༄༅། །རྒྱལ་བ་ཀཿཐོག་པའི་གྲུབ་མཆོག་རྣམས་ཀྱི་ཉམས་བཞེས་ཁྲིད་ཆེན་བཅུ་གསུམ་གྱི་ལོ་རྒྱུས་མདོར་བསྡུས་བརྗོད་པ་ཟུང་འཇུག་གྲུབ་པའི་
ལམ་བཟང་ཞེས་བྱ་བ་བཞུགས་སོ།།

༄༅༅། །ན་མོ་གུ་རུ་ཝེ། གདོད་ནས་དག་པའི་རང་བྱུང་ཡེ་ཤེས་ཁྱད་ཆོས་དྲུག་ལྡན་དྭངས་མའི་མཁར། །ལྷུན་གྲུབ་རང་
གདངས་འགགས་པ་མེད་གང་སྒྱུ་འཕྲུལ་རོལ་པའི་གར་གྱི་སྤྲིན། །མཁའ་ཁྱབ་རྒྱལ་བའི་ཞིང་ཁམས་རབ་འབྱམས་གང་འདུལ་བདུད་རྩིའི་
ཆོས་ཆར་གྱིས། །ལེགས་པར་སྐྱོངས་ལས་བྱང་ཆུང་གསུམ་གྱི་ལམ་བཟང་བསྙིལ་མཛད་མཆོག་རྣམས་རྒྱལ། །གསང་བ་སྙིང་པོ་སྒྱུ་
འཕྲུལ་ཆེ་དང་ལུང་ཆེན་བཀའ་དེམ་འདུས་པ་མདོ། །སེམས་ཀློང་མན་ངག་སྡེ་གསུམ་དང་ནི་མཆོག་ཟབ་ཡང་གསང་བླ་མེད་ཀྱི། །རྒྱུད་

༄༅༅། །སྡེ་རྒྱ་མཚོའི་ཤིང་རྟའི་སྲོལ་འབྱེད་དགའ་རབ་རྗེ་དང་བི་མ་ལ། །མཚོ་སྐྱེས་རྡོ་རྗེ་རྗེ་འབངས་གྲོགས་བཅས་སྒོ་གསུམ་
མི་ཕྱེད་ཕྱག་གིས་འདུད། །གསང་ཆེན་བསྟན་པའི་ཆུ་བོ་བཞི་རྫོགས་གཉགས་གནུབ་ཟུར་པ་མེས་དབོན་དང་། །ཕྱོགས་འདིར་རྒྱལ་བསྟན་ནུབ་
མེད་སྐྱོང་མཛད་རྒྱལ་བ་གཉིས་པ་ཀཿཐོག་པ། །དམ་པ་ཡབ་སྲས་བརྒྱུད་པར་བཅས་དང་ཁྱད་པར་སྙིགས་དུས་འགྲོ་བའི་མགོན། །ཆོས་
ཀྱི་རྒྱ་མཚོའི་བཀའ་དྲིན་དྲན་བཞིན་བདེ་ཆེན་འཁོར་ལོའི་རྒྱན་དུ་མཆོད། །རྒྱལ་བ་རྡོ་རྗེ་འཆང་ནས་ལེགས་བརྒྱུད་ངེས་གསང་སྙིང་པོའི་ཆུ་

གཏེར་ལས། །བཀའ་གཏེར་ཁྲིད་ཆེན་ཡིད་བཞིན་དབང་རྒྱལ་འཁོར་ལོ་ཚོགས་ཆེན་ས་ཡི་གྲངས། །ཀཿམཚན་མཁས་གྲུབ་དེད་དཔོན་གྱིས་དྲངས་སྐལ་ལྡན་དབུལ་བའི་
གདུང་སེལ་བས། །ཟུང་འཇུག་གྲུབ་པའི་དབྱིག་གིས་ལེགས་འབྱོར་འཇའ་ལུས་འབུམ་གྱི་གོ་སྐབས་ཕྱེས། །ཟབ་མོའི་གདམས་ཁྲིད་ཉིན་མོར་བྱེད་བཞིན་གསར་ཆོས་འཕྱོན་
མའི་སྤྲིན་གྱིས་བསྒྲིབས། །གཞན་ཟེར་ཕྱོགས་འཛིན་ལམ་དུ་འཆོལ་ལས་རང་ལུགས་སྔོན་གཞུང་རས་སུ་འཇུག །འབུམ་ཕྲག་འོད་དེང་ངེས་དོན་ལམ་བཟང་ཡལ་བར་
དོར་བའི་སྙིང་ཁམས་ལ། །བློ་ལྡན་སུ་ཞིག་སྤྲོ་བར་བགྱིས་ཏེ་སྐལ་བཟང་དཔྱིད་དུ་འདིར་བརྩོན་རིགས། །རྒྱལ་བའི་དགོངས་མཛོད་རིན་ཆེན་གླིང་ནས་ཟབ་གསང་བླ་
མེད་ཡིད་བཞིན་དབང་། །སྐལ་བཟང་ཡིད་རབ་དྭངས་བའི་དགའ་སྟོན་སྔོན་བྱོན་དམ་པའི་དེད་དཔོན་གྱིས། །ལེགས་དྲངས་མན་ངག་སྙིང་གི་གདུང་སེལ་བློ་ལྡན་
ཡིད་ལ་འཛའ་བའི་གྲོགས། །ཟབ་མོ་ཆོས་གཏེར་འདོད་པར་འཇོ་ལ་ཡང་ཡང་བྱི་དོར་ཅིས་མི་སྤྲོ། །ཞེས་མཆོད་པར་བརྗོད་པ་དང་ཟབ་མོའི་གདམས་པ་ལ་བརྩོན་

༄༅། །པར་བསྐུལ་ནས་འདིར་རྒྱལ་བ་ཀཿཐོག་པའི་མཁས་གྲུབ་རྣམས་ཀྱི་ཉམས་བཞེས་ཁྲིད་ཆེན་བཅུ་གསུམ་ཞེས་ཡོངས་སུ་གྲགས་པའི་ལོ་རྒྱུས་ཅུང་ཟད་སྨྲ་
བ་ལ། དང་པོ་རྫོགས་པ་ཆེན་པོ་སེམས་ཀློང་མན་ངག་སྡེ་གསུམ་སྤྱིའི་དོན་མདོར་བསྡུས། གཉིས་པ་རྫོགས་པ་ཆེན་པོའི་བཀའ་གསང་མི་ཡུལ་དུ་ཇི་ལྟར་བྱུང་ཚུལ་དང་། 
ཤིང་རྟའི་སྲོལ་འབྱེད་རྣམས་ལས་རིམ་པར་ལྗོང་འདིར་དར་ཚུལ། གསུམ་པ་བཀའ་གཏེར་ཁྲིད་ཆེན་བཅུ་གསུམ་རྒྱལ་བ་ཀཿཐོག་པའི་མཁས་གྲུབ་རྣམས་ལ་བརྒྱུད་དེ་འཛིན་
སྐྱོང་སྤེལ་གསུམ་གྱི་ཕྲིན་ལས་ཇི་ལྟར་བྱུང་ཚུལ་བཅས་རིམ་ཁང་གསུམ་ལས་དང་པོ་ནི། གསང་ཆེན་བླ་ན་མེད་པའི་ཐེག་པ། སངས་རྒྱས་ཐམས་ཅད་ཀྱི་དགོངས་པ། བསྟན་
པ་ཐམས་ཅད་ཀྱི་སྙིང་པོ། ཐེག་པ་ཐམས་ཅད་ཀྱི་ཡང་རྩེ། གསང་བ་བས་ཀྱང་ཆེས་གསང་བ། ཡང་གསང་རྨད་དུ་བྱུང་བ། སེམས་ཉིད་ཡེ་ནས་སངས་རྒྱས་པའི་
རང་བཞིན་དུ་སྟོན་པ་རྫོགས་པ་ཆེན་པོ་ཨ་ཏི་ཡོ་གའི་རྒྱུད་རྣམས། དུས་འདི་ཙམ་ནས་བྱུང་དང་། སྟོན་པ་འདི་ཁོ་ནས་གསུངས། འཇིག་རྟེན་གྱི་ཁམས་འདི་ཙམ་ན་དར་

ཞེས་ཚད་གཟུང་དུ་མེད་དེ་སྤྲོས་བྲལ་རང་བྱུང་གི་ཡེ་ཤེས་རྒྱ་ཆད་དང་ཕྱོགས་ལྷུང་མེད་པ་ཐེག་པ་ཀུན་གྱི་དོན་ཐམས་ཅད་ཡོངས་སུ་རྫོགས་པའི་རྩེ་མོར་གྱུར་པས་རྫོགས་པ་ཆེན་
པོ་ཞེས་རང་བྱུང་གི་ཡེ་ཤེས་བྱང་ཆུབ་ཀྱི་སྙིང་པོ་དོན་དུ་གཉེར་བྱ་མཐར་ཐུག་གི་ངོ་བོར་ངོས་གཟུང་བར་བྱ་དགོས། དེ་ཡང་མ་དག་སྣོད་བཅུད་དང་སེམས་ཀྱི་འཁྲུལ་སྣང་། 
དག་པ་མྱང་འདས་ཀྱི་སྣང་བ་ཐམས་ཅད་ཡེ་ཤེས་ཀྱི་སྣང་བ་དང་རོལ་པར་བསྟན་པས་གཉིས་མེད་མཐའ་གྲོལ་ཆེན་པོའི་དབྱིངས་སུ་ལ་བཟླ་བ་ལ་རྫོགས་པ་ཆེན་པོ་ཞེས་
གྲགས༑ ཆོས་ཉིད་འོད་གསལ་རྣམ་ཀུན་མཆོག་ལྡན་གྱི་སྟོང་ཉིད་སྤྲོས་མཐའ་ཀུན་བྲལ་གཉུག་མ་ལྷན་ཅིག་སྐྱེས་པའི་ཡེ་ཤེས་དེ་རྗེས་དཔག་ཡིད་དཔྱོད་ཀྱིས་
བསྒོམས་པ་མདོ་ལམ་དང་། མངོན་སུམ་རང་ཐོག་ཏུ་མྱོང་བ་སྔགས་ཀྱི་རྫོགས་རིམ་ཡིན་ལ། མདོ་ལམ་ལའང་འཁོར་ལོ་བར་པར་ཆོས་
ཀུན་རང་བཞིན་མེད་པ་སྟོང་དང་རྟེན་འབྱུང་ཟུང་འཇུག་ཙམ་གཏན་ལ་ཕབ་པ་དང་། འཁོར་ལོ་ཐ་མ་རྒྱུའི་མ་བསྐྱེད་པ་རང་བྱུང་གི་ཡེ་ཤེས་གཟོད་སྒྲུབ་རྒྱུ་མེད་པས་

༄༅། །འོད་གསལ་བའི་རང་སྣང་སེམས་ཅན་བདེ་གཤེགས་སྙིང་པོའི་རང་བཞིན་ཅན་དུ་གཏན་ལ་ཕབ་ནའང་། དེ་གཉིས་ཀས་གསལ་བྱེད་ཀྱི་རྒྱུ་ཚོགས་གཉིས་
སྒྲུབ་པ་ལ་མ་ལྟོས་པར་མངོན་དུ་མཇལ་མི་ནུས། སྔགས་ལམ་དུ་ཡེ་ནས་རྣམ་པར་དག་པ་རང་བཞིན་ལྷུན་གྲུབ་ཀྱི་དཀྱིལ་འཁོར་མཚན་བཅས་ཀྱི་རྫོགས་རིམ་ཐབས་ལམ་ལ་རྟེན་
ནས་རྟོགས་པ་ཙམ་གྱིས་སངས་རྒྱས་ཉིད་མངོན་དུ་གྱུར་པས་རྒྱུ་ཡིས་བསྒྲུབ་པའི་གསར་བྱུང་གི་སངས་རྒྱས་ལོགས་སུ་ཚོལ་མི་དགོས་པར་སྟོན། རྫོགས་པ་ཆེན་པོ་ནི་འབྲས་བུ་
ཕྱི་དུས་ལ་མི་རེ་བ་རང་བཞིན་ལྷུན་གྲུབ་རང་བྱུང་གི་ཡེ་ཤེས་རང་བབས་སུ་ངོ་སྤྲོད་པ་ཁྲེགས་ཆོད་དང་། མངོན་སུམ་འོད་གསལ་གྱི་རྟགས་སྣང་རང་གསལ་དུ་བརྡལ་བའི་གནང་ལ་
གཟིར་བ་ཐོད་རྒལ་ཉམས་ལེན་མངོན་སུམ་གྱི་ལམ་སྣང་མཐར་ཐུག་པ་ད་ལྟ་ནས་མཐར་ཕྱིན་པས་སྔ་མ་རྣམས་ལས་ཁྱད་པར་དུ་མས་འཕགས་སོ། །དེ་ལྟ་བུའི་ཆོས་ཐམས་ཅད་
ཀྱི་གནས་ལུགས་གཉུག་མའི་ཡེ་ཤེས་དེ་ནི་གཞི་ལམ་འབྲས་བུའི་གནས་སྐབས་ཐམས་ཅད་དུ་མི་འགྱུར་མི་གཡོ་བར་མཉམ་པ་ཡིན་ཀྱང་། དེ་ཇི་བཞིན་རྟོགས་ན་མྱང་འདས་དང་མ་རྟོགས་

ན་འཁོར་བ་འབྱུང་རུང་བས་གཞི་ཞེས་བྱ། གཞི་ལས་གཞི་སྣང་འཆར་བའི་རང་རྩལ་གྱི་ཆོས་ཉིད་རང་སྣང་དུ་རྟོགས་ཚེ་ཇི་ལྟ་བ་མཁྱེན་པའི་ཡེ་ཤེས་དང་། ཇི་ལྟ་བས་ཁྱབ་པའི་ཆོས་
ཐམས་ཅད་རོ་མཉམ་དུ་མཁྱེན་ཚེ་ཇི་སྙེད་པ་མཁྱེན་པའི་ཡེ་ཤེས་ཞེས་ཐ་སྙད་བྱེད་ཅིང་། གཞིའི་གནས་ལུགས་དེ་ཇི་བཞིན་པར་རྟོགས་ཚེ་གཞི་དེ་ལས་མ་གཏོགས་པའི་རྟོགས་
བྱེད་ཀྱི་སེམས་ལོགས་སུ་མི་སྲིད། གཉིས་མེད་མཉམ་པ་ཆེན་པོ་དག་པ་གཉིས་ལྡན་དུ་གྱུར་པའི་དུས་ན་གཉིས་སྣང་ཅན་གྱི་སེམས་ཅན་ཇི་སྙེད་པ་དེ་སྲིད་དུ་དེའི་མཁྱེན་
བརྩེ་ནུས་གསུམ་གྱི་དེ་སྙེད་དུ་ཁྱབ་ཀྱང་། གཉིས་སྣང་གཉིས་འཛིན་མི་མངའ་བར་མཁྱེན་བརྩེ་ནུས་གསུམ་རྟོག་མེད་ལྷུབ་གྲུབ་ཏུ་ཤེས་པར་བྱ་སྟེ། ལྷུན་གྲུབ་ཡེ་ཤེས་དེས་མ་
མཁྱེན་པའི་ཆོས་གཅིག་ཀྱང་མེད་ལ། དེས་དོར་བའི་སེམས་ཅན་གཅིག་ཀྱང་མེད་ཅིང་། དེའི་ཕྲིན་ལས་མི་འཇུག་པའི་སེམས་ཅན་གཅིག་ཀྱང་མི་སྲིད་དོ། །དེ་ལྟ་བུ་འདུས་
མ་བྱས་ཀྱི་ཡེ་ཤེས་ལྷུན་གྱི་གྲུབ་པའི་སངས་རྒྱས་དེ་ལ་ཆེ་བ་ལྔ་དང་ལྡན་ཏེ། ཡིད་སྐྱོབས་ལས། མི་སྤངས་མི་གནས་མི་ལྟོས་རག་མ་ལུས། །ཐ་སྙད་ཀུན་དང་བྲལ་

༄༅། །བའི་འབྲས་བུ་སྟེ། །རང་བཞིན་ལྷུན་གྲུབ་འདུས་མ་བྱས་པས་ན། །འབྲས་བུའི་རྒྱལ་པོ་ཁྱད་པར་དཔག་སྟེ་ཆེ། །ཞེས་པས། །ཆོས་ཀུན་སེམས་ཉིད་
རང་སྣང་བ་ཡིན་ལ། དེ་ཉིད་སྤངས་གར་ཡང་མ༵་སྤ༵ངས་མངོན་སུམ་པར་སངས་རྒྱས་སྐྱེ་བོ་མུ་སྟེགས་དང་ཉན་རང་ལས་གྲོལ་ཞིང་དཔག་པའི་ཆེ་བ། ལྟོས་ཅི་ལའང་མི༵་ལྟོ༵ས་ཏེ་དེ་
ཉིད་ཡིན་པར་སངས་རྒྱས་པས་དབུ་མ་སེམས་ཙམ་དང་ཀྲི་ཡོ་སྡེ་གསུམ་ལས་གྲོལ་ཞིང་དཔག་པའི་ཆེ་བ། ར༵ཀ་ག༵ར་ཡ༵ང་མ༵་ལུ༵ས་པར་བདག་ཉིད་ཆེན་པོར་སངས་རྒྱས་པས་མ་ཧཱ་ཡོ་
ག་ལས་གྲོལ་ཞིང་དཔག་པའི་ཆེ་བ། གནས་ཅི་ལའང་མི༵་གན༵ས་ཆོས་ཀྱི་དབྱིངས་སུ་སངས་རྒྱས་པས་ཨ་ནུ་ཡོ་ག་ལས་གྲོལ་ཞིང་དཔག་པའི་ཆེ་བ། ཐམས་ཅད་ནས་ཐམས་ཅད་དུ་
སངས་རྒྱས་པས་སངས་རྒྱས་ལས་གཞན་མེད་པས་ཨ་ཏིའི་རྒྱུད་ལུང་མན་ངག་ལས་གྲོལ་ཞིང་དཔག་པའི་ཆེ་བ་སྟེ། མདོ་བཅུ་ལས། ཆེ་བ་ལྔ་ཡི་བྱང་ཆུབ་སེམས། །སེམས་
ཉིད་ཆེ་བ་ལྔས་འཕགས་ཏེ། །ཞེས་པ་དང་། མངོན་པར་སངས་རྒྱས་ཆེ་བ་ནི། །འདུས་མ་བྱས་ཤིང་བྱང་ཆུབ་སེམས། །སྣང་སྲིད་ཐམས་ཅད་ཁྱད་པར་འཕགས། །རྫོགས་

པ་ཆེན་པོའི་ཆེ་བ་བཤད། །ཞེས་དང་། ཀློང་ཆེན་ལས། སེམས་ཉིད་ཀློང་ཆེན་ཡངས་པ་རུ། །འཁོར་འདས་མ་ལུས་ཆོས་སོ་ཀུན། །ཆེ་བ་ལྔ་རུ་མངོན་སུམ་རྒྱས། །ཞེས་
གསུངས་སོ། །དེ་ལྟར་སངས་རྒྱས་པ་དེ་སྔར་མ་གྲུབ་པ་གཅིག་བསྒྲུབ་པ་དང་། མ་ཡིན་པ་གཅིག་ཡིན་པར་བྱས་པ་ལྟ་བུ་མ་ཡིན་ཏེ། བརྒལ་ལན་ལས། གཉིས་མེད་བདེ་
ཆེན་ལྷུན་གྲུབ་སངས་རྒྱས་ཏེ། །སྔར་འདས་སངས་རྒྱས་སྒམ་པོས་འདི་མ་མཛད། །སླད་ཀྱི་སེམས་ཅན་སྒྲིན་པོས་འདི་མ་བསྒྱུར། །མ་མཛད་མི་བསྒྱུར་སྙིང་པོའི་དོན་འདི་
ལ༑ །ཞེས་དང་། མདོ་ལས། འདི་ལྟར་སྣང་བའི་ཆོས་རྣམས་ཀུན། །ཡེའམ་ངང་གི་སངས་རྒྱས་ལ། །མིན་ལ་ཡིན་པར་གྱུར་མ་ཡིན། །ཞེས་པ་དང་། མན་
དག་རྩ་བ་བསྡུས་པའི་རྒྱུད་ལས། བྱང་ཆུབ་སེམས་ཀྱི་ངོ་བོ་དེ། །རང་བཞིན་གདོད་ནས་རྣམ་པར་དག །སངས་རྒྱས་སྒམ་པོས་འདི་མ་མཛད། །སེམས་ཅན་སྒྲིན་པོས་
 འདི་མ་བཅོས། །ཞེས་པ་སོགས་གསུངས་སོ། །དེས་ན་རྫོགས་པ་ཆེན་པོ་རིག་པ་བྱང་ཆུབ་སེམས་ཀྱི་ཀློང་ནས་འཁོར་འདས་ཐམས་ཅད་སྣང་ཡང་ཆོས་ཉིད་ལས་གཞན་དུ་མ་

༄༅། །གྱུར་པའི་དབང་གིས་སྣང་སྲིད་ཐམས་ཅད་རང་བཞིན་གྱིས་རྣམ་པར་དག་པའི་སངས་རྒྱས་ཀྱི་ཞིང་དང་སེམས་ཉིད་ཡེ་ནས་རྩོལ་མེད་ལྷུན་གྲུབ་ཏུ་སངས་རྒྱས་པའི་
རང་བཞིན་དུ་བཤད་པ་འདི་ནི་རྫོགས་པ་ཆེན་པོ་ཨ་ཏི་ཡོ་གའི་བསྟན་བྱའི་གཙོ་བོ་ཐེག་པ་འདིའི་ཁྱད་ཆོས་སུ་ཤེས་པར་བྱའོ། །ཚུལ་དེ་ལྟར་ངེས་པར་བྱ་དགོས་པ་ནི་གནས་ལུགས་དབང་
བཙན་དུ་བྱས་པ་སྟེ། སྣང་ལུགས་ཐ་སྙད་ཀྱི་དབང་དུ་བྱས་ན། གཞི་སངས་རྒྱ་རུང་གི་རིགས་དང་། ལམ་ཉམས་སུ་ལེན་པའི་སྐབས་དང་། དག་པ་མཐར་ཕྱིན་འབྲས་བུའི་
སྐབས་གསུམ་དུ་ཤེས་རབ་ཀྱིས་ཤན་འབྱེད་དུ་ཡོད་པ་ནི་རྫོགས་པ་ཆེན་པོའི་བར་གྱི་ཐེག་པ་སྤྱིའི་འདོད་དགོས་ལ། འདིར་རང་ལུགས། ཡེ་ཇི་བཞིན་པའི་སངས་རྒྱས་དང་། འཁྲུལ་མ་
མྱོང་བའི་སངས་རྒྱས། རྒྱུད་དག་པ་རྟོགས་པ་མངོན་གྱུར་གྱི་སངས་རྒྱས་གསུམ་དུ་ངེས་པ་ལས། དང་པོ་ནི། མ་བཅོས་མ་སྨད་པའི་སྙིང་པོ་བྱང་ཆུབ་ཏུ་གནས་པ་ལ་བྱ་སྟེ། ལ་
ཤན་ལས། རྣམ་པ་ཀུན་ལྡན་སྟོང་ཆེན་པོ། །སངས་རྒྱས་བས་ཀྱང་སྔར་སངས་རྒྱས། །ཞེས་སོ། །གཉིས་པ་ནི། རང་བྱུང་གི་སྟོན་པ་ཀུན་ཏུ་བཟང་པོ་འཁྲུལ་མ་མྱོང་

བའི་སངས་རྒྱས་ཡིན་ཏེ། མཚན་བརྗོད་ལས། དང་པོའི་སངས་རྒྱས་རྒྱུ་མེད་པས། །སངས་རྒྱས་ཐོག་མ་ཐ་མ་མེད། །ཅེས་དང་། ནམ་མཁའ་ཀློང་ཡངས་ཀྱི་རྒྱུད་
ལས༑ འཁོར་འདས་མེད་པའི་སྔོན་རོལ་དུ། །ང་རྟོགས་ཀུན་ཏུ་བཟང་པོ་བྱུང་། །ཞེས་སོ། །གསུམ་པ་ནི། དེ་ལྟར་འཁྲུལ་མ་མྱོང་བའི་སངས་རྒྱས་ཡོད་པས་དེས་དང་
པོ་ངོ་མ་ཤེས་པའི་འཁྲུལ་པ་རྣམས་ལ། གྲོལ་བའི་ཐབས་དང་ལམ་རྒྱ་ཆེར་བསྟན་ནས། རྟོགས་ཅིང་གྲོལ་བ་རྣམས་ནི་རྟོགས་པ་མངོན་གྱུར་གྱི་སངས་རྒྱས་ཏེ། ངེས་དོན་འདུས་
པའི་རྒྱུད་ལས། ཞལ་ནས་ངེས་པར་བརྒྱུད་པ་ཡི། །མན་ངག་སྙིང་པོ་འདི་རྟོགས་ནས། །རྟོགས་པ་མངོན་གྱུར་སངས་རྒྱས་ཡིན། །ཞེས་དང་། ཡིད་སྐྱོབ་ལས། ཡེ་
ནས་ཡིན་པའི་དོན་དེ་རབ་རྟོགས་ནས། །རྟོགས་པ་བརྟན་པ་དེ་ལ་འབྲས་བུར་གདགས། །ཞེས་སོ། །དེས་ན་ཆོས་ཐམས་ཅད་ཀྱི་ཆོས་ཉིད་མ་བཅོས་མ་བསླད་པའི་སྙིང་པོ་
བྱང་ཆུབ་ཏུ་ཡེ་ནས་གནས་པ་དེ་ལ་ཡེ་ཇི་བཞིན་པའི་སངས་རྒྱས་དང་། གཞི་རང་བྱུང་གི་སྟོན་པ་ཀུན་ཏུ་བཟང་པོ་འཁྲུལ་མ་མྱོང་བའི་སངས་རྒྱས་ཡིན་ཏེ། ཆོས་ཀུན་གདོད་ནས་

༄༅། །རང་བྱུང་གི་ཡེ་ཤེས་སུ་སངས་རྒྱས་པས། དེ་ཉིད་འཁྲུལ་ཡང་མ་མྱོང་ལ་ལམ་བགྲོད་ཀྱང་མ་མྱོང་སྟེ་གནས་ལུགས་རང་ས་ཟིན་ནས་ཡེ་ཤེས་དང་ཆེ་བའི་ཡོན་ཏན་
ཐམས་ཅད་གདོད་མ་ནས་རྫོགས་པས་སངས་རྒྱས་ཐམས་ཅད་ཀྱི་ཡང་མྱེས་ཡིན་ཞིང་སངས་རྒྱས་ཐམས་ཅད་དེ་ལས་བྱུང་བར་གསུངས་སོ། །འཁྲུལ་མ་མྱོང་བའི་སངས་རྒྱས་མེད་ན་
གཞི་འཁོར་བའི་མཐར་ལྷུང་བ་དང་། དང་པོ་སྟོན་མཁན་མེད་ན་རྟོགས་པའི་ཐབས་ལམ་མེད་པ་ལ་སོགས་པའི་སྐྱོན་འོང་བར་གསུངས་སོ། །དེ་ལྟར་འཁྲུལ་མ་མྱོང་བའི་སངས་རྒྱས་
ཡོད་པས། ངོ་མ་ཤེས་པར་འཁྲུལ་པའི་སེམས་ཅན་རྣམས་ལ་གྲོལ་བའི་ཐབས་ལམ་རྒྱ་ཆེན་སྟོན་ནས་རྟོགས་ཅིང་གྲོལ་བ་རྣམས་ནི་རྟོགས་པ་མངོན་གྱུར་གྱི་སངས་རྒྱས་ཞེས་བྱ་སྟེ། 
གནས་སྐབས་གསུམ་ལ་ལྟོས་ནས་དེ་ལྟར་མིང་བཏགས་པ་ཙམ་ལས་དོན་ལ་རང་བཞིན་འོད་གསལ་འདུས་མ་བྱས་པ་དུས་ནམ་ཡང་ཡེ་གདོད་མ་ཉིད་ནས་འགྱུར་བ་མེད་པར་ཡིན་པར་རྒྱུད་
ལས༑ ངས་བསྟན་རྒྱུད་ལུང་ཐམས་ཅད་དུ། །འགྱུར་བ་མེད་པ་འདུས་མ་བྱས། །རྡོ་རྗེ་ལྟ་བུའི་ཚིག་བརྗོད་ན། །རང་བྱུང་ཡེ་ཤེས་ཆེན་པོར་བཤད། །ཅེས་དང་། 

གཞི་འགྱུར་བ་མེད་པ་ཡེ་ནས་སངས་རྒྱས་བཅོམ་ལྡན་འདས་རྡོ་རྗེ་འཆང་ཆེན་པོ་ཡིན་པས། སྔར་ཡང་འཁྲུལ་མ་མྱོང་། ད་ལྟ་ཡང་མ་འཁྲུལ། ཕྱིས་ཀྱང་འཁྲུལ་མི་སྲིད་དོ། །
ཞེས་གྲོལ་འཁྲུལ་གཉིས་མེད་ཀྱི་རང་བཞིན་མཉམ་པ་ཆེན་པོ་དེ་ལ། སྤྲོས་པ་གང་ཡང་མེད་པའི་ཆ་ནས་ངོ་བོ་ཀ་ནས་དག་པ་དང་། སྟོང་རྐྱང་ནམ་མཁའ་ལྟ་བུ་མིན་པ་རང་
གསལ་རིས་མེད་རྒྱ་ཆད་ཕྱོགས་ལྷུང་མེད་པར་རང་བཞིན་ལྷུན་གྱིས་གྲུབ་པ། འཁོར་འདས་ཀྱི་སྣང་བ་ཀུན་གྱི་འབྱུང་གནས་ཡིན་པས་ཐུགས་རྗེ་ཀུན་ཁྱབ་སྟེ་གཞི་གནས་ཀྱི་ཡེ་
ཤེས་གསུམ་ལྡན་ཞེས་གྲགས། གཞི་གནས་ཀྱི་ཡེ་ཤེས་དེ་ལ་རྫོགས་ཆེན་སེམས་སྡེ་ལས་བྱང་ཆུབ་ཀྱི་སེམས། ཀློང་སྡེ་ལས་ཆོས་ཀྱི་དབྱིངས། མན་ངག་སྡེ་ལས་
རང་བྱུང་ཡེ་ཤེས། ཤེར་ཕྱིན་ལས་ཆོས་ཀྱི་དབྱིངས། སྔགས་རྒྱུད་ཕལ་མོ་ཆེར་གཉུག་མའི་སེམས་སོགས་གསུངས་པ་དེ་དག་དགོས་པའི་དབང་གིས་མིང་ཐ་དད་ཀྱང་
དོན་ལ་རིག་སྟོང་ཟུང་འཇུག་མཚོན་བྱ་དོན་གྱི་ཡེ་ཤེས་ཆོས་ཐམས་ཅད་ཀྱི་གནས་ལུགས་ཡིན་པས་གདོད་ནས་ལྷན་ཅིག་སྐྱེས་པའི་ཡེ་ཤེས། སྣང་གསུམ་འཕོ་བའི་བག་

༄༅། །ཆགས་ཀྱི་འགྱུ་བས་མ་བསྐྱེད་པ་རང་བཞིན་གྱི་ཆོས་ཉིད་ཡིན་པས་འཕོ་བའི་ཟུག་རྔུ་ཐམས་ཅད་བྲལ་བས་བདེ་བ་ཆེན་པོ་ཞེས་བཏགས་པ་ཡིན་གྱི། དོན་གྱི་
ཡེ་ཤེས་དེ་ངོ་མ་འཕྲོད་ཀྱི་བར་དུ་ཡུལ་ཅན་འདུས་བྱས་ཀྱི་བློ་ཞིག་དང་། ཡུལ་སྟོང་རྐྱང་དངོས་མེད་ཞིག་དང་། འདུས་བྱས་འགྱུར་བདེ་ཞིག་དང་། དེ་བཞིན་དུ་གསལ་གསལ་
ཞིག་དང་། ཅི་ལའང་མ་རྟོག་པ་ཞིག་གི་མཚན་མར་བློ་ཡིས་བརྟག་ཅིང་གཟུང་བ་ཐམས་ཅད་ངེས་པའི་དོན་ལ་ཕྱོགས་སུའང་མི་ཕྱིན་པས་བླ་མ་དམ་པའི་མན་ངག་རྣ་བརྒྱུད་ཀྱི་གདམས་
པ་ལ་མ་བསྟེན་པར་དཔྱད་པ་རྐམ་པོས་གནས་འདི་ལ་དམུས་ལོང་གིས་ཉི་མ་བལྟ་བ་དང་འདྲ་བར་གསུངས་སོ། །སྤྱིར་ཐེག་པ་རིམ་པ་དགུ་ལས། ཨ་ནུ་ཡོ་ག་མན་ཆད་ཀྱི་ཐེག་
རིམ་བརྒྱད་པོ་རྫོགས་པ་ཆེན་པོའི་ཁོངས་སུ་མ་འདུས་པ་མེད་ཅིང་། རྫོགས་པ་ཆེན་པོ་དང་ཕྱོགས་རེ་ཙམ་གྱི་འདྲ་ཞིང་མཐུན་པ་ལས་ཁྱད་པར་གྱི་ཆོས་གནམ་ས་ཙམ་ཡོད་དེ་རྒྱས་པ་སྨྲོས་
ཀྱི་མི་ལང་ཡང་མདོར་བསྡུ་ན་གངས་ཅན་གྱི་ལྗོང་འདིར་ཟག་མེད་འཇའ་ཚོན་གྱི་སྐུ་ཅན་ཡེ་ཤེས་རྡོ་རྗེའི་རོལ་མོ་མྱུར་ལམ་སྔགས་ཀྱི་ཐེག་པའི་སངས་རྒྱས་འབུམ་ཕྲག་སྤེལ་བས་

མཚུངས་ཟླ་མ་མཆིས་པའི་བླ་མ་ཆེན་པོ་ཤར་ཀཿཐོག་པ་བདེ་གཤེགས་ཤེས་རབ་སེང་གེའི་གསུང་འདྲ་མཐུན་ཁྱད་འཕགས་ངང་པའི་རྒྱལ་པོ་ལས། སྣང་འགོག་པ་མེད་པ་
ནི༑ སེམས་ཅན་དང་ཡང་མཐུན་པ་སྟེ། རང་རྒྱུད་དངོས་པོར་མི་འཛིན་པས། །འགྲོ་བ་དྲུག་ལས་ཁྱད་པར་འཕགས། །གང་ཟག་བདག་མེད་འདོད་པ་ནི། །ཉན་
 ཐོས་དང་ཡང་མཐུན་པ་སྟེ། །རྡུལ་ཕྲན་རྫས་སུ་མི་འཛིན་པས། །ཉན་ཐོས་ལས་ཀྱང་ཁྱད་པར་འཕགས། །རྒྱུ་རྐྱེན་དག་པ་འདོད་པ་ནི། །རང་སངས་རྒྱས་དང་མཐུན་པ་
སྟེ༑ །རྟེན་འབྲེལ་མཚན་མར་མི་ལྟ་བས། །རང་རྒྱལ་ལས་ཀྱང་ཁྱད་པར་འཕགས། །སྣང་བ་སེམས་སུ་འདོད་པ་ནི། །སེམས་ཙམ་དང་ཡང་མཐུན་པ་སྟེ། །རིག་
པ་རྗེས་སུ་མི་སྒྲུབ་པས། །སེམས་ཙམ་ལས་ཀྱང་ཁྱད་པར་འཕགས། །དོན་དམ་སྤྲོས་བྲལ་འདོད་པ་ནི། །དབུ་མ་དང་ཡང་མཐུན་པ་སྟེ། །བདེན་པ་རིས་སུ་མི་
འབྱེད་པས། །དབུ་མ་ལས་ཀྱང་ཁྱད་པར་འཕགས། །རང་བཞིན་དག་པར་འདོད་པ་ནི། །ཀྲི་ཡ་དང་ཡང་མཐུན་པ་སྟེ། །དག་བྱེད་དངོས་པོར་མི་འཛིན་པས། །

༄༅། །ཀྲི་ཡ་ལས་ཀྱང་ཁྱད་པར་འཕགས། །ཡུལ་སེམས་ཟུང་འཇུག་འདོད་པས་ནི། །ཨུ་པ་ཡ་དང་མཐུན་པ་སྟེ། །ལྟ་སྤྱད་གོང་འོག་མི་ཕྱེད་པས། །
ཨུ་པ་ཡ་ལས་ཁྱད་པར་འཕགས། །སྣང་སེམས་དབྱེར་མེད་འདོད་པས་ནི། །ཡོ་ག་དང་ཡང་མཐུན་པ་སྟེ། །བྱང་ཆུབ་ཆོ་འཕྲུལ་མི་འདོད་པས། །ཡོ་ག་ལས་ཀྱང་
ཁྱད་པར་འཕགས། །བླང་དོར་མེད་པར་སྤྱོད་པས་ནི། །མ་ཧཱ་དང་ཡང་མཐུན་པ་སྟེ། །དེ་ཉིད་དངོས་པོར་མི་འཛིན་པས། །མ་ཧཱ་ལས་ཀྱང་ཁྱད་པར་འཕགས། །
དབྱིངས་དང་ཡེ་ཤེས་འདོད་པས་ནི། །ཨ་ནུ་དང་ཡང་མཐུན་པ་སྟེ། །དེ་ཉིད་རྒྱུ་འབྲས་མི་ལྟ་བས། །ཨ་ནུ་ལས་ཀྱང་ཁྱད་པར་འཕགས། །ཤིན་ཏུ་རྣལ་འབྱོར་
ལྟ་བ་ནི། །རང་བཞིན་སྐྱེ་བ་མེད་པ་ཡིན། །རོལ་པ་འགག་པ་མེད་པ་ཡིན། །མཚན་ཉིད་སྐྱེ་བ་མེད་པ་ཡིན། །རིག་པ་རང་སེམས་གྲོལ་བ་ཡིན། །འཁྲུལ་
ཆོས་རང་སར་ཞི་བ་ཡིན། །འབྲས་བུ་རང་སྣང་ལྷུན་གྲུབ་ཡིན། །ཞེས་གསུངས་སོ། །དེ་ལྟར་རྫོགས་པ་ཆེན་པོ་དེ་ལ་ནང་གསེས་སེམས་སྡེ། ཀློང་སྡེ། མན་

ངག་གི་སྡེ་གསུམ་དུ་གྲགས་པ་ལས། དང་པོ་སེམས་སྡེ་ནི། ཀུན་མཁྱེན་སི་ཏུ་ཆོས་ཀྱི་རྒྱ་མཚོས་འཁོར་འདས་ཀྱི་སྣང་བ་ཐམས་ཅད་སེམས་སུ་གཏན་ལ་དབབ་ནས་
སེམས་ཀྱི་རང་བཞིན་རིག་པའི་ངང་དུ་རང་རང་སོ་སོའི་སྣང་བ་རང་གྲོལ་གྱི་དོན་ལ་མཉམ་པར་བཞག་པའི་རྫོགས་པ་ཆེན་པོའི་ལྟ་བ་གཏན་ལ་དབབ་ཚུལ་གྱི་འགྲོས་ཁྱད་པར་
ཅན་དེ་རྫོགས་པ་ཆེན་པོ་སེམས་སྡེའི་རྒྱུད་ཀྱི་དགོངས་པ་ཞེས་གསུངས། ཨ་ཏི་བཀོད་པ་ཆེན་པོ་ལས། ཡིད་ཅན་རྣམས་ལ་སེམས་ཀྱི་སྡེ། །ཞེས་བདེན་འཛིན་
དང་བདེན་མེད་དུ་འཛིན་པས་བཅིང་བའི་བློ་རིག་ཅན་གྱི་གང་ཟག་ལ། ཡུལ་སྟོང་པ་དང་ཡུལ་ཅན་འོད་གསལ་གཉིས་ལས་འདིར་ཡུལ་ཅན་འོད་གསལ་གྱིས་
ཡུལ་སྟོང་ཉིད་ཤུགས་ཀྱིས་རྟོགས་པར་བྱེད་ཅིང་། འཁོར་འདས་ཀྱི་སྣང་བ་ཐམས་ཅད་གློ་བུར་གྱི་དྲི་མས་སེམས་ཉིད་ལ་སྒྲིབ་པའི་ཐ་སྙད་དེ་ཀུན་རྫོབ་འཁྲུལ་པའི་
ཡུལ་ཅན་རྟོག་པའི་དབང་གིས་རྣམ་པར་བཞག་པ་དང་། མྱང་འདས་ཀྱི་ཆོས་ཐམས་ཅད་སེམས་ཉིད་ཀུན་བྱེད་བྱང་ཆུབ་སེམས་ཀྱི་སྙིང་པོའི་རང་གཤིས་ཉི་མ་དང་ཟེར་

༄༅། །ལྟར་འཆར་བ་རྣམས་ལྷུན་གྲུབ་ཀྱི་དབང་དུ་སྟེ། རང་གི་དགོངས་པའི་གཤིས་ལ་ཡུལ་ཡུལ་ཅན་གཉིས་ཀ་ཡིན་མིན་གྱི་ཐ་དང་བྲལ་བ་ཡིན་ཀྱང་། 
དང་པོར་སྣང་བ་སེམས་ཀྱིས་ཡུལ་ཅན་དུ་བསྟན་པའི་དགོས་པས་ཡུལ་ཅན་དེའི་ཆིངས་བ་ཞིག་པ་ན་ཡུལ་དེའི་ཆིང་བའང་ཤུགས་ཀྱིས་ཞིག་པའི་ཆེད་དུ་གསུངས། སེམས་ཞེས་
པས་སྣང་ཚུལ་ཅི་ཡང་མིན་པ་དང་། །རང་བཞིན་རིག་པ་ཞེས་པས་ཡིན་ཚུལ་ཅིར་ཡང་མིན་པར་སྟོན་པ་དང་རང་རང་སོ་སོའི་ངང་དུ་གྲོལ་ཞེས་པས་ཐེག་པ་བརྒྱད་ཀྱི་ལྟ་གྲུབ་དང་། 
ཡང་ན་བློ་རྣམ་པར་རྟོག་པའི་འཆིང་བ་རང་སར་གྲོལ་བའི་དོན་སྟོན་པའོ། །འདིའི་སྐབས་སུ་སེམས་ཞེས་པ་འགྱུ་བྱེད་ཀྱི་རེ་དོགས་ཕྲ་བ་དང་། རིག་པ་ཞེས་པ་མ་བཅོས་པའི་རང་
བཞིན་རང་གཤིས་གྲུང་པོ་ལ་ངོས་བཟུང་དགོས་པ་དང་། ངོས་འཛིན་རྒྱུ་ལ་ཁྱད་པར་མེད་ཀྱང་ངོས་འཛིན་ལུགས་ལ་དང་པོ་ནས་ཤེས་ཉམས་དང་གནས་པའི་ཉམས་སྐྱེས་རིམ་གྱིས་
སྣང་བ་ཐམས་ཅད་སེམས་སུ་གཏན་ལ་ཕབ་ནས་མཐར་རྟོགས་པའི་ཡེ་ཤེས་ཀྱི་ངང་དུ་རིག་པ་རང་སར་གྲོལ་བ་ལ་འཇོག་པར་བྱས་ཏེ་གཏན་ལ་འབེབས་པ་སེམས་སྡེའི་ལུགས་དང་། 

སྣང་ཉམས་གནས་པའི་གནས་ཐོག་ཏུ་སེམས་སྣང་སྤྲོས་བྲལ་དུ་གཏན་ལ་ཕབ་ནས། དེ་རྟོགས་པའི་ཡེ་ཤེས་ཀྱི་རང་གདངས་རིག་པ་རང་སར་གྲོལ་བ་ལམ་དུ་བྱས་ནས་གསལ་སྟོང་
འཛིན་མེད་དུ་གཏན་ལ་འབེབས་པ་ཀློང་སྡེའི་ལུགས་དང་། རྣམ་རྟོག་སྐྱེས་པ་རྩལ་རྫོགས་སུ་ཞུགས་ནས་རྣམ་རྟོག་ཡལ་མཚམས་སེམས་རིག་པའི་ངང་དུ་རང་སར་གྲོལ་བ་གདིངས་
སུ་བྱས་ནས་རིག་པ་ཉམས་ལས་འདས་པའི་སྐད་ཅིག་མ་རྗེན་ཅེར་དུ་ངོས་བཟུང་བ་མན་ངག་སྡེའི་ཁྱད་པར་ཏེ་མདོར་སྡུས་སུ་སྨྲོས་པའོ། །ཀློང་སྡེ་ནི། ཀུན་མཁྱེན་སི་ཏུ་ཆོས་ཀྱི་
རྒྱ་མཚོའི་ཞལ་ནས། ཡུལ་སྣང་སྟོང་གཉིས་ཚོགས་ཀྱི་འཛིན་པས་བཅིང་པའི་གང་ཟག་གཙོ་བོར་རྗེས་སུ་བཟུང་བའི་ཕྱིར་དུ་ཡུལ་སྟོང་པ་ཉིད་ཆོས་དབྱིངས་སུ་སྤྲོས་པའི་མཐའ་
ཐམས་ཅད་དང་བྲལ་བར་གཏན་ལ་དབབ་ནས། དེའི་སྣང་ཆ་ཐམས་ཅད་ཡུལ་ཅན་རིག་པའི་རང་གདངས་སྐུ་དང་ཡེ་ཤེས་འོད་དུ་ཤར་བའི་རྩ་རླུང་ཐིག་ལེ་གནད་དུ་བསྣུན་པའི་ཐབས་
ཁྱད་པར་ཅན་གྱིས་གསལ་སྟོང་འཛིན་མེད་ཆོས་དབྱིངས་ཀུན་ཏུ་བཟང་མོའི་ཀློང་བྱ་རྩོལ་འགྲོ་འོང་དང་བྲལ་བའི་ངང་ལ་སྐྱེ་བས་ཆོས་ཉིད་ཀྱི་ཀློང་དུ་གཞན་འབྱུང་འགོགས་པ་རྫོགས་པ་

༄༅། །ཆེན་པོའི་ལྟ་བའི་གནད་གཏན་ལ་དབབ་ཚུལ་གྱི་འགྲོས་ཁྱད་པར་ཅན་དེ་རྫོགས་པ་ཆེན་པོ་ཀློང་སྡེའི་རྒྱུད་ཀྱི་དགོངས་པའི་མཚན་ཉིད། ཞེས་གསུངས། 
བཀོད་པ་ཆེན་པོ་ལས་ནམ་མཁའ་ཆེ་ལ་ཀློང་གི་སྡེ། ཞེས་གསུངས་པས། སྣང་སྟོང་གཉིས་ཚོགས་ཀྱིས་བདེན་འཛིན་དང་བདེན་མེད་དུ་འཛིན་པའི་ཆིངས་བ་གཉིས་ཀ་སོ་སོར་
ནས་བཟློག་ཟིན་ནའང་། བདེན་པ་རེས་འཇོག་གིས་བདེན་གཉིས་ཐ་དད་དུ་འཛིན་པ་ཡོད་པ་དེ་བཟློག་བྱར་སྟོན། བཟློག་ཚུལ་སྤང་གཉེན་སྤྲད་དེ་སྤང་ཚུལ་ལྟ་བུ་མ་ཡིན་པར་
བདེན་གཉིས་ཐ་དད་དུ་འཛིན་པ་ཆོས་དབྱིངས་སྟོང་པའི་ཀློང་དུ་སྐྱེལ་ནས་དུ་མ་རོ་མཉམ་གྱི་རྟོགས་པ་ཁྱད་པར་ཅན་གྱིས་དགག་སྒྲུབ་གཉིས་ཀ་ལས་འདས་པར་སྟོན་པའོ། །མན་
ངག་སྡེ་ལ། སི་ཏུ་ཆོས་ཀྱི་རྒྱ་མཚོའི་ཞལ་ནས། ཡུལ་དང་ཡུལ་ཅན་སྤང་གཉེན་དུ་འཛིན་པའི་གང་ཟག་གཙོ་བོར་རྗེས་སུ་བཟུང་བའི་ཕྱིར་དུ་ཡིན་སྙམ་ཡིད་དཔྱོད་དུ་མ་ལུས་
པ་རིག་པ་ཅར་ཕོག་ཏུ་ངོ་སྤྲོད་པའི་ཐབས་ཁྱད་པར་ཅན་དག་གིས་ཁྲེགས་ཆོད་ཀྱིས་བདེན་འཛིན་རང་སར་གྲོལ་ཞིང་ཐོད་རྒལ་གྱིས་མཚན་འཛིན་ཐམས་ཅད་གྲོལ་བའི་འོད་གསལ་གྱི་

ལམ་ཁྱད་པར་ཅན་གྱིས་གཞི་འབྲས་དབྱེར་མེད་ཀྱི་དགོངས་པའི་གནད་ཐོག་ཏུ་ཕེབས་ཏེ་མེ་བཙའ་ལྟ་བུའི་གདམས་པའི་འགྲོས་ཁྱད་པར་ཅན་དེ་རྫོགས་པ་ཆེན་པོ་མན་ངག་སྡེའི་རྒྱུད་ཀྱི་
དགོངས་པའི་མཚན་ཉིད་ཞེས་གསུངས་ཏེ། རྒྱུད་ལས། རིམ་རྩོལ་བྲལ་ལ་མན་ངག་སྡེ། །ཞེས་སྤང་གཉེན་སོགས་ཀྱི་མདོ་སྔགས་ཀྱི་ལམ་གཞན་གྱིས་གདུལ་བར་
དཀའ་བ་སྐྱེ་བོ་རྟོག་པའི་ཆིངས་རྒྱ་ཅན་ནམ། དབང་རྣོན་སྤང་གཉེན་དུ་ལྟ་བའི་སྒྲིབ་པ་ཅི་རིགས་སྲབ་པའི་གང་ཟག་ཁྲེགས་ཆོད་ཀྱི་གདུལ་བྱ་དང་། རྒྱ་ཆེ་བའི་རིགས་ཅན་གྱི་
དབང་རྣོན་དེ་ཐོད་རྒལ་གྱི་གདུལ་བྱ་དང་དེའང་ལེ་ལོས་ལམ་གཞན་འབད་བཅས་ལ་འཇུག་མི་ནུས་པའི་མྱུར་འདོད་ཅན་གྱི་ཆེད་དུ། སེམས་སྡེ་ལྟར་ཡིན་སྙམ་ཡིད་དཔྱོད་དུ་
འཛིན་པ་དང་། ཀློང་སྡེ་ལྟར་ཆོས་ཉིད་དུ་འཛིན་པས་མ་བཅིང་པ་མན་ངག་སྡེ་གནས་ལུགས་རང་གསལ་དུ་བྱེད་པས་ཐབས་ཁྱད་པར་ཅན་རིག་པ་ཅར་ཕོག་ཏུ་ངོ་སྤྲད་པས་སྨྲ་བ་
ཕྱིར་མ་ཤོར། དཔྱད་པ་མང་པོའི་ལྷན་པས་འགེབ་མི་དགོས་པ་རིག་འཛིན་དགའ་རབ་རྡོ་རྗེའི་འདས་ཆེམས་ཚིགས་གསུམ་གནད་དུ་བརྡེག་པའི་མན་ངག་ལ་རྟེན་ཏེ་བཞི་ཆ་

༄༅། །གསུམ་བྲལ་གྱི་རིག་པ་མ་བཅོས་གཉུག་མའི་དགོངས་པ་བློ་འདས་བསམ་མི་ཁྱབ་པའི་ཡེ་ཤེས་མངོན་དུ་བརྙེས་པས་འབྲས་བུ་ཐག་རིང་དུ་བཙལ་མི་དགོས། 
རིག་པའི་རྩལ་སྣང་གཟུང་འཛིན་ཕྲ་རག་ཐམས་ཅད་རེ་རེ་ནས་རྩོལ་བས་སྤང་མི་དགོས་པའི་གདེང་གྲོལ་ཐོག་ཏུ་བཅའ་བས་སྒྲིབ་གཉིས་ཀྱི་དྲི་མ་ཐམས་ཅད་མཁའ་ལ་སྤྲིན་དེངས་པ་ལྟར་
གྲོལ༑ ཟག་མེད་རང་བྱུང་གི་དགེ་བ་རང་ངོ་ཤེས་པས་ཚོགས་ཆེན་ཡེ་རྫོགས་སུ་སོང་བས་ས་ལམ་སྦྱང་བགྲོད་ཀྱི་ཐ་སྙད་ལས་འདས་སོ། །དེ་ལྟར་སེམས་ཀློང་མན་ངག་སྡེ་གསུམ་ཀ་
ལ༑ ལྟ་བ་གོམས་པར་བྱེད་པ་ལ་ལྟ་བའི་རྗེས་སུ་སྒོམ་པ་མཐུན་པར་འགྲོ་དགོས་ཞིང་། གང་གཏན་ལ་དབན་པའི་ངེས་ཤེས་ཀྱི་དོན། རྗེས་དཔག་དང་། མངོན་སུམ་གང་
རིགས་ཀྱིས་སྐད་ཅིག་མ་དང་པོ་དེ་ལྟ་བའི་མཚན་ཉིད། སྐད་གཅིག་མ་གཉིས་པ་ནས་དེ་ཕྱིན་གྱི་གོམས་པའི་རིགས་སུ་གནས་པ་དེ་སྒོམ་པའི་མཚན་ཉིད་ཡིན་ལ། སྤྱིར་ལྟ་བ་
ནི་རྗེས་ཐོབ་ཀྱི་ངེས་པ་བསྐྱེད་ཚུལ་ཙམ་དང་། སྒོམ་པ་ནི་མཉམ་བཞག་གི་ངང་བསྲིང་བ་ཙམ་ཏེ་དོན་ལ་བལྟ་བའི་རྗེས་སུ་སྒོམ་པ་འོང་ཞིང་སྒོམ་པ་འོང་བ་ལ་སྔོན་དུ་ལྟ་བ་འགྲོ་

དགོས་པ་ཡིན་མོད། སྒོམ་ཐོག་ནས་ལྟ་བ་ཚོལ་བ་དང་། ལྟ་ཐོག་ནས་སྒོམ་པ་ཚོལ་བ་གཉིས་ཀ་རྫོགས་ཆེན་རང་ལུགས་ལ་ཡོད་པས་མཐའ་གཅིག་ཏུ་འདི་ཞེས་ངེས་པ་
བཟུང་བར་མི་བྱའོ། །གཞན་ཡང་མཁས་གྲུབ་ཆེན་པོ་མངའ་རིས་པཎྜི་ཏ་པདྨ་དབང་གི་རྒྱལ་པོའི་ཞལ་ནས་ལྷ་ཡི་ཟླ་བས་དྲིས་ལན་གསང་བའི་གཏེར་མཛོད་དུ་འདི་ལྟར་གསུངས་
ཏེ༑ བོད་ཡུལ་ཁ་བ་ཅན་ལྗོང་འདིར། །ཐེག་པ་རིམ་དགུའི་རྣམ་བཤད་དང་། །ཁྱད་པར་ཨ་ཏི་ཡོ་ག་ཡི། །ལམ་སྲོལ་ཟབ་ཁྱད་འབྱེད་པ་ལ། །མཁས་གྲུབ་མང་དུ་
བྱོན་གྱུར་ཀྱང་། །འགྲན་ཟླ་ཀུན་དང་བྲལ་བ་ཡི། །སྤྲུལ་སྐུ་ཀློང་ཆེན་རབ་འབྱམས་དང་། །ཀཿཐོག་ཤཱཀྱ་རྡོ་རྗེ་ཞེས། །ཉི་ཟླ་ལྟ་བུ་གྲགས་པ་ཡིས། །རྫོགས་པ་ཆེན་
པོའི་ཆོས་ལུགས་ལ། །ཤེས་བརྗོད་ཐ་སྙད་འདོགས་པའི་ཚེ། །ཤིང་རྟའི་ལམ་སྲོལ་སོ་སོར་ཕྱེས། །དེ་ཡང་སྤྲུལ་སྐུ་ཀློང་ཆེན་པས། །དོན་དམ་སྨྲ་བསམ་བརྗོད་བྲལ་
ཡང་༑ །ཀུན་རྫོབ་ཡུལ་དང་ཡུལ་ཅན་རྣམས། །སྣང་ཙམ་ཉིད་ནས་མ་གྲུབ་སྟེ། །དཔེར་ན་རྨི་ལམ་སྣང་བ་བཞིན། །དེས་ན་ཀུན་རྫོབ་འཁྲུལ་སྣང་རྣམས། །

༄༅། །དབྱིངས་དང་རང་བྱུང་ཡེ་ཤེས་ཡིན། །དེ་ཕྱིར་ཉོན་མོངས་ཡེ་ཤེས་མིན། །ཁམས་གསུམ་སེམས་ཅན་སངས་རྒྱས་མིན། །སེམས་ཀྱང་རིག་པ་མ་
ཡིན་ཞིང་། །སྣང་བ་རང་སེམས་ཡིན་ནོ་ཞེས། །ལུང་རིགས་མང་པོས་སྒྲུབ་མཛད་དེ། །ཞེས་དྲིས་དེ་ཡི་ལན་བརྗོད་པ། །དོན་དམ་བློ་ཡི་སྤྱོད་ཡུལ་མིན། །བློ་བྲལ་ཆོས་
སྐུའི་ངོ་བོར་བརྗོད། །དེ་ལ་ཡེ་ཤེས་རྒྱལ་ཁམས་ཞེས། །དམ་པ་དང་པོའི་ལུགས་ལའང་གྲགས། །ཀུན་རྫོབ་ཡུལ་དང་ཡུལ་ཅན་རྣམས། །རྨི་ལམ་དུས་ཀྱི་ལོངས་སྤྱོད་
བཞིན༑ །སད་པའི་ཡུལ་ན་མི་གནས་པར། །འཇིགས་པའི་ཆོས་ཅན་ཡིན་པའི་ཕྱིར། །བློ་ཡི་ཡུལ་དུ་བྱས་པ་སྟེ། །ཀུན་རྫོབ་ཕྱིར་ན་བློ་འདས་མིན། །དེ་ལ་རྣམ་
ཤེས་རྒྱལ་ཁམས་ཞེས། །དུས་ཀྱི་འཁོར་ལོར་བཞེད་པ་ཡིན། །ཆོས་དབྱིངས་སྐྱེ་བ་མེད་པ་དང་། །རང་བྱུང་ཡེ་ཤེས་འོད་གསལ་བ། །ཟུང་འཇུག་དྲི་མེད་ཡིན་པའི་ཕྱིར། །
ཉོན་མོངས་ཡིན་ན་ཡེ་ཤེས་མིན། །རང་བཞིན་གནས་རིགས་ཀྱིས་ཁྱབ་པའི། །ས་བོན་ཙམ་ལ་དགོངས་ནས་ནི། །ཡིན་ཞེས་གསུངས་པའི་སྐབས་ཡོད་ཀྱིས། །ཁམས་

གསུམ་སེམས་ཅན་ཡིན་པ་དང་། །རྣམ་གྲོལ་སངས་རྒྱས་ཡིན་པ་འགལ། །སེམས་ནི་བག་ཆགས་རང་བཞིན་ཏེ། །སེམས་ཀྱི་རང་བཞིན་དཔྱད་པ་ན། །བག་ཆགས་
དྲི་མ་ཟད་པའི་མཐར། །རིག་པ་མངོན་སུམ་སྣང་བ་ཡིན། །དེས་ན་རྣམ་ཤེས་ཡེ་ཤེས་དག །བསྲེས་ནས་གསུངས་པའི་སྐབས་མང་ཡང་། །སེམས་དང་རིག་པ་རབ་
དབྱེ་བའི། །བཅུ་བདུན་རྒྱུད་སོགས་མན་ངག་གི །དགོངས་པ་ཡིན་ཕྱིར་འདིར་བཤད་པ། །མན་ངག་སྡེ་ཡི་དགོངས་པ་ཡིན། །དེ་ཕྱིར་དགོངས་པ་ཟང་ཐལ་སོགས། །
བླ་ན་མེད་པའི་རྒྱུད་སྡེ་དང་། །བཻ་རོ་ཙ་ནའི་སྙན་བརྒྱུད་ཀྱི། །དགོངས་པ་ཀློང་ཆེན་རབ་འབྱམས་ཀྱི། །ལུགས་དང་མཐུན་པར་བཞེད་པ་ཡིན། །སྣང་བ་རང་སེམས་ཡིན་
པ་དང་། །མིན་པའི་དབྱེ་བ་མང་མོད་ཀྱི། །འཁྲུལ་སྣང་རང་སེམས་ཡིན་པ་དང་། །གྲོལ་སྣང་རིག་པ་ཆོས་སྐུ་གཉིས། །སེམས་ཀྱིས་རིག་པ་དབྱེར་བར་རྟོགས། །
ཞེས་དང་། གཞན་ཡང་དྲི་བ་སོ་གཉིས་པ། ཀཿཐོག་ཤཱཀྱ་རྡོ་རྗེ་ནི། །སྣང་སྲིད་འཁོར་འདས་ཆོས་རྣམས་ཀུན། །རང་བྱུང་ཡེ་ཤེས་རང་སྣང་ཡིན། །ཁམས་
་

༄༅། །གསུམ་སེམས་ཅན་སངས་རྒྱས་ཡིན། །སྡུག་བསྔལ་བདེ་བ་ཆེན་པོ་ཡིན། །འཁོར་བ་མྱ་ངན་འདས་པ་ཡིན། །མདོར་ན་འཁོར་འདས་ཆོས་
རྣམས་ཀུན། །རང་བྱུང་ཡེ་ཤེས་ཡིན་པ་ནི། །ལུང་རིགས་མང་པོས་བསྒྲུབ་མཛད་དེ། །དེ་ལྟར་སྐྱེས་ཆེན་དེ་གཉིས་ཀྱི། །དགོངས་བཞེད་སོ་སོར་སྣང་བ་ལ། །མཐུན་
ནམ་འགལ་བ་ཇི་ལྟར་ཡིན། །ཞེས་དྲིས་ལན་དུ་འདི་ལྟར་ཏེ། །ཀུན་བྱེད་རྒྱལ་པོ་ལ་སོགས་པ། །ཟབ་མོའི་རྒྱུད་སྡེ་མང་པོ་དང་། །ཏིང་འཛིན་རྒྱལ་པོ་ལ་སོགས་པ། །
ཐེག་པ་ཆེན་པོའི་མདོ་མང་ལས། །ཁམས་གསུམ་སྲིད་གསུམ་འཁོར་བ་དང་། །མྱང་འདས་ལམ་གྱི་ཆོས་རྣམས་ཀུན། །ཐམས་ཅད་སེམས་སྣང་ཉིད་དུ་གསུངས། །
དེ་བཞིན་ཁམས་གསུམ་པོ་འདི་དག །སེམས་ཙམ་ཡིན་ཞེས་གསུངས་པ་དང་། །དེ་བཞིན་ས་ཡི་སྡེ་སྣོད་ལས། །སྣང་བ་སེམས་སུ་སྒྲུབ་པའི་གཞུང་། །མང་དུ་
གསུངས་ཤིང་བིརྺ་པས། །ལམ་གྱི་འཁོར་འདས་དབྱེར་མེད་དུ། །ཆོས་ཀུན་སེམས་ཉིད་སྣང་བ་ཞེས། །དེ་བཞིན་གཟུགས་ཅན་ཡིན་ཕྱིར་དང་། །དེ་ཁོ་ན་ཉིད་

རྒྱ་མཚོ་ཡིས། །དོན་དང་མ་བྲལ་བ་ཡི་དོན། །རྗེ་བཙུན་གྲགས་པ་རྒྱལ་མཚན་གྱིས། །འཁོར་འདས་དབྱེར་མེད་རྩ་འགྲེལ་དུ། །སྣང་བ་སེམས་སུ་སྒྲུབ་པ་ལ། །རྩ་
བའི་དཔེ་ནི་བཞི་བཞི་བརྒྱད། །སྒྱུ་མ་རྟེན་འབྲེལ་ཉིད་སྒྲུབ་ཕྱིར། །སཱ་ལུ་ལྗོང་པའི་མདོ་སོགས་ཀྱི། །ལུང་གི་དགོངས་པ་དཔེ་བརྒྱད་དང་། །རྟེན་འབྲེལ་དེ་བཞིན་
བརྗོད་བྲལ་དུ། །སྒྲུབ་པའི་ཐབས་ལ་དཔེ་བརྒྱད་བསྟན། །དེ་བཞིན་རྫི་བོ་རས་པ་ལ། །རྗེ་བཙུན་མི་ལ་ངེས་གསུངས་པ། །སྣང་བ་སེམས་སུ་འདུས་པ་གདའ། །
སེམས་ཉིད་གསལ་བའི་ངོ་བོར་གདའ། །དེ་ལ་ངོས་བཟུང་མེད་པར་གདའ། །ཞེས་སོགས་གསུངས་ནས་མཐར་ཐུག་ཏུ། །བརྗོད་བྲལ་བསམ་དང་བྲལ་བར་བསྟན། །
དེ་བཞིན་གཅེར་སྒོམ་རྫོགས་པ་དང་། །གྲུབ་ཐོབ་སྨྱོན་པ་དོན་ལྡན་སོགས། །སྐྱེས་ཆེན་འགའ་ཡི་དགོངས་པ་ནི། །སྣང་སྲིད་འཁོར་འདས་ཆོས་རྣམས་ཀུན། །སྣང་
སྟོང་འཁོར་འདས་ཅིར་སྣང་ཡང་། །སྣང་བ་ཉིད་ན་དེ་དང་དེའི། །ཆོས་ཉིད་གཅིག་དང་དུ་བྲལ་ཏེ། །སོ་སོར་རང་རིག་རང་དག་ཡིན། །ཞེས་སོགས་མང་དུ་

༄༅། །གསུངས་མོད་ཀྱི། །ཐམས་ཅད་རྟེན་འབྲེལ་རང་སྣང་ཡིན། །དེ་ལྟར་གསུངས་པ་ཇི་བཞིན་དུ། །ཉོན་མོངས་སྤྲིན་དང་འདྲ་བ་ལ། །རྟེན་འབྲེལ་
གྱིས་ནི་རང་བཞིན་གང་། །དངོས་པོ་མེད་ལ་དངོས་པོའི་སྤྲིན། །སྣ་ཚོགས་རྣམ་པར་འབྱུང་ཞིང་འགྱུར། །གཞི་རྩ་མེད་པའི་སེམས་ཉིད་ནི། །ཆོས་རྣམས་ཀུན་གྱི་
རྩ་བ་ཡིན། །རང་རིག་ཡེ་ཤེས་ཀུན་ཁྱབ་ཡིན། །དེ་བཞིན་ཁམས་གསུམ་སེམས་ཅན་གྱི། །རང་བཞིན་གདོད་ནས་ཡོད་པ་ཡིན། །དེ་ལྟར་བུ་ཡི་དོན་དེ་དགོངས། །
ཡུམ་ཆེན་སྤྲུལ་པའི་ཞལ་ནས་ཀྱང་། །འཁོར་བ་སྤོང་བའི་ཕ་རོལ་དུ། །མྱང་འདས་ཚོལ་བ་སྙིང་རེ་རྗེ། །བཙལ་བས་མ་རྙེད་ཉོན་རེ་མོངས། །སྡུག་བསྔལ་སློང་བའི་
ཕ་རོལ་ན། །བདེ་བ་ཚོལ་བ་སྙིང་རེ་རྗེ། །བཙལ་བས་མ་རྙེད་ཉོན་རེ་མོངས། །ཞེས་སོགས་གསུངས་པའི་དོན་རྣམས་ཀྱང་། །འཁོར་བའི་ཆོས་ཀུན་རང་རང་གི །རང་
བྱུང་ཡེ་ཤེས་རང་སྣང་ཕྱིར། །ཀ་བའི་ཆོས་ཉིད་དེ་དང་ནི། །བུམ་པའི་ཆོས་ཉིད་གཅིག་ཡིན་ཞེས། །བརྗོད་པ་དུ་ནི་མི་མཛད་ཀྱི། །ཀ་བ་བུམ་པའི་ཆོས་ཉིད་ནི། །

གཅིག་དང་དུ་མ་བྲལ་བ་ཡིས། །ཆོས་ཉིད་དུ་ནི་མཚུངས་པའོ། །དེ་ལྟར་སྐྱེས་ཆེན་རྣམ་གཉིས་ཀྱི། །དགོངས་པ་འགལ་བ་ལྟར་སྣང་ཡང་། །དོན་ལ་འགལ་
འདུའི་སྐྱོན་མེད་དེ། །རྒྱུད་དོན་བརྗོད་བྱ་སོ་སོ་དང་། །དྲི་མེད་མཉམ་བཞག་ཡེ་ཤེས་ཀྱི། །ཉམས་མྱོང་དག་ལ་དབྱེ་བ་མེད། །མཐར་ཐུག་མངོན་སུམ་མཐོང་བ་
ཡིས༑ །ལྷག་མཐོང་དོན་ལ་གཉིས་སུ་མེད། །ཅེས་སོགས་རྒྱ་ཆེན་གསུངས་པ་ལྟར་རོ། །མདོར་ན་དཔལ་གསང་བ་སྙིང་པོའི་རྒྱུད་བརྒྱད་ཅུ་པ་ལས། མཉམ་ཉིད་
དོན་རྟོགས་རང་རིག་རྒྱལ་པོ་ནི། །རྒྱ་མཚོ་ཆེན་པོར་ཆུ་ཀླུང་ཀུན་འབབ་བཞིན། །བླ་མེད་དོན་རྟོགས་ཐབས་ཆེན་འདི་དག་ཏུ། །རྣམ་ཐར་ཐེག་པ་བསམ་ཡས་མ་ལུས་
འདུས༑ །ཞེས་གསུངས་པ་ལྟར་གནས་སྐབས་ཀྱི་བཤད་སྲོལ་མི་འདྲ་བ་ཙམ་ལས་སྒྲུབ་བརྒྱུད་ཀྱི་དགོངས་པ་ཐམས་ཅད་མཐར་ཐུག་ཁྱད་མེད་ཅིང་། རྫོགས་པ་ཆེན་
པོ་སེམས་ཀློང་མན་ངག་གི་སྡེ་ཐམས་ཅད་རང་རྒྱུད་ཀྱི་ཉོན་མོངས་འདུལ་ཐབས་མི་འདྲ་བའི་ཁྱད་ཙམ་ལས་དོན་དུ་རྫོགས་པ་ཆེན་པོའི་ཡེ་ཤེས་རིག་པའི་ཀློང་དུ་རང་ཚུགས་ཞིག་

༄༅། །པའི་གནད་ལ་མཐུན་པར་གོ་དགོས་སོ། །ཁྱད་པར་ཀུན་མཁྱེན་དམ་པ་བདེ་བར་གཤེགས་པའི་སྙན་བརྒྱུད་ཀྱི་མན་ངག་ཟབ་མོ་ལས་འདི་ལྟར་གསུངས་
ཏེ༑ ངོ་བོ་རང་བཞིན་ཐུགས་རྗེ་གསུམ་གྱི་གནད་གསུམ་ལས། ངོ་བོའི་གནད་ལ་རང་ཐོག་ཏུ་ངོ་སྤྲོད་ཡིན་ཐོག་ཏུ་ཐག་ཆོད། གྲོལ་ཐོག་ཏུ་གདེངས་བཅའ་བ་གསུམ་ལས། 
དང་པོ་ནི། རང་བཞིན་འོད་དུ་སྣང་ཡང་ངོ་བོ་རིག་གདངས་གཅིག་ལས་མ་འདས་པས་ངང་གི་རིག་པ་སྟོང་གསལ་ཟང་ཀ་དེ་ཀ་དག་གི་རང་ངོ་ཡིན་པར་ཐག་བཅད་པ་ནི་མཐར་ཐུག་
གི་གྲོལ་ས་ཅེར་མཐོང་དུ་ངོ་སྤྲད་པའོ། །གཉིས་པ་ནི། དེའི་ངང་དེར་བཏང་བཞག་མེད་པ་རང་བཞིན་གྱི་བསམ་གཏན་དུ་ཐག་རྦད་ཀྱིས་བཅད་ལ་མ་ཡེངས་ལ་མི་འཛིན་
པས་བསྒོམ་པའོ། །གསུམ་པ་ནི། དེའི་ཚེ་བསྒོམ་བྱ་སྒོམ་བྱེད་ལས་འདས་པའི་རིག་པ་ཟང་ཐལ་དུ་ཤར་ཞིང་གྲོལ་བས་བཟང་ངན་གྱི་རྟོག་ཚོགས་མ་སྤངས་པར་རང་གྲོལ་
བའི་གདེང་ལ་ཡིད་ཆེས་ཤིང་ལ་བཟློས་པར་བྱེད་པ་དེ་གནད་གལ་པོ་ཆེའི་ཆིངས་གཅིག་ཐལ་ལོ། ༈ རང་བཞིན་གྱི་གནད་ལ་སྣ་ཚོགས་སུ་སྣང་ཡང་སྣང་ངོ་ལས་དོན་

རང་གསལ་རྗེན་པའི་ཡེ་ཤེས་གཅིག་ཏུ་འུབ་ས་ཆུབ་པར་བསྡུས་ཏེ་རང་གསལ་རང་བྱུང་གི་ཡེ་ཤེས་སུ་ལ་བཟླས་ནས་བསྒོམ་པས་དེའི་འཛིན་པ་ཡང་གྲོལ་བ་ལས་གཞན་མེད་པ་ནི་འོད་
སྣང་ཆོས་ཉིད་དུ་གྲོལ་བའི་གདམས་པ་སྟེ། ཕར་ལ་བལྟས་པས་ཚུར་ལ་གསལ་བའི་རིག་པ་སྐད་ཅིག་རྗེན་པར་བུད་པའི་ངོ་བོ་ངོ་སྤྲོད་པ་སྟེ། སྣང་བ་ལ་བལྟས་ན་
མཐའ་ཡས་ཀྱང་། རིག་པ་ལ་བལྟས་ན་གཅིག་ཀྱང་མེད་པར་ཟད་ཀ་མར་རང་ཤར་བས། གྲོལ་ས་བར་གྱི་བཏབ་པའི་མན་ངག་གནད་གལ་པོ་ཆེ་གཉིས་ཐལ་ལོ། །
༈ ཐུགས་རྗེའི་གནད་ནི། ཕྱིའི་གདུལ་ཡུལ་སྣ་ཚོགས་པའི་རྐྱེན་རེ་ལ་ནང་གི་གདུལ་བྱེད་དམ་འཆར་བའི་རིག་པ་དུ་མ་འཕྲོ་དུས་ཕྱིར་འཕྲོ་བའི་རྗེས་མི་བཅད། རང་
ངོ་མི་བརྟག །ནང་དུ་མི་དགག་པར་གང་ཤར་དེ་ཀའི་ཐད་དེར་ཅོག་གིས་བཞག་ལ། བར་མེད་ཀྱི་ཤེས་པ་རྗེན་པར་ཟད་དེ་ཐལ་ལེ་བ་དེ་ངོས་བཟུང་བས་གྲོལ་བ་ཅེར་ཐོང་
དུ་ཟན་ཏེ་ཤར་གྲོལ་རང་ཡལ་གྱི་རིག་པ་ཧར་སངས་བར་མེད་རྗེན་པར་ཟང་ཐལ་བ་དེ་ཀ་འདི་དང་བར་དོའི་ཤེས་པ་འཆར་བྱེད་མ་འགགས་པ་ལ་ངོས་བཟུང་བས། ཀ་དག་

༄༅། །ཐུགས་རྗེའི་རིག་པ་ཟིན་ནས་གྲོལ་བ་སྟེ་གནད་གལ་པོ་ཆེའི་ཆིངས་གསུམ་པ་ཐལ་ལོ། །འདི་གསུམ་ནི་གསང་བ་སྙིང་གི་བདུད་རྩི་ཡང་ཞུན་གྱི་
ཐིགས་པ་རབ་ཏུ་གསང་བ་སྟེ། ཁམས་འདུམ་ལ་ཆོད་ཆེ་བ། མདོ་འདུས་ལ་ཆིངས་ཆེ་བ། གནད་ཟབ་ལ་གལ་ཆེ་བ། སྙིང་གི་བུ་མཆོག་དག་ལས་གཞན་ལ་གསང་བའི་
རྒྱས་གདབ་པའི་མན་ངག་གོ། །ཞེས་གསུངས་ཏེ་འདི་ལ་སྔ་འགྱུར་མདོ་སྒྱུ་སེམས་གསུམ་གྱི་རྒྱུད་བཤད་མན་ངག་ཟབ་མོའི་བཀའ་བབས་ཀཿཐོག་བཤད་སྒྲུབ་ནོར་བུའི་ལྷུན་པོའི་
མཁན་རབས་བཞི་པ་ནུས་ལྡན་མཁྱེན་བརྩེའི་བློ་གྲོས་ཀྱི་ཞལ་ནས། རྒྱལ་བ་ཀཿཐོག་པ་ཆེན་པོས་བཞེད་པ་འདི་ནི། སྣང་བ་སེམས་མཐར་སོང་བའི་སེམས་སྡེ་སྟེ། སེམས་
ཕྱོགས་རྒྱ་མཚོའི་དགོངས་པའི་ཡང་བཅུད་དུ་གྱུར་པས་ཀུན་མཁྱེན་དྲི་མེད་འོད་ཟེར་དང་དགོངས་པའི་བབ་སོ་གཅིག་ཏུ་གྱུར་པ་ཡིན་ནོ་ཞེས་མདོ་འགྲེལ་ལས་གསུངས་སོ། དེ་ལྟར་
མྱུར་ལམ་ཟབ་མོ་རྫོགས་པ་ཆེན་པོའི་རྒྱུད་གཞུང་མན་ངག་རྒྱ་མཚོའི་ཟབ་གནད་རྩོད་མེད་ཡེ་ཤེས་ཆེན་པོའི་རང་གནད་ཇི་བཞིན་གཟིགས་ཚུན་ཆད་སེམས་ཀློང་མན་ངག་གསུམ་གྱི་

མཐར་ཐུག་གིས་དགོངས་པ་དབྱེར་མེད་པའི་ཕྱིར་དོན་གྱི་འོད་གསལ་ཡེ་ཤེས་ཀྱི་རང་སྣང་ལྷུན་གྲུབ་ཆེན་པོའི་སྣང་བ་ཚོགས་བརྒྱད་ཀྱི་སྦུབས་ནས་མངོན་སུམ་ཡེ་ཤེས་ལམ་དུ་བྱེད་པ་
ལས་དག་པའི་ཞིང་ཁམས་ཀྱི་སྣང་བ་ཚད་ལ་ཕེབ། གཉིས་སྣང་གི་འཕེལ་ཆ་ཆོས་ཉིད་ཀྱི་ངང་དུ་ཟད། དོན་གྱི་འོད་གསལ་སྒྲིབ་བྲལ་བཅོ་ལྔའི་ཟླ་བ་ལྟར་མངོན་དུ་གྱུར་པའི་
མ་དག་པའི་རླུང་སེམས་ཀྱིས་བསྒྲུབ་པའི་རགས་ལུས་ཀྱང་། དེས་ཟད་ནུས་པ་ནི་ཡེ་ཤེས་ཀྱི་སྣང་བ་འབའ་ཞིག་གོམས་པའི་ལག་རྗེས་མཐར་ཐུག་པ་སྟེ། རྫོགས་
པ་ཆེན་པོ་སེམས་ཀློང་གི་མན་ངག་ལ་རྟེན་པས་འོད་ལུས་སུ་དེང་བའི་གྲུབ་བརྙེས་མང་པོའི་རྣམ་ཐར་དང་ལོ་རྒྱུས་རྩོད་མེད་དུ་ཡོངས་སུ་གྲགས་པས་ཀྱང་ཤེས་ནུས་སོ། །སྡེ་
གསུམ་རྒྱུད་དོན་པདྨའི་ནགས་ཀླུང་དུ། །ཐོས་བསམ་རྐང་དྲུག་གཞོན་ནུའི་རོལ་རྩེད་ཀྱིས། །ལྟ་སྒོམ་ཡང་དག་སྦྲང་རྩིས་མྱོས་པའི་གར། །ལེགས་བཤད་མགྲིན་པའི་གླིང་
བུ་འདི་ཡང་འཁྲོལ། །ཆོས་དབྱིངས་འོད་གསལ་སྤྲོས་བྲལ་གཉུག་མའི་ཁམས། །སེམས་ལས་འདས་པའི་རང་བྱུང་ཡེ་ཤེས་མཆོག །གཏན་ལ་འབེབས་པར་མདོ་

༄༅། །སྔགས་ཀུན་མཐུན་ཀྱང་། །མངོན་སུམ་ལམ་བྱེད་རྫོགས་པ་ཆེན་པོར་ངེས། །གངས་རིའི་ཁྲོད་འདིར་སྒྲུབ་བརྒྱུད་ཤིང་རྟ་བརྒྱད། །སོ་སོར་མ་འདྲེས་
མཐར་ཐུག་དགོངས་མཐུན་ཀྱང་། །རྩོལ་མེད་རང་བབས་མི་སློབ་ཟུང་འཇུག་མཆོག །ཚེ་འདིར་དབང་སྒྱུར་རྫོགས་པ་ཆེན་པོ་ཙམ། །ཞེས་རྫོགས་པ་ཆེན་པོ་སེམས་ཀློང་མན་ངག་
སྡེ་གསུམ་སྤྱིའི་དོན་ཅུང་ཟད་བཤད་པ་སྐབས་དང་པོའོ།། ༈  །།གཉིས་པ་རྫོགས་པ་ཆེན་པོའི་རྒྱུད་དང་མན་ངག་མི་ཡུལ་དུ་ཇི་ལྟར་བྱུང་བ་དང་ཤིང་རྟའི་སྲོལ་འབྱེད་རྣམས་
ལས་རིམ་པར་བརྒྱུད་དེ་གངས་རིའི་ལྗོངས་འདིར་བསྟན་པ་ཇི་ལྟར་དར་ཚུལ་ལ། གདོད་མའི་མགོན་པོ་སྟོན་པ་ཀུན་ཏུ་བཟང་པོ་སྐུ་དང་ཡེ་ཤེས་འདུ་འབྲལ་མེད་པའི་ངང་ནས། སྟོན་
འཁོར་དགོངས་པ་གཉིས་སུ་མེད་པ་ལྷུན་གྲུབ་འོད་གསལ་རྫོགས་པ་ཆེན་པོའི་ངང་ལས་མ་གཡོས་བཞིན་དུ་རང་སྣང་ལོངས་སྤྱོད་རྫོགས་པའི་སྐུ་འབྲས་བུའི་རིགས་ལྔ་ཞི་ཁྲོའི་དཀྱིལ་
འཁོར་རང་ཤར་བའི་ཚོམ་བུ་གྲངས་མེད་པ་ངེས་པ་ལྔ་ལྡན་གྱི་ཚུལ་དུ་འཆར་བའི་རང་རྩལ་འགགས་པ་མེད་པ་ཆུ་ཟླའི་ཚུལ་གྱིས་མངོན་པར་སྣང་བ་ལས་རིགས་དྲུག་གི་གནས་སུ་ཐུབ་

པ་དྲུག་དང་། བྱིན་རླབས་མཆོག་གི་སྤྲུལ་སྐུ་རྣམ་པ་གསུམ་དང་། ཡེ་ཤེས་དམ་པའི་སྤྲུལ་པ་གནས་འོག་མིན་ཆོས་ཀྱི་དབྱིངས་སུ་སྙན་པ་དྲུག་པ་རྡོ་རྗེ་འཆང་གིས་འཁོར་རིགས་
ལྔའི་མཁའ་འགྲོ་ལ་ཆོས་ཀློང་གསལ་ཉི་མ་སོགས་དུས་བསྐལ་པ་ཀུན་གྱི་སྔོན་རོལ་དུ་གསུངས་པ་དང་། དང་པོའི་མངོན་འཕགས་དྲན་པ་མགོན་ནས་གྲགས་པ་ཟད་པའི་འཇིག་
རྟེན་མགོན་ཡན་མངོན་རྫོགས་སྟོན་པ་དྲུག་ཅུ་རྩ་ལྔ་བྱོན་ནས་རྫོགས་པ་ཆེན་པོ་གསུངས་པ་ལ་རྟེན་ནས་འགྲོ་བའི་དོན་མཛད་པ་དང་། ཞིང་འདིར་ཡང་སྟོན་པ་བཅུ་གཉིས་ཕུན་ཚོགས་
ལྔ་ལྡན་གྱི་ཚུལ་དུ་བྱོན། ཁྱད་པར་རྒྱ་གར་འཕགས་པའི་ཡུལ་དུ་བརྒྱུད་ཚུལ་ལྟར་ན། སྟོན་པ་ཆོས་སྐུ་ཀུན་ཏུ་བཟང་པོས་ལོངས་སྐུ་རྡོ་རྗེ་སེམས་དཔའ་ལ་བྱིན་གྱིས་རླབས་
ཏེ་གསུངས། རྡོ་རྗེ་སེམས་དཔའ་གསང་བདག་ཏུ་སྤྲུལ་ཏེ་སྔོན་སྟོན་པའི་ཞལ་ནས་གསུངས་པའི་རྫོགས་པ་ཆེན་པོའི་རྒྱུད་རྣམས་བཀའ་བསྡུ་མཛད་དེ་ཡང་སྤྲུལ་དགའ་རབ་རྡོ་རྗེ་ལ་
རང་གི་ངོ་བོས་བཤད་དོ། །འདི་ཡན་ལ་དགོངས་བརྒྱུད་དང་བརྡ་བརྒྱུད་དུ་གྲགས། འདི་ནས་བཀའ་གཏེར་གྱི་འཆད་ཚུལ་གཉིས་སུ་བཞུགས་པ་ལས་སྔ་འགྱུར་བཀའ་མའི་

༄༅། །ལོ་རྒྱུས་ལས་བྱུང་བ་ལྟར་ན། སློབ་དཔོན་དགའ་རབ་རྡོ་རྗེ་ནི་སྟོན་པ་འདས་ནས་ལོ་བརྒྱ་དང་རྩ་བརྒྱད་ལོན་པའི་དུས་ཆོས་རྒྱལ་མྱ་ངན་མེད་ཀྱི་བུ་མོ་སྲིད་པ་
གཡུ་དྲུང་འཚོ་ཞེས་པའི་མངལ་དུ་ཞུགས་ཏེ་སྙིང་ཁར་གསེར་གྱི་རྡོ་རྗེ་རྩེ་ལྔ་པ་རང་འཁྲུངས་ཀྱིས་བྱོན་པ་ལས་ཁྱེའུ་མཚན་དང་ལྡན་པ་རྡོ་རྗེ་སེམས་དཔའ་ནམ་མཁའ་ཆེ་ཞལ་འདོན་མཛད་
པ་ཞིག་འཁྲུངས། མཚན་དུ་སྤྲུལ་པའི་སྐུ་དགའ་རབ་རྡོ་རྗེ་ཞེས་ཡོངས་སུ་གྲགས། རྒྱལ་པོ་དྷ་ཧེན་ཞེས་པའི་བུ་མོ་རིན་ཆེན་གསལ་སྒྲོན་གྲོགས་སུ་ཁྲིད་ནས། ཟླ་གམ་འོད་འཕྲོ་
སེངྒེ་ནགས་སྟེང་གི་ཚལ་དུ་སློབ་དཔོན་ཀིང་ཀ་ར་ལས་རྩལ་ཆེན་གྱི་དབང་ཞེས་ཕལ་ཕྱིན་མཛད་པ་ཉི་ཤུའི་དབང་། མེ་ཏོག་པདྨ་འཇའ་ཚོན་གྱི་ཚལ་དུ་སློབ་དཔོན་ཀླུ་སྒྲུབ་ཙཎྜི་ཀ་ལ་
གཏན་ཚིགས་བགྲོ་གླེང་གི་དབང་ཞེས་ཀྲྀ་ལའི་དབང་ཆོག་ཉེར་དྲུག །ལྷ་བྱ་སྐད་སྙན་ལྗོན་ཤིང་གི་ཚལ་དུ་སློབ་དཔོན་ཀུ་མ་ཏི་ལ་བཀྲ་ཤིས་དྲུག་ཅུ་རྩ་བཞའི་དབང་། སློབ་དཔོན་
རབ་ཏུ་གསལ་བ་ལས་སྐུ་རྒྱུད་མཉམ་སྦྱོར། གསུང་རྒྱུད་ཟླ་གསང་ཐིག་ལེ། ཐུགས་རྒྱུད་གསང་བ་འདུས་པ། ཡོན་ཏན་རྒྱུད་དཔལ་མཆོག་དང་པོ། ཕྲིན་ལས་རྒྱུད་

ཀརྨ་མ་ལེ་སོགས་ཀྱི་བཀའ་བབས། བྱུ་རུ་དམར་པོ་ཆུ་མིག་དགུ་སྒྲིལ་གྱི་ཚལ་དུ་རོ་ལོང་བདེ་བ་དང་རིན་ཆེན་གསལ་སྒྲོན་གཉིས་ལ་སློབ་དཔོན་དེས། ཕྱི་རྫས་ཀྱི་དབང་། ནང་
ཏིང་ངེ་འཛིན་གྱི་དབང་། ཡེ་ཤེས་ལྔའི་དབང་། གསང་བ་བྱང་ཆུབ་སེམས་ཀྱི་དབང་སྟེ་དབང་བཞི་རྫོགས་པར་བསྐུར་ནས་དབང་རྟགས་སུ་ཤེལ་གྱི་ཕྱག་ཤིང་རིན་ཆེན་ལྔས་
བརྒྱན་པ་དང་། གྲོགས་མོ་ལ་སྣང་སྲིད་མེ་ལོང་འཛམ་གླིང་དུས་གཅིག་ལ་གསལ་བ་སྦྱིན་ནོ། །དེ་ནས་རིན་ཆེན་གཡུ་ལྡིང་ཚལ་དུ་མ་གད་རྡོའི་བྲག་ཕུག་ཏུ་ཨོ་རྒྱན་དྷརྨ་
ཀ་ཡ་དང་ཀླུའི་བུ་མོ་རྒྱ་མཚོ་གཉིས་ཀྱིས། ཨོ་རྒྱན་ཡུལ་ནས་སློབ་མ་བསྡུས་ཏེ་ཚོམ་བུ་སྟོང་གི་ཚོགས་བསྒྲུབས་མཛད་པས་རིག་འཛིན་ཁྲི་ཕྲག་མངོན་པར་སངས་རྒྱས་པ་
འབའ་ཞིག་བྱུང་ངོ་ཞེས་སྙན་བརྒྱུད་གཏད་རྒྱ་ལས་བཤད་དོ། །གང་ལྟར་ཡང་རྫོགས་པ་ཆེན་པོ་ལྷ་ཡུལ་དུ་དར་བའི་ཆེད་རྡོ་རྗེ་སེམས་དཔའི་སྤྲུལ་སྐུ་ལྷའི་བུ་སེམས་ལྷག་ཅན་
མི་ཡུལ་དུ་རྫོགས་པ་ཆེན་པོའི་ཆོས་དར་བར་མཛད་པའི་ཕྱིར་དུ་ཡང་སྤྲུལ་ཉིད་དུ་བལྟམས་པ་ལས་བྱང་ཕྱོགས་རི་བོ་ཉི་མ་རབ་ཏུ་སྣང་བྱེད་ཅེས་བྱ་བར་བྲག་རི་ཤིན་ཏུ་འཇིགས་པ་

༄༅། །ཡི་དྭགས་ཀྱི་ཚོགས་མངོན་དུ་རྒྱུ་བ་ཞིག་གི་སྟེང་དུ་རྩྭའི་སྤྱིལ་བུར་ལོ་སུམ་ཅུ་རྩ་གཉིས་ཀྱི་བར་དུ་ཏིང་ངེ་འཛིན་ལ་བཞུགས་པའི་ཚེ་ས་ལན་བདུན་དུ་གཡོས་ཤིང་
ནམ་མཁའ་ལས་མུ་སྟེགས་ཀྱི་བསྟན་པ་ཉམས་པར་བྱས་སོ་ཞེས་སྒྲ་གྲགས་པ་ཐོས་པས་མུ་སྟེགས་ཀྱི་རྒྱལ་པོས་གཤེད་མ་བཏང་ནས་སློབ་དཔོན་བཀྲོང་བར་རྩམས་པ་ན་ནམ་མཁའི་
ལམ་ནས་གཤེགས་པར་མཐོང་བས་རྒྱལ་པོ་འཁོར་བཅས་མཆོག་ཏུ་དད་དེ་སངས་རྒྱས་ཀྱི་བསྟན་པ་ལ་ཞུགས་སོ། །དེ་ནས་ཐེག་པ་ཕྱི་ནང་གི་སྡེ་སྣོད་རྣམས་དང་། ཁྱད་པར་
རྫོགས་པ་ཆེན་པོའི་རྒྱུད་འབུམ་ཕྲག་དྲུག་ཅུ་རྩ་བཞི། ཤྭ་ལོ་ཀ་ཉི་ཁྲི་ཆིག་སྟོང་། ཐུགས་ལ་ཞུགས་པ་དེ་རྣམས་རྡོ་རྗེ་སེམས་དཔས་མངོན་སུམ་དུ་ཞལ་བསྟན་ནས་ཀློང་དགུ་བམ་
པོ་ཉི་ཁྲི་ལ་སོགས་པའི་རྒྱུད་དང་རྒྱལ་ཐབས་རིག་པ་སྤྱི་བླུགས་ཀྱི་དབང་གིས་དུས་མཐའི་སྐད་ཅིག་དེ་ཉིད་ལ་མི་སློབ་པའི་ཡེ་ཤེས་མངོན་དུ་བརྙེས་པའི་ཚུལ་བསྟན། ཚིག་གི་
རྒྱུད་རྣམས་ཡི་གེར་འགོད་པའི་ལུང་བྱིན་ཏེ་རི་མ་ལ་ཡ་རིན་ཆེན་སྤུངས་པ་རྒྱས་པའི་རྩེར་སློབ་དཔོན་ཉིད་དང་། རྡོ་རྗེ་དབྱིངས་ཀྱི་མཁའ་འགྲོ་མ་འཇིག་རྟེན་བདེ་བའི་རོ་དང་

ལྡན་པ་དང་། བདེ་བྱེད་སེར་མོ། ཡོན་ཏན་མཐའ་ཡས་པའི་མཁའ་འགྲོ་མ་གསུམ་གྱིས་ལོ་གསུམ་གྱི་བར་དུ་ཚིག་དང་ཡི་གེ་དཀར་ཆག་ཏུ་བཏབ། རང་བྱུང་རང་བབས་ཀྱི་
ཡི་གེ་སྤྲུལ་པའི་སྐུ་དང་བཅས་པས་ཕྱིན་ཅི་མ་ལོག་པར་ལེགས་པར་བཀོད་ནས་མཁའ་འགྲོ་མ་མངོན་པར་འབྱུང་བའི་ཕུག་ཏུ་བཞུགས་སུ་གསོལ་བར་གསུངས། རྫོགས་པ་ཆེན་
པོའི་རྒྱུད་ཀྱི་དབྱེ་བ་ལ། མདོ་སྒྱུ་སེམས་གསུམ་གྱི་ཟླས་ཕྱེ་བའི་སེམས་ཕྱོགས་ལ་སེམས་ཀློང་གཉིས་ཁོ་ན་མ་ཡིན་ཏེ། སེམས་ཕྱོགས་བསྐོར་བདུན་ཞེས་ཡོངས་སུ་
གྲགས་པའི་ཕྱིར། བསྐོར་བདུན་ནི། ལ་བཟླ་རྒྱལ་པོ། ཤན་འགྱེད་བྲམ་ཟེ། རང་གྲོལ་མངོན་སུམ་བསྟན་པའི་མན་ངག་བསྐོར་གསུམ་དང་། ཀློང་སྡེ་ལ་ཕྱི་
བསྐོར༑ ནང་བསྐོར། གསང་བསྐོར་གསུམ། ཀེའུ་ཚང་གི་སྐོར་དང་བདུན་དུ་དབྱེ་བ་དང་། ཤཱཀ་རྡོར་ཐེག་མཛོད་རིག་སྒྲོན་དུ། ཨ་ཏི་ཡོ་ག་སེམས་སྡེ་ལ་རྨད་དུ་
བྱུང་བ་དང་། རིག་པའི་ཁུ་བྱུག་སོགས་བཅོ་བརྒྱད། ཀློང་སྡེ་ལ་ཕྱི་རྩིས་བརྒྱའི་སྐོར་གླང་ཆེན་རབ་འབོག་སོགས་གཟེར་བུ་གཅིག་བརྒྱ་བཅོ་བརྒྱད། ནང་གསང་

༄༅། །བརྒྱའི་སྐོར་ལ་ཀུན་ཏུ་བཟང་པོ་རིག་པ་རྩལ་ཤར་རྒྱུད་སོགས་གཅིག་བརྒྱ་བཅོ་བརྒྱད། གསང་བ་རྒྱུད་བུ་ཆུང་གི་སྐོར་ལ་རིན་ཆེན་བཀོད་པའི་རྒྱུད་སོགས་
བསམ་གཏན་བརྒྱ་དང་བཅོ་བརྒྱད། དགོངས་པ་གཏད་བརྒྱའི་སྐོར་ལ་ཀློང་ཆེན་རབ་འབོག་སོགས་གཟེར་བུ་གཅིག་བརྒྱ་བཅོ་བརྒྱད་བཅས། ༈ རྒྱུད་སྡེའི་སྐོར་ལ། 
ནམ་མཁའ་མཐའ་མཉམ་དང་། ཉ་མོ་འཁོར་ལོའི་རྒྱུད་སོགས་བཞི་བཅུ་ཞེ་གཉིས། ༈ ཤན་འབྱེད་བྲམ་ཟེའི་སྐོར་ལ་བྲམ་ཟེ་རྩ་བའི་རྒྱུད་དྲུག །ཡན་ལག་རྒྱུད་སོ་
དྲུག་སྟེ། ནམ་མཁའ་ཀློང་ཡངས། ཡེ་ཤེས་གཏིང་རྫོགས། ཀུན་ཏུ་བཟང་པོ་ཡེ་ཤེས་ཀློང་། རང་བྱུང་བདེ་བ་འཁོར་ལོ། ངེས་དོན་འདུས་པའི་གཏེར། འཁོར་བ་རྩད་
གཅོད་རྒྱུད། སྤྱི་རྒྱུད་ཡེ་ཤེས་ནམ་མཁའ་དང་མཉམ་པའི་རྒྱུད་ལ་སོགས་པའོ།། ༈ །།ལ་བཟླ་རྒྱལ་པོའི་སྐོར་ལ། བཀྲ་ཤིས་དུས་འཛིན་ཁུ་བྱུག་གི་རྒྱུད། 
ཡོན་ཏན་རྩལ་ཆེན་རྫོགས་པའི་རྒྱུད། ཐིག་ལེ་སྒྲོན་མ་གསང་བཀོད། ཀུན་བྱེད་རྒྱལ་པོ། རིག་པ་ནམ་མཁའ་དང་མཉམ་པའི་རྒྱུད་སོགས། རྩ་རྒྱུད་ལྔ་། ཡན་ལག་

རྒྱུད་བརྒྱ་སོགས། ༈ གབ་པ་མངོན་བྱུང་མན་ངག་གི་སྐོར་ལ། རིག་པ་གཏན་ལ་འབེབས་པ་བསྒོམ་པའི་སྐོར་དང་། ཆོས་ཉིད་མ་བུ་འདྲེས་པ་རྫོང་འཕྲང་
གི་སྐོར། རང་གྲོལ་མངོན་སམ་དུ་སྟོན་པ་རྒྱུད་ཐ་མའི་སྐོར་ཐམས་ཅད་དོ།། ༈ །།ཀེ་ཚང་གི་སྐོར་ལ། ཕྱི་སྐོར། ནང་སྐོར། གསང་སྐོར། ཡང་
གསང་བླ་ན་མེད་པའི་སྐོར་རོ། །གཞན་ཡང་ཨ་རོའི་སྐོར་དང་། དོམ་སྒྲོའི་སྐོར། སྤྲོས་བྲལ་དོན་གསལ་གྱི་སྐོར། སྤྱི་ཏིའི་སྐོར། རྒྱལ་པོ་བླ་གཏེར་གྱི་
སྐོར་སོགས་མང་ངོ་། །ཞེས་དང་། ཀུན་མཁྱེན་ཀློང་ཆེན་རབ་འབྱམས་སོགས་ཀྱིས། རྫོགས་པ་ཆེན་པོའི་རྒྱུད་ཀློང་དགུ་བམ་པོ་ཉི་ཁྲི་ལ་རྒྱུད་ཀྱི་དབྱེ་བ་ལྔ་གསུངས་
ཏེ༑ བྱང་ཆུབ་སེམས་དཔའ་རྨད་བྱུང་གི་རྒྱུད་ལ་རྩ་རྒྱུད་དང་བཤད་རྒྱུད་གཉིས། ༈ ནམ་མཁའ་ཆེ་ལ་རྒྱས་པའི་རྒྱུད་དང་གསང་བའི་རྒྱུད་ནག་པོ་ཁ་གདངས་པའི་རྒྱུད་
སྐྱེ་བ་མེད་པའི་རྒྱུད་ཡི་གེ་མེད་པའི་རྒྱུད་གདམས་ངག་བཅས་སོ།། ༈ །།རྡོ་རྗེ་སེམས་དཔའ་མཉམ་ཀློང་རྒྱུད་ལ། དྲི་མ་མེད་པའི་རྒྱུད། གསང་བ་སྒོ་མང་རྒྱུད། 

༄༅། །མཁའ་ལྟར་དག་པའི་རྒྱུད་དང་གསུམ་མོ།། ༈ །།ཁུ་བྱུག་ཀུན་བཟང་རིག་པ་ཀློང་གི་རྒྱུད་ལ་མ་བུ་གསུམ་མོ།། ༈ །།བྱང་ཆུབ་སེམས་དཔའ་ནམ་མཁའ་
མཐའ་མཉམ་རྒྱུད་ལ། ནམ་མཁའ་མཐའ་དབུས་མེད་པའི་རྒྱུད། རྡོ་རྗེ་སྙིང་པོ་གཏན་ལ་འབེབས་པའི་རྒྱུད་དོ།། ༈ །།ལྟ་བ་མཁའ་མཉམ་མཐའ་དབུས་མེད་པའི་
རྒྱུད་ལ། རྩ་རྒྱུད་ཀུན་བྱེད་རྒྱལ་པོ། མདོ་ལེའུ་ལྔ་བཅུ་རྩ་བདུན་པ། རྒྱུད་ཕྱི་མ་ལེའུ་བཅུ་གཉིས་པ། རྒྱུད་ཕྱི་མའི་ཕྱི་མ་ལེའུ་བཅོ་ལྔ་པ་བཅས་ལེའུ་བརྒྱ་དང་བཅུ་བཞི་
རྒྱུད་མ་བུ་བཞིའོ།། ༈ །།སྤྱི་རྒྱུད་ལ། ལྟ་བ་ནམ་མཁའ་མཐའ་དབུས་མེད་པ་བསྟན་པའི་རྒྱུད། སྒོམ་པ་རྒྱ་མཚོ་དང་མཉམ་པ་ཉོག་པ་མེད་པའི་རྒྱུད། སྤྱོད་
པ་ཉི་ཟླ་དང་མཉམ་པ་གསལ་འགྲིབ་མེད་པའི་རྒྱུད། འབྲས་བུ་རིན་པོ་ཆེ་དང་མཉམ་པ་སྐྱེ་བ་མེད་པའི་རྒྱུད། དེ་རྣམས་ཀྱི་རྒྱུད་ཕྱི་མ་གསང་བ་མཐའ་དང་མཉམ་པ། 
བྱང་ཆུབ་ཀྱི་ཤེས་བྱ་མཐའ་གཅོད་དེ་མ་བུ་དགུའོ།། ༈ །།རྡོ་རྗེ་སྙིང་པོ་གཏན་ལ་འབེབས་པའི་རྒྱུད་སྡེ་ལ། མན་ངག་རྩ་བའི་རྒྱུད་ཡེ་ཤེས་གསང་བ། བཤད་པའི་

རྒྱུད་བཛྲ་ཁ་ས་ཏནྟྲ། ནམ་མཁའི་མཐའ་དང་མཉམ་པའི་རྒྱུད། མན་ངག་སྒོམ་པའི་ཏནྟྲ་ཡེ་ཤེས་རྫོགས་པ། མན་ངག་གི་རིམ་པ་ཀློང་རྫོགས་པའི་རྒྱུད། བསམ་
གཏན་གྱི་རྙོག་མ་སེལ་བ་ཨ་ར་ལའི་རྙོག་མ་སེལ་བའི་རྒྱུད། སྒོམ་པའི་ཉམས་བསྐྱེད་པ་ཉ་མོ་བག་ལ་ཉལ་འཁོར་ལོའི་རྒྱུད། ཕྱི་རུ་འགྲོ་བ་རིན་ཆེན་འཁོར་ལོའི་
རྒྱུད༑ ཡེ་ཤེས་རྫོགས་པ་ཀློང་དགུའི་རྒྱུད། ཀུན་འདུས་འོད་ཀྱི་རྒྱུད་བཅས་ལ་རྒྱུད་ཐ་མ་གྲགས་སོ།། ༈ །།ཁྱད་པར་ཡང་གསང་བླ་མེད་ཀྱི་རྒྱུད་ལ་པཎ་ཆེན་
བི་མ་ལའི་བཀའ་སྲོལ་གྱི་ཁུང་རྟེན་པ་སྒྲ་ཐ་འགྱུར་རྩ་བའི་རྒྱུད་སོགས་བཅུ་བདུན་དང་། སྔགས་སྲུང་ཁྲོས་མའི་རྒྱུད་བཅས་བཅོ་བརྒྱད། སློབ་དཔོན་པདྨའི་བཀའ་སྲོལ་གྱི་རྟེན་གཞི་
སྔ་མའི་རྒྱུང་བཅོ་བརྒྱད་ཀྱི་སྟེང་ཀློང་གསལ་ཉི་མ་འབར་མའི་རྒྱུད་དང་བཅུ་དགུ་རྣམས་གཙོ་ཆེ་བའི་དབང་དུ་བརྗོད་པ་སྟེ་སྤྱིར་རྫོགས་ཆེན་པོའི་རྒྱུད་ལ་འདི་ཙམ་ཞེས་ཚད་
བཟུང་དུ་མེད་ཅིང་། ཁྱད་པར་རྒྱ་གར་དང་བོད་དུ་དར་བའི་རྒྱུད་རྣམས་ཀྱང་མཁས་གྲུབ་གོང་མ་རྣམས་ཀྱི་རྩ་ཐོ་གནང་བ་རྣམས་དཔེ་བཤུ་ཙམ་ལས་ཇི་བཞིན་བརྗོད་པའི་

༄༅། །སྤོབ་པ་མ་མཆིས་སོ། །དེ་ལྟར་རྫོགས་པ་ཆེན་པོའི་རྒྱུད་ཐམས་ཅད་གཞན་ལ་མ་ལྟོས་པར་རང་སྟོབས་ཀྱིས་མིའི་རྟེན་ལ་ཇི་བཞིན་དུ་བཀྲལ་བར་མཛད་
པ་པོ་མཆོག་གི་སྤྲུལ་པའི་སྐུའི་རྣམ་པར་ཤར་བ་སློབ་དཔོན་དགའ་རབ་རྡོ་རྗེ་དེ་རྫོགས་པ་ཆེན་པོའི་ཤིང་རྟའི་སྲོལ་འབྱེད་ཡིན་པར་མ་ཟད་སྡུད་པ་པོའང་ཡིན་ཏེ། ཧེ་བཛྲ་ལས། འཆད་
པ་པོ་ང་ཆོས་ཀྱང་ང་། །རང་གི་ཚོགས་ལྡན་ཉན་པའང་ང། །ཞེས་སོགས་གསུངས་པ་བཞིན་ནོ། །དེ་ལྟར་སྤྲུལ་པའི་སྐུ་དགའ་རབ་རྡོ་རྗེ་ལས་སློབ་དཔོན་འཇམ་དཔལ་བཤེས་
གཉེན་དང་། དེ་ལས་སློབ་དཔོན་ཤྲཱི་སེདྷ་ལ་གསུངས་པ་སོགས་ཉེ་བརྒྱུད་དང་། རིང་བརྒྱུད་ལྟར་ན་འཇམ་དཔལ་བཤེས་གཉེན་གྱི་རྒྱལ་པོ་དྷ་ཧེན་ཏ་ལོ་དང་ཤིན་ཏུ་བསྟན་པ་གཉིས་
ལ༑ དྷ་ཧེན་ཏ་ལོས། སྲས་ཐུ་བོ་རཱ་ཛ་ཧསྟི། དེས་སྲས་མོ་ཝ་རཱ་ཎི་དང་རྒྱལ་པོ་གསེར་མཁར་ཅན་གཉིས་ལ། སྲས་མོས་ཀླུའི་རྒྱལ་པོ་འཇོག་པོ་དང་ཀླུ་མོ་ཡཀྵ་ཁ་འདུལ་
གཉིས༑ འཇོག་པོས་གནོད་སྦྱིན་བྱང་ཆུབ་དང་བྲམ་ཟེ་མོ་བློ་གྲོས།གནོད་སྦྱིན་མོ་བྱང་ཆུབ་ཀྱིས་གཟུང་མ་ཨ་ར་ལི་དང་རྒྱལ་པོ་གློག་གི་འོད། ཨ་ར་ལིས་སློབ་དཔོན་ཨ་

ཀྵོ་བྷྱཿ དེས་ཁྱིའི་མཁན་པོ་ཀུ་ཀུ་རཱ་ཛ། དེས་སྨད་ཚོངས་མ་བུདྡྷ་ས་མ་ཡ་དང་བྲམ་ཟེ་མོ་ཉི་མ། དེས་སྨད་འཚང་མ་བུདྡྷ་ས་མ་ཏི། དེས་ཨོ་རྒྱན་གྱི་མཁན་པོ་མ་ཧཱ་
རཱ་ཛ་དང་རྒྱལ་པོ་ཐོ་ཅོག་ཅན། དེས་སྲས་མོ་གོ་མ་དེ་ཝི་དང་བྲམ་ཟེ་གསལ་བའི་རྒྱན་གཉིས་ལ། གོ་མ་དེ་ཝས་སློབ་དཔོན་ཨ་ལོ་ཀེ་དང་རྒྱལ་པོ་སུ་མི་ཏ། དེས་ཁྱིའི་
མཁན་པོ་ཕྱི་མ་ལ། དེས་ལྷའི་མཁན་པོ་མ་ཧཱ་རཱ་ཛ་དང་བློ་གྲོས་མཐའ་ཡས། དེས་དྲང་སྲོང་བྷ་ཥི་ཏ་དང་སྟོབས་ཆེན་འབར་བ་ལ། དེས་གཟུང་མ་བདག་ཉིད་མ་
དང་བྲམ་ཟེ་མོ་སྨན་གྱི་བློ་གྲོས་ལ། དེས་སློབ་དཔོན་ནཱ་གརྫུ་ན་དང་རྒྱལ་པོ་གྲུབ་པའི་སྙིང་པོ་ལ། ངེས་སློབ་དཔོན་དེ་ཝ་རཱ་ཛ་དང་ལྷའི་དབང་པོ་ལ། དེས་འཇམ་དཔལ་
བཤེས་གཉེན་ཕྱི་མ་ལ། དེས་རིག་འཛིན་དགེ་བསྙེན་ལེགས་པ་དང་དྷརྨ་བྷོ་དྷི་ལ། དེས་སངས་རྒྱས་གསང་བ་ལ་བཤད་པར་གསུང་ཀྱང་གཏད་རྒྱ་ལྟར་ན་གུ་རུ་དྷཱརྨ་རཱ་ཛ་ལ། 
དེས་སངས་རྒྱས་གསང་བ་དང་ཨ་མུ་ལ་ཀུ་ཛ་ལ། དེས་སློབ་དཔོན་ཤྲཱི་སེངྷ་ལ་གསུང་པ་དང་། སློབ་དཔོན་དེ་ལས་དགེ་སློང་མ་ཀུན་དགའ་མོ་ལ་བརྒྱུད་པར་བཤད་དོ། །

༄༅། །དེ་ལྟར་རིང་བརྒྱུད་རྣམས་སློབ་དཔོན་ཆེན་པོ་ཤྲཱི་སེདྷས་བཻ་རོ་ཙ་ན་དང་བི་མ་ལ་གཉིས་ཀ་ལ་བརྒྱུད་པ་དང་། ཉེར་བརྒྱུད་ཁྱད་པར་ཅན་མན་ངག་སྙིང་ཐིག་གི་
གདམས་པ་རྣམས་སྤྲུལ་པའི་སྐུ་དགའ་རབ་རྡོ་རྗེ་དང་། སློབ་དཔོན་འཇམ་དཔལ་བཤེས་གཉེན་གཉིས་ཀ་ལས་ཤྲཱི་སིངྷས་གསན་ཏེ་རྫོགས་པ་ཆེན་པོ་ཡང་གསང་བླ་མེད་ཀྱི་རྒྱུད་བཅུ་བདུན་
སྔགས་སྲུང་ཁྲོས་མའི་རྒྱུད་དང་བཅས་པའི་མན་ངག་རྣམས་སློབ་དཔོན་ཡེ་ཤེས་མདོ་དང་། དེ་ལས་བི་མ་ལས་གསན་པ་ངང་། རྒྱུད་སྔ་མ་བཅོ་བརྒྱད་དང་དེའི་སྟེང་ཀློང་གསལ་ཉི་མ་
འབར་མའི་རྒྱུད་དང་བཅུ་དགུ་བཅས་ཀྱི་བཀའ་གསང་ཟབ་མོ་སློབ་དཔོན་ཆེན་པོ་པདྨ་འབྱུང་གནས་ལ་གཏད་པ་ལས། ཆོས་རྒྱལ་ཁྲི་སོང་ལྡེའུ་བཙན་གྱིས་ཐུགས་བསྐྱེད་རྨད་དུ་
བྱུང་བའི་མཐུ་ལས། སློབ་དཔོན་ཆེན་པོ་པདྨ་འབྱུང་གནས་དང་པཎ་ཆེན་བི་མ་ལ་གཉིས་བོད་ཡུལ་མུན་པའི་གླིང་དུ་གདན་དྲངས་པ་དང་། ལོ་ཆེན་བཻ་རོ་ཙཱ་ན་འཕགས་ཡུལ་དུ་རྫོང་
བ་ལས་སློབ་དཔོན་དེ་གསུམ་གྱི་བཀའ་དྲིན་ལས་གངས་ཅན་གྱི་ལྗོངས་འདིར་སངས་རྒྱས་ཀྱི་བསྟན་པ་སྤྱི་དང་ཁྱད་པར་འོད་གསལ་རྫོགས་པ་ཆེན་པོའི་བསྟན་པ་ཉི་མ་ཤར་བ་

ལྟ་བུ་བྱུང་བའོ། །དེ་ལྟར་སློབ་དཔོན་རྣམ་པ་གསུམ་གྱི་སློབ་བརྒྱུད་ལས་བྱུང་བའི་སྔ་འགྱུར་བསྟན་པའི་བབས་སོ་གཉགས་གནུབས་ཟུར་སོགས་ཀྱི་ཆོས་བརྒྱུད་ཇི་ལྟར་བྱུང་
ཚུལ་ཅུང་ཟད་སྤྲོས་ཏེ་བརྗོད་པ་ལ། དང་པོ་པཎ་ཆེན་བཱི་མ་ལ་རྒྱ་གར་ཤར་ཕྱོགས་ཀ་མ་རུ་པའི་རྒྱལ་པོ་སེང་གེ་བཟང་པོའི་མཆོད་གནས་སུ་ཉིན་པར་བཞུགས། མཚན་
མོ་དུར་ཁྲོད་དུ་མཁའ་འགྲོ་མ་རྣམས་ལ་ཆོས་སྟོན་པ་ལས། སྤྲུལ་པ་གཅིག་རྒྱ་གར་ནུབ་ཕྱོགས་ཀྱི་གྲོང་ཁྱེར་རྒྱལ་པོ་དྷཱརྨ་ཕ་ལའི་མཆོད་གནས་མཛད་ཅིང་། མཚན་
མོ་དུར་ཁྲོད་རབ་ཏུ་སྣང་བྱེད་དུ་མཁའ་འགྲོ་མ་རྣམས་ལ་ཆོས་སྟོན་པ་དང་། གྲོང་ཁྱེར་སེར་སྐྱར་རྒྱལ་པོ་ཨིནྡྲ་བྷུ་ཏི་ཆུང་བའི་མཆོད་གནས་ཀྱང་མཛད་དོ། །སྐབས་
དེར་བོད་ཀྱི་ཆོས་རྒྱལ་ཁྲི་སྲོང་ལྡེའུ་བཙན་གྱིས་དཔལ་བསམ་ཡས་མི་འགྱུར་ལྷུན་གྱི་གྲུབ་པའི་གཙུག་ལག་ཁང་བཞེངས་ཤིང་བོད་དུ་སངས་རྒྱས་ཀྱི་བསྟན་པ་དར་བར་
མཛད་པའི་སྐབས་དེར་རྒྱལ་པོའི་མཆོད་གནས་ཉང་བན་ཏིང་འཛིན་བཟང་པོ་ཞེས་བྱ་བ་ཤའི་སྤྱན་མངའ་དེས་ལུང་བསྟན་པ་ལྟར། རྒྱལ་པོས་སྐ་ཅོག་རྨ་གསུམ་

༄༅། །ལ་གསེར་ཕྱེ་དང་། གསེར་གྱི་པ་ཏྲ་མང་པོ་བསྐུར་ཏེ་བརྗོད་པ་ལས་རྒྱ་གར་གྲོང་ཁྱེར་སེར་སྐྱར་སླེབ་ཏེ་རྒྱལ་པོ་དྷཱརྨ་ར་ཛ་ལ་སྐྱེས་ཕུལ་ཞིང་བི་མ་ལ་རྫོང་
པར་ཞུས་པས་པཎ་ཆེན་ལྔ་བརྒྱའི་དབུས་ན་བྷི་མ་ལ་བཞེངས་ཏེ། ཀ་ཀ་པ་རི་ཞེས་གསུངས་པ་བཞིན་བོད་དུ་བྱོན་པ་ཞལ་གྱིས་བཞེས། བོད་དུ་ཕེབས་ནས་རྒྱུ་མཚན་
ཉིད་ཀྱི་ཐེག་པ་དང་། རྡོ་རྗེ་སེམས་དཔའ་སྒྱུ་འཕྲུལ་དྲྭ་བ་སོགས་གསང་སྔགས་ཕྱི་ནང་གི་ཆོས་མང་པོ་བསྒྱུར། མཚན་མོ་དབུ་རྩེ་བར་ཁང་དུ་གསང་བ་མན་ངག་གི་སྡེ་རྫོགས་
པ་ཆེན་པོའི་སྐོར་རྣམས་ཆོས་རྒྱལ་ཡབ་སྲས་གཉིས་དང་། ཉང་ཏིང་འཛིན་བཟང་པོ། སྐ་བ་དཔལ་བརྩེགས། ཅག་རོ་ཀླུའི་རྒྱལ་མཚན་བཅས་རྗེ་འབངས་ལྔ་ལ་
ལྐོག་ཆོས་སུ་རྩལ། མན་ངག་གི་སྡེ་རྣམས་བསྒྱུར་བཤད་སྐབས་རྨ་ལོ་རིན་ཆེན་འདས་ཚར་བར་གསུངས། དེ་ནས་གཉགས་ལོ་ཡེ་ཤེས་གཞོན་ནུ་ལ་བརྒྱུད་ཚུལ་འོག་
ཏུ་འབྱུང་ངོ་།། ༈ །།ལོ་ཆེན་བཻ་རོ་ཙ་ན་དང་པོ་སློབ་དཔོན་པདྨས་ལུང་བསྟན་ཏེ། དགུང་ལོ་བརྒྱད་པའི་སྐབས་རི་བྲག་གི་བར་ལ་ཉི་ཟེར་ཞོན་ནས་ཕར་བྱོན་

ཚུར་བྱོན་མཛད་པ་དང་། སྒྲ་བསྒྱུར་སུམ་བརྒྱ་དྲུག་ཅུ་ལ་བསླབ་པ་ཙམ་གྱི་ཐུགས་སུ་ཆུད། སྤྲུལ་པའི་རྟགས་མཚན་ངོ་མཚར་དུ་མ་དང་ལྡན་པ་དེ་ཉིད་ཐོག་མར་
མཁན་ཆེན་བྱང་ཆུབ་སེམས་དཔའ་ལས་རབ་ཏུ་བྱུང་། དགུང་ལོ་བཅོ་ལྔའི་དུས་ཆོས་རྒྱལ་གྱི་བཀའ་བཞིན་རྒྱ་གར་དུ་རྒྱུ་འབྲས་ལས་འདས་པའི་ཆོས་ཤིག་འཚོལ་དུ་
གཏོང་བ་ལ་གཙང་ལེགས་གྲུབ་དང་ལྷུན་དུ་དོ་ཤི་དོ་ཆད་ཀྱི་དཀའ་བ་ཆེན་པོ་བཅུ་དྲུག་བརྒལ་ནས་རྒྱ་གར་འཕགས་པའི་ཡུལ་དུ་སླེབས། སློབ་དཔོན་ཤྲཱི་སེདྷའི་བཀའ་
བཞིན་པཎ་ཆེན་ཉེར་ལྔ་སོགས་ཕྱི་ནང་གི་མཁས་པ་རྣམས་ལས་རྒྱུ་འབྲས་ཀྱི་ཆོས་མང་པོ་གསན། ཁྱད་པར་སྤྲུལ་པའི་སྐུ་དགའ་རབ་རྡོ་རྗེ་དང་། སློབ་དཔོན་འཇམ་
དཔལ་བཤེས་གཉེན་གཉིས་ཀྱི་ཡེ་ཤེས་སྐུས་རྗེས་སུ་བཟུང་ནས་དབང་དང་བྱིན་རླབས་མན་ངག་རྫོགས་པར་གནང་། སླར་སློབ་དཔོན་ཤྲཱི་སེདྷ་ལ་ཞུས་ཞེས་ལུང་
བསྟན༑ སློབ་དཔོན་ཤྲཱི་སེདྷ་ལས་མན་ངག་གི་ཆོས་རྣམས་ཞུས་པའི་ཚེ། རྡོ་ཆེན་པོ་གསུམ་གྱི་མཁར་རྫ་མ་བཞག །རྫ་མ་དེ་དྲྭ་བར་བཅུག །དེར་སློབ་

༄༅། །དཔོན་བཞུགས། ཁ་ཕུབ་ཀྱིས་བཅད། ཕུབ་ཀྱི་སྟེང་དུ་སླང་ང་ཆུས་བཀང་སྟེ་བཞག །རྫ་མའི་བུག་པ་ནས་སྦུབ་ཆུ་རིང་པོ་བཙུགས། བཻ་རོ་དང་། 
ལེགས་གྲུབ་གཉིས་ཕྱི་ནས་ཤ་བའི་དབྱིབས་ཞུ་རིང་པོ་རེ་གྱོན། ཁྲེས་པོ་རེ་ཁུར། མཁར་བ་རེ་ཐོག་ནས་ནམ་གྱི་གུང་ལ་ཉན། ལེགས་གྲུབ་གྱིས་དར་དཀར་ལ་ར་དཀར་མོའི་
འོ་མས་བྲིས། བཻ་རོ་ཙ་ནས་བསྟན་པ་ཙམ་གྱིས་ཐུགས་སུ་ཆུད། དེ་ཡང་བོད་དུ་བསྟན་པའི་རྟེན་འབྲེལ་དུ་རིག་པའི་ཁུ་བྱུག །རྫོགས་པར་བསྟན་པའི་རྟགས་སུ་རྩལ་
ཆེན་སྤྲུགས་པ། བསྟན་པ་རྟག་བརྟན་སྟོན་པའི་རྟགས་སུ་ཐིག་ལེ་དྲུག་པ། ཐེག་པ་ཀུན་གྱི་ལྟ་སྤྱོད་ཁོག་ཏུ་འདུས་པའི་རྟགས་སུ་ཁྱུང་ཆེན། ཐེག་པ་ཀུན་ལས་
ཁྱད་པར་འདོན་པའི་རྟགས་སུ་མི་ནུབ་པའི་རྒྱལ་མཚན་རྣམས་གསུངས། གཞན་ཡང་རྗེ་བཙུན་དམ་པ། སྤྱི་གཅོད་རྒྱལ་པོ། ཀུན་འདུས་རིན་ཆེན། བདེ་འབྱམས། 
སྲོག་གི་འཁོར་ལོ། སེམས་རིག །ནམ་མཁའ་རྒྱལ་པོ། བདེ་བ་ཕྲ་བཀོད། སྤྱེ་ཆིངས། རྡོ་ལ་གསེར་ཞུན་སོགས་སེམས་སྡེའི་རྒྱུད་བཅོ་བརྒྱད་གདམས་ངག་ངོ་

སྤྲོད་དང་བཅས་པ་གསུངས། ལེགས་གྲུབ་དེས་ཚིམ་སྟེ་སྔོན་དུ་སོང་བས་གཅན་འཕྲང་པས་བཀྲོངས། བཻ་རོ་མ་ཚིམ་པ་སླར་ཞུས་པས། མན་ངག་རྒྱ་མཚོའི་
ཀློང་སོགས་ཀློང་སྡེའི་སྐོར་རྒྱུད་མན་ངག་བཅས་དང་། གཞན་ཡང་རྒྱུད་སྡེའི་སྐོར་དང་། ཀེའུ་ཚང་གི་སྐོར། གབ་པའི་ཆོས་སྐོར་ཟབ་ལ་རྒྱ་ཆེ་བ་དང་། ཤན་
འབྱེད་བྲམ་ཟེའི་སྐོར། ལ་བཟླ་རྒྱལ་པོའི་སྐོར་རྣམས་དང་། དྷ་ཧེ་ནའི་འདུ་ཁང་དང་པོར་གསལ་བྱེད་རིན་ཆེན་འབར་བ་ལ་བརྟེན་ནས། རྒྱལ་ཐབས་སྤྱི་བླུགས་
ཀྱི་དབང་སོགས་དབང་བདུན་དང་། ཐུག་ཕྲད་གསུམ་གྱི་རང་གྲོལ་མངོན་སུམ་དུ་ངོ་སྤྲད། དེར་རྩ་རྒྱུད་ལྔ་དང་། ཡན་ལག་རྒྱུད་ཉེར་ལྔ། ཀློང་དགུ། 
དགའ་རབ་རྡོ་རྗེའི་བཀའི་མན་ངག་བཅོ་བརྒྱད། རིག་འཛིན་གྱི་གཉེར་ཡིག་བཞི། ཀུ་ཀུ་རཱ་ཛའི་ཉི་མའི་སྙིང་པོ་འོད་ལྡན། ཤྲཱི་སེདྷའི་རྒྱན་ཕྲེང་འོད་གསུམ། 
བསམ་གཏན་ཉམས་ཀྱི་སྒྲོན་མ་རྣམས་གཉེར་དུ་གཏད་པས་རྟོགས་པ་མངོན་དུ་གྱུར་ཏོ། །དེ་ནས་སླར་བོད་དུ་བྱོན་ནས་ཆོས་རྒྱལ་ཆེན་པོས་བཀུར་བསྟི་ཆེན་པོས་

༄༅། །ཞབས་སྤྱི་བོར་བླང་། རྟ་ཚ་ལུ་མེ་རྟག་སོགས་ཀྱི་ཡོན་ཕུལ་ནས་ཆོས་ཞུས་པས། བཻ་རོས་ཉིན་པར་རྗེ་བློན་ཀུན་ལ་རྒྱུ་འབྲས་ཀྱི་ཆོས་དང་། ནམ་
གུང་མངའ་བདག་ཉིད་ལ་མན་ངག་གི་ཆོས་གསུངས་པ་དང་། སྤྱིར་སློབ་དཔོན་པདྨས་བཀའ་བརྒྱད་ཀྱི་དབང་བསྐུར་བའི་ཚེ་བཻ་རོ་ཙ་ན་ཡེ་ཤེས་སྤྱན་དང་ལྡན། ཞེས་སྟོབས་
ལྡན་དྲེགས་པའི་བཀའ་བབས་པས་དམོད་པ་དྲག་སྔགས་ཀྱི་དངོས་གྲུབ་བརྙེས། ཁྱད་པར་ཐང་ཡིག་ལས། མདོ་བསྒྱུར་ནང་དུ་ཡེ་ཤེས་སྡེ་ཞེས་བྲིས། །སྔགས་བསྒྱུར་
ནང་དུ་བཻ་རོ་ཙཱ་ན་བྲིས། །ཞེས་སོགས་གསུངས་པ་ལྟར་རྒྱལ་བའི་བཀའ་འགྱུར་རིན་པོ་ཆེ་ཕལ་ཆེ་བ་བནྡེ་ཡེ་ཤེས་སྡེས་བསྒྱུར་ཅིང་ཞུས་ཏེ་གཏན་ལ་ཕབ་པའོ་ཞེས་གསུངས་
པ་ཐམས་ཅད་བཻ་རོའི་འགྱུར་ཁོ་ན་ཡིན་པས་གསར་རྙིང་མཁས་གྲུབ་ཡོངས་ཀྱི་བསྔགས་པའི་འོས་སུ་གྱུར་པ་དང་། ཐང་ཡིག་ལས། བཻ་རོ་ཙཱ་ན་འདྲ་བའི་ལོ་ཙཱ་བ། །སྔར་
ཡང་མ་བྱོན་ད་ཡང་འབྱོན་རེ་ཀན། །མ་འོང་རྒྱ་གར་ཕལ་སྐད་ཤེས་ཙམ་ལ། །ལོ་ཙཱ་བཞེད་སྲིད་བཻ་རོ་འཆར་མི་ཉེ། །ལོ་ཙཱ་བཏགས་ཀྱང་དོན་ལ་པཎྜི་ཏ། །འདི་ཡི་ཆོས་

དྲིན་ཡོད་དོ་ཕྱི་རབས་རྣམས། །ཞེས་ཆེད་དུ་བསྔགས་པར་མཛད་དོ། །དེ་ལྟ་བུའི་སློབ་དཔོན་དེ་ལ། རྒྱ་གར་ནས་ཕྲ་མ་བྱུང་བ་དང་སྡིག་བློན་དང་བཙུན་མོའི་ངོ་ཟློག་
མ་ཐུབ་པའི་ཚུལ་གྱིས་དགོས་པའི་དབང་གིས་རྒྱལ་མོ་ཚ་བ་རོང་དུ་སྤྱུགས་པ་ལས་ཡུལ་མི་རྣམས་ཀྱིས་སྦལ་དང་ཤིག་དོང་ནང་དུ་སྐྱུར་བ་དང་། སླར་ཞུས་ལན་
མཛད་དེ་དགེ་སློང་པུརྞའི་སྐྱེ་བར་གསུངས་པས་རྒྱལ་མོ་གྲུ་ལ་སོགས་པས་བཤགས་པ་ཕུལ་ཏེ་ཕོ་བྲང་དུ་གདན་དྲངས། བཻ་རོས་བཟོ་དང་སྨན་དཔྱད་སོགས་
ནས༑ མཚན་ཉིད་སྡེ་གསུམ་གྱི་ཆོས་དང་། མཚན་མོ་གསང་སྔགས་ནང་གི་ཆོས་གསུངས། དེའི་ཚེ་གཙང་ལེགས་གྲུབ་སྐྱེ་བ་རྒྱལ་མོ་གཡུ་སྒྲ་སྙིང་པོ་ལ་ཕྱི་
ནང་གི་ཆོས་ཀུན་དང་། ཁྱད་པར་རྫོགས་པ་ཆེན་པོ་སེམས་ཀློང་མན་ངག་གི་བཀའ་ཐམས་ཅད་གཏད། སློབ་དཔོན་དང་དགོངས་པ་དབྱེར་མེད་དུ་གྱུར། བཻ་རོ་ཙཱ་
ནས་གཡུ་སྒྲ་བོད་དུ་བི་མ་ལ་མཇལ་དུ་བཏང་བས། བི་མ་ལས་མངོན་པ་པྲ་ཀ་ར་སྡེ་བརྒྱད་གསུང་པ་དང་འཕྲད། གཡུ་སྒྲས་ཀ་ཀ་པ་རི་མི་ཐ་ཞེས་སྨྲས་པ་ལ། 

༄༅། །བི་མ་ལས་རྡ་ཐིམ་རྡ་ཐིམ་གསུངས། ཛྙཱ་ན་ཀུ་མ་རས་གཡུ་སྒྲ་ལ་བཻ་རོའི་ལོ་རྒྱུས་དྲིས་ཤིང་ཆོས་ཞུས་པས་བི་མ་ལ་དང་མཉམ་དུ་གསུང་པར་བགྲོས། 
བཻ་རོ་ཆེ་བ་འདོན་པའི་ཆེད་དུ་ཆོས་དང་རྫུ་འཕྲུལ་ཐམས་ཅད་བི་མ་ལས་གཡུ་སྒྲ་ལྷག་པ་ལྟ་བུ་བྱུང་། དེ་ཚེ་གཡུ་སྒྲས་བཻ་རོས་སྔར་མངའ་བདག་ལ་གསུངས་པའི་རྡོ་རྗེ་སེམས་
དཔའ་ནམ་མཁའ་ཆེ་སོགས་སྔ་འགྱུར་ལྔ་དང་། བི་མ་ལས་རྩེ་མོ་བྱུང་རྒྱལ་སོགས་སེམས་སྡེ་ཕྱི་འགྱུར་བཅུ་གསུམ་གསུངས། སློབ་དཔོན་གཉིས་ཀའི་མན་ངག་རྫོགས་
པར་གཉགས་ཛྙཱ་ན་ལ་བཀའ་བབས་པའོ། །དེ་ནས་ལོ་ཆེན་བཻ་རོ་བོད་ཡུལ་དུ་སླར་གདན་དྲངས་བའི་ལམ་ཞོར་སྤང་རྒན་མི་ཕམ་མགོན་པོ་ལ་ཀློང་སྡེ་རྡོ་རྗེ་ཟོམ་པའི་བཀའ་ལུང་
ཡོངས་རྫོགས་གཏད། སླར་བོད་དུ་ཕེབས་ཏེ། བི་མ་དང་། བཻ་རོ་ཞལ་འཛོམས་པ་དང་། གཡུ་སྒྲ། གཉགས་ལོ་བཅས་ཀྱི་མདོ་སྔགས་གཉིས་ཀྱི་ཆོས་ལ་བསྒྱུར་
སྤེལ་འཆད་ཉན་གྱི་ཆོས་སྟོན་རྒྱ་ཆེར་འཛུགས། བཻ་རོ་ཚ་བ་རོང་དུ་རྗེས་མ་ཕེབས་སྐབས་ཁམས་ཀྱི་འོ་དུ་བྱམས་ཆེན་གྱི་གཙུག་ལག་ཁང་དུ་བི་མ་ལ་མི་ཏྲ་སྤྱན་དྲངས་བཻ་

རོས་ལོ་ཙཱ་མཛད་དེ་རྒྱུད་སྡེ་མང་པོ་བསྒྱུར་བ་དང་སླར་བོད་དུ་ཕེབས་ནས་སྔར་བསྒྱུར་ཟིན་པའི་མདོ་སྔགས་རྒྱུད་སྡེ་མང་པོའི་མཇུག་མ་རྫོགས་པ་རྣམས་ཡང་དུ་མཐར་
ཕྱིན་པར་བསྒྱུར་བཤད་མཛད་དེ། ལི་ཚ་ཚུལ་ཁྲིམས་སྒྲོན་མས་ལི་ཡུལ་དུ་གདན་དྲངས་པས་དེར་ཆོས་སྟོན་རྒྱ་ཆེར་གནང་ནས་ལི་ཡུལ་དེ་ཉིད་དུ་རྣམ་པར་སྣང་མཛད་ཀྱི་
ཐུགས་ཀར་ཐིམ་པར་གསུངས་པ་དང་། སྙན་བརྒྱུད་ལས་སྒྲགས་ཡོངས་རྫོགས་ཀྱི་ཕུག་པར་སྐུ་འོད་ཀྱི་ཕུང་པོར་གཤེགས་པར་གསུངས། དེས་ན་སློབ་དཔོན་བཻ་
རོ་ཙཱ་ནས་ཐོག་མར་མངའ་བདག་ཡབ་སྲས་དང་དེ་རྗེས་རོང་བྲག་ལ་མགོན་པོའི་དགོན་པར་གཡུ་སྒྲ་ལ་གསུངས། ཚ་བ་རོང་སྟག་རྩེ་མཁར་དུ་གསང་སྟོན་ཡེ་ཤེས་བླ་མ། 
སྟོང་ཁུང་རོང་གི་བྲག་དམར་དགོན་རྫོང་དུ་སྤང་དགོན་སངས་རྒྱས་མགོན་པོ། དབུས་སུ་གཉགས་ལོ་ཡེ་ཤེས་གཞོན་ནུ། ལི་ཡུལ་དུ་ལི་བཟའ་ཚུལ་ཁྲིམས་སྒྲོན་མ་
སྟེ་རྫོགས་པ་ཆེན་པོའི་ཆོས་འཁོར་ལྔ་སྐོར་ཞེས་གྲགས། ཡང་སློབ་དཔོན་དེ་ལས་བླ་ཆེན་དགེ་བ་རབ་གསལ་ལས་བརྒྱུད་པའི་སྐོར་ལ་ཁམས་ལུགས། ཨ་རོ་ཡེ་

༄༅། །ཤེས་འབྱུང་གནས་ལ་བརྒྱུད་པའི་སྐོར་ལ་ཨ་རོ་ལུགས། ཉང་བན་ནས་བརྒྱུད་པའི་སྐོར་ལ་ཉང་ལུགས། རོང་བན་ནས་རོང་ཟོམ་ལ་བརྒྱུད་པའི་
སྐོར་ལ་རོང་ལུགས། སྐོར་ཐུང་ཤེས་རབ་ཡེ་ཤེས་ནས་བརྒྱུད་པའི་སྐོར་ལ་སྐོར་ལུགས་ཞེས་གྲགས་པ་སོགས་མང་དུ་བཞུགས་པས་མཐའ་གཅིག་ཏུ་ཚད་བཟུང་དུ་མེད་དོ། །
མདོར་ན་སློབ་དཔོན་བཻ་རོ་ཙཱ་ན་ལས་སྲས་ཀྱི་ཐུ་བོ་སློབ་དཔོན་གཡུ་སྒྲ་སྙིང་པོ་ལ་གསུངས་པའི་རྒྱུད་དང་མན་ངག་ཐམས་ཅད་མཆིམས་ཕུ་བྲག་དཀར་དུ་གཉགས་ལོ་ཡེ་ཤེས་གཞོན་
ནུ་ལ་རྫོགས་པ་ཆེན་པོ་ཨ་ཏི་ཡོ་གའི་མན་ངག་བཀའ་གཏད་རིག་པ་རྩལ་གྱི་དབང་དང་བཅས་པའི་བཀའ་ཡོངས་རྫོགས་ཀྱི་ཆུ་བོ་མ་ལུས་པ་བབས་པའོ།། ༈ །།སློབ་
དཔོན་ཆེན་པོ་པདྨ་ལས་བརྒྱུད་པའི་འོད་གསལ་སྙིང་ཐིག་གི་བསྟན་པ་ནི། གཙོོ་བོ་མཁའ་འགྲོ་སྙིང་ཐིག་ཞེས་གྲགས་ཏེ། སློབ་དཔོན་ཆེན་པོ་ནི། འཇམ་དཔལ་སྒྱུ་
འཕྲུལ་དྲྭ་བ་ལས། དཔལ་ལྡན་སངས་རྒྱས་པདྨ་སྐྱེས། །ཀུན་མཁྱེན་ཡེ་ཤེས་མཛོད་འཛིན་པ། །རྒྱལ་པོ་སྒྱུ་འཕྲུལ་སྣ་ཚོགས་འཆང་། །ཆེ་བ་སངས་རྒྱས་རིག་

སྔགས་འཆང་། །ཞེས་རྡོ་རྗེའི་ལུང་གིས་བསྔགས་པ་ལྟར་སློབ་དཔོན་ཆེན་པོ་ནི་སྐུ་གསུམ་གྱི་སྟོན་པ་རྒྱ་མཚོའི་ངོ་བོར་བཞུགས་པས་བརྒྱུད་པ་བྲེང་ཆགས་སུ་བྱུང་བ་ལ་
ལྟོས་པ་མེད་ཀྱང་གཞན་སྣང་གདུལ་བྱའི་ངོ་བོར་རིག་འཛིན་ཤྲཱི་སེང་ཧ་ལས་དངོས་སུ་གསན་པ་དང་དགའ་རབ་དང་འཇམ་དཔལ་བཤེས་གཉེན་ལས་བཀའ་བབས་གཏད་
པའི་གདམས་པ་ཁྱད་པར་ཅན་ཡང་གསང་བླ་མེད་ཀྱི་རྒྱུད་བཅུ་བདུན་དང་སྔགས་སྲུང་ཁྲོས་རྒྱུད་ཀློང་གསལ་ཉི་མ་འབར་མའི་རྒྱུད་བཅས་ཀྱི་དགོངས་རྒྱུད་མཁའ་འགྲོ་
སྙིང་ཐིག་ཅེས་ཡོངས་སུ་གྲགས་པ་སྟེ། སློབ་དཔོན་ཆེན་པོས་དུས་དེ་ཙམ་ན་ལོ་ཆེན་བཻ་རོ་ཙཱ་ནས་སེམས་ཀློང་གི་རྒྱུད་དང་མན་ངག་རྣམས་འཆད་སྤེལ་དང་། པཎ་
ཆེན་བི་མ་ལས་བི་མ་སྙིང་ཐིག་གི་སྨིན་གྲོལ་རྒྱུད་བཤད་རྒྱ་ཆེར་སྤེལ་བའི་དུས་ལ་བབས་པར་དགོངས་ནས། མཁའ་འགྲོ་སྙིང་ཐིག་གི་གདམས་པ་རྣམས་སྐལ་ལྡན་
རྗེ་འབངས་རྣམས་ལ་ལྐོག་ཆོས་སུ་རྩལ་ནས་ཕྱིས་དུས་ལ་བབས་པའི་ཚེ་གཏེར་ཁ་ཕལ་མོ་ཆེའི་རྩ་གསུམ་སྒྲུབ་སྐོར་རྣམས་ཀྱི་སྡེབས་སུ་བྱོན་པའི་མན་ངག་སྙིང་

༄༅། །ཐིག་གི་གདམས་པ་ཁྱད་པར་ཅན་རྣམས་དང་། ཁྱད་པར་མཁའ་འགྲོ་ཡེ་ཤེས་མཚོ་རྒྱལ་ལ་གཞོ་སྟོད་ཏི་སྒྲོར་ཤིན་ཏུ་ལྐོག་ཆོས་སུ་བཀའ་རྩལ་པ་
ལས༑ རྗེས་སུ་ལྷ་ལྕམ་པདྨ་གསལ་ལ་བཀའ་གཏད་དེ་རྗེས་སུ་གནང་བ་ལྷ་ལྕམ་ཉིད་ཀྱི་སྐུ་སྐྱེ་པདྨ་ལས་འབྲེལ་རྩལ་གྱི་གཏེར་ཁ་ལས་བྱོན་པའོ། །གཞན་ཡང་སློབ་དཔོན་
ཆེན་པོ་ལས་ཡོ་ག་གསུམ་དང་ཁྱད་པར་མན་ངག་རྫོགས་པ་ཆེན་པོའི་ལམ་རྟགས་མངོན་དུ་གྱུར་པའི་སློབ་མ། མཆིམས་ཕུའི་རྗེ་འབངས་ཉེར་ལྔ། ཡེར་པའི་གྲུབ་ཆེན་བརྒྱད་
ཅུ༑ ཆུ་བོ་རིའི་སྒོམ་ཆེན་བརྒྱ་རྩ་བརྒྱད། ཡོངས་རྫོངས་ཀྱི་སྔགས་པ་སུམ་ཅུ། ཤེལ་བྲག་གི་རྟགས་ལྡན་ང་ལྔ། མཁའ་འགྲོ་མ་ཉི་ཤུ་རྩ་ལྔ། རྣལ་འབྱོར་མ་བདུན་སོགས་
བསྒྲངས་ཀྱི་མི་ལངས་བའི་གྲུབ་ཐོབ་མང་པོས་ས་སྟེང་ཁྱབ་པར་བྱུང་ངོ་།། ༈ །།དེ་ལྟར་སློབ་དཔོན་ཆེན་པོ་པདྨ་འབྱུང་གནས་དང་། པཎ་ཆེན་བི་མ་ལ། ལོ་ཆེན་བཻ་རོ་
ཙཱ་ན་བཅས་ཀྱི་སྙན་བརྒྱུད་གདམས་པའི་མན་ངག་ཡོངས་རྫོགས་ཀྱི་བཀའ་བབས། གཉགས་གནུབས་ཟུར་གསུམ་ལ་རིམ་པར་བརྒྱུད་པ་ལས། དང་པོ་གཉགས་ལོ་ཡེ་ཤེས་

གཞོན་ནུ་ནི། ཡར་ཀླུང་འཕྱོང་རྒྱས་སུ་སྐུ་འཁྲུངས། བལ་ཡུལ་ནས་མཁན་ཆེན་བྱང་ཆུབ་སེམས་དཔའ་གདན་འདྲེན་པ་དང་། དེ་ལས་རབ་ཏུ་བྱུང་ཞིང་བསྙེན་པར་
རྫོགས་སློབ་དཔོན་པདྨ་དང་། བི་མ་ལ། བཻ་རོ་ཙཱ་ན། གཡུ་སྒྲ་སོགས་ལས་ཆོས་མང་དུ་གསན། སྒྲ་ཚད་དང་སྔགས་ཕྱི་ནང་མཚན་ཉིད་ཀུན་ལ་མཁས་
ཤིང་༑ ཁྱད་པར་སློབ་དཔོན་པདྨས་སྒྲུབ་པ་བཀའ་བརྒྱད་ཀྱི་དབང་བསྐུར་བས་མེ་ཏོག་ཆེ་མཆོག་ལ་བབས། ཡར་ལུང་ཤེལ་བྲག་ཏུ་བདུད་རྩིའི་ཆུ་རྒྱུན་འདོན། 
ཕུར་པའི་གྲུབ་པ་བརྙེས་པས་ཕ་སྤུན་གྱི་ཁེངས་ཟློག་བྱུང་བ་སོགས་ཀྱི་དགྲ་བོ་ཕལ་ཆེར་བསྒྲལ་ནས་རྣམ་ཤེས་ཆོས་ཀྱི་དབྱིངས་སུ་སྤར། ངོ་བོ་ཆོས་ཀྱི་དབྱིངས་
འོད་གསལ་རྫོགས་པ་ཆེན་པོ་ལས་མ་གཡོས་བཞིན་རྩལ་མདངས་ལྷུན་གྲུབ་སྒྱུ་མའི་ལྷ་སྐུར་བཞེངས་ཏེ་ཕྲིན་ལས་དྲག་པོས་གདུལ་བྱ་རྣམས་ཚར་བཅད་པའི་ཚུལ་
གྱིས་དམ་ཆོས་མང་པོ་བསྒྱུར་སྤེལ་ཉན་གསུམ་གྱི་སྒོ་ནས་སློབ་མ་མང་པོ་བསྐྲུན། རྫུ་འཕྲུལ་སྣ་ཚོགས་ཀྱིས་འགྲོ་བ་འདུལ་ཞིང་། སློབ་དཔོན་པདྨས་བྲག་

༄༅། །དམར་ཀེའུ་ཚང་དུ་བཀའ་བརྒྱད་ཀྱི་དབང་བསྐུར་བའི་ཚེ་ཆེ་མཆོག་བདུད་རྩིའི་དཀྱིལ་འཁོར་གྱི་ཞལ་མཐོང་ཞིང་དངོས་གྲུབ་བརྙེས་པ་དང་། སློབ་
དཔོན་བི་མ་མི་ཏྲས་ཡར་ལུང་མཆོང་གི་ཡོངས་རྫོང་དུ་གསང་བ་མཆོག་གི་དཀྱིལ་འཁོར་བཞེང་ནས་དབང་བསྐུར་བས་དྲི་མེད་ཟླ་ཤར་དུ་བཏགས་ནས་གྲུབ་པ་བརྙེས། ཡར་
ལུང་ཤེར་གྱི་བྲག་ཕུག་ཏུ་སློབ་དཔོན་བཻ་རོའི་སློབ་མ་རྒྱལ་མོ་གཡུ་སྒྲ་སྙིང་པོས་རྒྱལ་ཐབས་སྤྱི་བླུགས་ཀྱི་དབང་བསྐུར་བ་ཐོབ། ཉི་ཟླ་རྟོད་ལ་གནོན་པར་ནུས་པའི་སློབ་དཔོན་
ནམ་མཁའི་སྙིང་པོས་གཉལ་གྱི་དགེ་རི་རུ་མར་མེ་དགུ་པ་བཞེངས་ཉང་ཛྙཱ་ན་ཀུ་མཱ་ར་ལ་དབང་བསྐུར་བ་སྟེ་དབང་གི་ཆུ་བོ་ཆེན་པོ་བཞི་རྫོགས་ཀྱི་དབང་ནོས་ཤིང་བཀའ་བབས་པའོ། །
དེ་ལྟར་གཉགས་ལོ་ཆེན་པོ་ལ་སློབ་མ། སོག་པོ་དཔལ་གྱི་ཡེ་ཤེས། འོ་བྲན་དཔལ་གྱི་གཞོན་ནུ། གཉན་ཆེན་དཔལ་དབྱངས། ཐག་བཟང་དཔལ་གྱི་རྡོ་རྗེ་སྟེ་
དཔལ་སྔ་མ་བཞི་དང་། ལས་མཆོག་དཔལ་གྱི་རྡོ་རྗེ། དར་རྗེ་དཔལ་གྱི་གྲགས་པ། གྲ་དཔལ་གྱི་སྙིང་པོ། ལྷ་ལུང་དཔལ་གྱི་རྡོ་རྗེ་སྟེ་ཕྱི་མ་བཞི་བཅས་དཔལ་

བརྒྱད་དུ་གྲགས་པ་ལས་རིམ་པར་བརྒྱུད་པ་དང་། ཡང་སོག་པོ་ལས་གནུབས་ཆེན་ལ་བརྒྱུད་ཚུལ་གཅིག །ཡང་རྩངས་ཤཱཀ་རྡོར་གྱིས་སྤང་རཀྵི་ཏ་ལ་བརྒྱུད་པ་དང་། ཡང་
ཕྲི་དར་མ་ཤེས་རབ། ཟེར་མོ་དགེ་སློང་། མར་པ་ཤེས་རབ་འོད། དེ་ལས་ཟུར་སྒྲོ་ཕུག་ལ་བརྒྱུད་པའང་ཡོད་དོ།། ༈ །།གཉགས་ཀྱི་སློབ་མའི་གཙོ་བོ་སོག་
པོ་དཔལ་གྱི་ཡེ་ཤེས་ནི་ཡུལ་ཡར་འབྲོག་པ་སློབ་དཔོན་ཆེན་པོའི་དུས་ནས་དངོས་གྲུབ་བརྙེས་པ་མཐུན་མོང་གི་སྣང་ངོར་མགར་བའི་ཚུལ་དུ་བཞུགས། གཉགས་ལོ་ཡེ་
ཤེས་གཞོན་ནུ་ལས་མདོ་དང་ཁྱད་པར་སེམས་ཕྱོགས་ཀྱི་མན་ངག་རྫོགས་པར་གསན་པས་སློབ་མའི་གཙོ་བོར་གྱུར། གཉགས་ལོ་ཆེན་པོ་ལ་སློབ་དཔོན་ལས་ལྷག་སྙམ་
པའི་རྟོག་པ་ལན་གསུམ་སྐྱེས་པས་སྲོག་ལ་བབ་པའི་དོ་གལ་ལན་གསུམ་བྱུང་བར་སོག་པོ་དཔལ་ཡེས་གཅན་གཟན་གཉའ་ནས་འཛིན་པ་སོགས་གྲུབ་པའི་རྟུལ་ཞུགས་རྟུལ་
ཕོད་པར་སྟོན། སློབ་དཔོན་སྐུ་དགྲ་ལ་སྲོག་ལ་མ་འཛེམ་པར་ལན་གསུམ་བརྟུལ་བ་སོགས་ལ་རྡོ་རྗེ་ཕུར་པའི་དཀྱིལ་འཁོར་དངོས་སུ་སྤྲུལ་ནས་རྗེས་སུ་བཟུང་

༄༅། །བའི་གདམས་པ་རྣམས་གནུབས་ཆེན་ལ་གདམས་པའོ།། ༈ །།གཉིས་པ་གནུབས་ཆེན་སངས་རྒྱས་ཡེ་ཤེས་ནི། དབུས་རིའི་བརྒྱུད་
བསྒྲགས་ཀྱི་ཕུར་གནུབས་ཀྱི་རིགས་ལས་ཆུ་ཕོ་བྱིའི་ལོར་སྐུ་འཁྲུངས། དགུང་ལོ་བདུན་ནས་འོ་བྲན་དཔལ་གྱི་གཞོན་ནུའི་ཆགས་ཕྱིར་འབྲངས་ཏེ་རིག་པའི་གནས་ཀུན་ལ་མཁས་
པར་སྦྱངས། སྐུ་གཞོན་ནུའི་དུས་སློབ་དཔོན་པདྨ་ལ་བཀའ་བརྒྱད་ཀྱི་དབང་གསན་ཚེ་མེ་ཏོག་འཇམ་དཔལ་སྐུའི་དཀྱིལ་འཁོར་དུ་ཕོག །རིག་འཛིན་ཤྲཱི་སེདྷ་དང་། བི་མ་
ལ༑ ཀཱ་མ་ལ་ཤཱི་ལ། དྷ་ན་དྷ་ལ། ཁྲག་འཐུང་ནག་པོ། ཤཱིནྟྲཾ་གརྦྷ། དྷ་ན་སཾ་སྐྲྀ་ཏ། སོ་སྐྱ་དེ་ཝ། དྷ་ན་རཀྵི་ཏ། བྲམ་ཟེ་གསལ་བའི་རྒྱན། དྷརྨ་བྷོ
དྷི༑ དྷརྨ་རཱ་ཛ། གཙུག་ལག་དཔལ་དགེ །བ་སུ་དྷ་ར། ཚེ་བཙན་སྐྱེས་སོགས་རྒྱ་བལ་བྲུ་ཤའི་སློབ་དཔོན་དང་། བོད་ཀྱི་མཁས་པ་གཉགས་ལོ་ཡེ་ཤེས་གཞོན་
ནུ༑ དེའི་སློབ་མ་དཔལ་གྱི་བུ་བརྒྱད་དང་། ཁྱད་པར་སོག་པོ་དཔལ་གྱི་ཡེ་ཤེས་དང་། རྨ་གཉགས་ཐུན་མོང་གི་ཡང་སློབ་ཞང་རྒྱལ་བའི་ཡོན་ཏན་གཉིས་ལ་གཙོ་བོར་

བསྟེན་ནས་མདོ་སྔགས་ཕྱི་ནང་གི་རྒྱུད་སྡེ་མན་ངག་བཅས་མཐའ་དག་ལ་སྦྱངས་པ་མཐར་ཕྱིན། རྒྱ་བལ་དུ་ལན་བདུན་བྱོན་ནས། རྒྱུད་དང་། མན་ངག་མང་པོ་བསྒྱུར། 
གཙོ་བོ་མདོ་སྒྱུ་སེམས་གསུམ་གྱི་བསྟན་པ་རྒྱས་པར་མཛད། གཞན་ཡང་གཤིན་རྗེ་དང་། བསྟན་སྲུང་། དྲག་སྔགས་སྐོར་ལ་རང་དབང་འབྱོར། ལོ་བརྒྱ་དང་བཅུ་གསུམ་
མི་ཡུལ་དུ་བཞུགས་ནས། མཐར་རྫོགས་པ་ཆེན་པོའི་ལམ་རྟགས་ལྷུན་གྲུབ་འོད་ཀྱི་ཕུང་པོར་གཤེགས་སོ།། ༈ །།དེའི་སློབ་མ་རྩ་རྒྱུད་ལ་མཁས་པ་བ་གོར་
བླ་ཆེན་འཕགས་པ། ལོ་མ་བདུད་རྩི་ལ་མཁས་པ་སྲུ་ལེགས་པའི་སྒྲོན་མེ། མེ་ཏོག་བརྒལ་ལེན་ལ་མཁས་པ་དན་ཡོན་ཏན་མཆོག །འབྲས་བུ་ལྟ་དགོངས་ཀྱི་
གནད་ལ་མཁས་པ་སོ་ཡེ་ཤེས་དབང་ཕྱུག་བཅས་བཞི་དང་། སྲས་ཀྱི་དམ་པ་གཅིག་ནི་བཞི་ཀ་ལ་མཁས་པ་ཁུ་ལུང་ཡོན་ཏན་རྒྱ་མཚོ་ཡིན་ནོ།། ༈ །།ཡོན་ཏན་རྒྱ་
མཚོ་ལ་སྲས་གཉིས་ཡོད་པའི་བརྒྱུད་འཛིན་གྱི་གཙོ་བོ་སྲས་ཡེ་ཤེས་རྒྱ་མཚོ། མངོན་སྤྱོད་དྲག་པོའི་ལས་ལ་ཐོགས་པ་མེད་པ་པདྨ་དབང་རྒྱལ་གཉིས། ཡེ་ཤེས་རྒྱ་

༄༅། །མཚོ་ལ་སྲས་ལྷ་རྗེ་གནུབ་ཆུང་པའོ།། ༈ །།ཡང་སོ་ཟུར་གནུབས་གསུམ་ཞེས་གྲགས་པའི་སོ་ཡེ་ཤེས་དབང་ཕྱུག་སློབ་མ་ངན་ཐུང་བྱང་ཆུབ་རྒྱལ་
མཚན༑ ཀོང་བཙུན་ཤེས་རབ་ཡེ་ཤེས། ར་ཐུང་ཤེས་རབ་ཚུལ་ཁྲིམས་སོགས་བྱུང་། གནུབ་ཡོན་ཏན་རྒྱ་མཚོ་དང་ཡེ་ཤེས་རྒྱ་མཚོ་ཡབ་སྲས་གཉིས། སོ་ཡེ་ཤེས་དབང་
ཕྱུག་གསུམ་ཀའི་སློབ་མ། ཉང་ཤེས་རབ་མཆོག །དེའི་སློབ་མ་ཆོས་ལུང་པ་ཉང་ཡེ་ཤེས་འབྱུང་གནས། དེའི་སློབ་མ་ལྷ་རྗེ་ཟུར་པོ་ཆེ་ཤཱཀྱ་འབྱུང་གནས་ཏེ། ༈ 
གསུམ་པ་བསྟན་པ་ཟུར་ལ་བབས་ཚུལ་ནི། ཟུར་ཞེས་པའི་གདུང་འདི་དང་པོ་རྒྱ་གར་ནས་ལྷགས་ཏེ་མདོ་ཁམས་སུ་ཆགས། མི་རབས་མང་ཞིག་བརྒྱུད་པའི་མཐར་
ཟུར་བཟང་ཤེས་རབ་འབྱུང་གནས་ལ་སྲས་གསུམ་བྱུང་བའི་ཐ་ཆུང་ཤེར་འབྱུང་ལ། ཟུར་ཆེན། ཟུར་སྟོན་བླ་མ། ཟུར་སྒོམ་རྡོར་འབྱུང་། ཟུར་སྒོམ་ཆུང་བཞི་བྱུང་
ལ་ཆེ་བ་ཨ་ཙཱ་ར་རྒྱ་གར་ལ་བྱོན་པའི་སྲས་ཉི་མའི་སྙིང་པོ་ཟེར་བ་སླར་བོད་དུ་བྱོན་ནས་ཐག་ལུང་པར་བཞུགས་པའི་སྲས་ཐག་པ་སྒོམ་ཆེན། དེའི་སྲས་ཟུར་ཆུང་ཤེས་རབ་

གྲགས་པའོ། །ཟུར་པོ་ཆེ་ནི་དཔལ་ཆེན་པོ་འཇིག་རྟེན་ན་མངོན་སུམ་དུ་བྱོན་པ་སྟེ། ཡབ་ལས་སྒྱུ་འཕྲུལ་སྐོར་དང་མན་ངག་ཕྲན་ཚེགས་ཞུས། བླ་ཆེན་དགོངས་པ་
རབ་གསལ་ལ་ཚིག་གསུམ་རིམ་ནོད་ཀྱི་བསྙེན་པར་རྫོགས། མེས་པོ་རིན་ཆེན་རྒྱལ་མཚན་ལས་མཚན་ཉིད་སྡེ་གསུམ་དང་གསང་སྔགས་ཕྱི་ནང་བསླབ། དབུས་
སུ་བརྡོལ་ནས་གཙང་ཕྱོགས་སུ་ཕེབས་ཏེ། ཆོས་ལུང་གི་ཉང་ཡེ་ཤེས་འབྱུང་གནས། ཐོ་གར་ནམ་མཁའ་སྡེ། ལྕེ་ཤཱཀྱ་རྒྱལ་མཚན། ཉང་སྟོད་ཀྱི་འབྲེ་ཁྲོ་ཆུང་། 
རོག་ཤཱཀྱ་འབྱུང་གནས། ཁུ་སྟོན་བསོད་ནམས་ཤཱཀྱ། སྟོང་ཚབ་བྱང་ཆུབ། རྒྱ་སྟོན་བློ་གྲོས། བཀའ་སྡོད་ཡེ་ཤེས་སྙིང་པོ་རྣམས་ལ། མདོ་དང་སྒྱུ་འཕྲུལ་
རྫོགས་ཆེན་སེམས་ཕྱོགས་ཀྱི་དབང་ཀ །རྒྱུད་བཤད། ཆོག་སྒྲུབ་མན་ངག་མཐའ་དག་གསན། དགོངས་པ་ཉམས་འོག་ཏུ་ཆུད། སྡེ་སྣོད་དང་རྒྱུད་སྡེ་གྲུབ་མཐའ་
ཀུན་ལ་མཁས་ཤིང་ཐུགས་ལ་ཆུད། རྩ་རྒྱུད་དང་བཤད་རྒྱུད། རྩ་བ་དང་འགྲེལ་པ། རྒྱུད་དང་སྒྲུབ་ཐབས། སྒྲུབ་ཐབས་དང་ཆོག་ཡིག་སྡེབས་ནས་ལག་ལེན་

༄༅། །ཐེབས་པར་བྱས། འུག་པ་ལུང་དུ་གཏན་བཞུགས་མཛད་དེ་ཡང་དག་ལྷ་དགུའི་སྒྲུབ་པ་མཛད་པས་དཔལ་ཆེན་པོའི་ཞལ་མངོན་སུམ་དུ་མཇལ། 
ཟུར་པོ་ཆེའི་སློབ་མ་རྩེ་མོ་བཞི། རྩེ་ལྐོག་དང་ལྔ། སྒོམ་ཆེན་བརྒྱ་རྩ་བརྒྱད་ཡོད་པ་ལས། ལྟ་དགོངས་ཀྱི་རྩེ་མོ་ཟུར་ཆུང་ཤེས་རབ་གྲགས་པ། སྒྱུ་འཕྲུལ་གྱི་རྩེ་
མོ་མེ་ཉག་ཁྱུང་གྲགས། མཁྱེན་རྒྱའི་རྩེ་མོ་ཞང་འགོས་ཆུང་། སྒོམ་སྒྲུབ་ཀྱི་རྩེ་མོ་བཟང་སྒོམ་ཤེས་རབ་རྒྱལ་པོ། དེའི་སྟེང་དུ་རྩེ་ལྐོག་ཏུ་གྱུར་པ་བརྩགས་བླ་
མའོ༑ །དེ་བཞིན་དུ་གྲུ་སྒོམ་འགྱིང་། ཡུལ་སྒོམ་ནག་མོ། ལྕེ་སྒོམ་ཤཱཀྱ་རྒྱལ། ཟུར་སྒོམ་རྡོར་འབྱུང་། གཡུ་སྒོམ་ཇོ་འབར། སྒོམ་པ་བསོད་ནམས་སྙིང་
པོ་སོགས་སྒོམ་ཆེན་བརྒྱ་རྩ་བརྒྱད་དོ། །དེ་ཐམས་ཅད་ནམ་མཁའ་ལ་འགྲོ་བ་སོགས་རྫུ་འཕྲུལ་ཐོབ་པ་འབའ་ཞིག་ཏུ་བྱོན་པར་གྲགས། མཛད་པ་ཐ་མའི་ཚེ། ཟུར་
ཆུང་པ་སོགས་འཁོར་རྣམས་ལ་བཀའ་རྩལ་པ། ང་ནི་བདེ་ཆེན་ཞིང་དུ་འགྲོ། །དཔལ་ཆེན་ང་དང་དབྱེར་མེད་པས། །ཡི་དམ་ལྷ་ལ་གསོལ་བ་ཐོབ། །ཅེས་

གསུངས་ནས་རྡོ་རྗེ་དང་དྲིལ་བུ་འཁྲོལ་བཞིན་པའི་ངང་ལ་སྐུ་འོད་ཀྱི་རང་བཞིན་དུ་གྱུར་ཏེ་དཔལ་ཆེན་པོའི་ཐུགས་ཀར་ཐིམ་མོ།། ༈ །རྩེ་མོ་བཞིའི་ནང་ནས་གླང་པོའི་
ནང་ན་ཁྱུ་མཆོག་ལྟར་མངོན་པར་མཐོ་བ་ཟུར་ཆུང་པ་ཤེས་རབ་གྲགས་པ་ནི། གཙང་གི་སའི་ཆར་ཐགས་སྒོམ་ཆེན་གྱི་སྲས་སུ་ཤིང་ཕོ་སྟག་གི་ལོར་སྐུ་བལྟམས། ལོ་
བདུན་ནས་འབྲི་ཀློག་ལ་བསླབ། དགུང་ལོ་བཅུ་གསུམ་ནས་འཁོར་བ་ལ་སྐྱོ་བ་སྐྱེས་ཏེ་ཆོས་ལ་བྲོས། བླ་མ་ཟུར་ཆེན་མདུན་དཀའ་སྤྱད་འབའ་ཞིག་གི་ཁུར་བཟོད་པར་
མཛད་དེ་ཆོས་ལ་བརྩོན་པས་བླ་མའི་དགོངས་པ་ཡོངས་རྫོགས་ཐུགས་ལ་ཆུད། མཁྱེན་རབ་ཀྱི་ཀློང་རྡོལ། ཉམས་རྟོགས་ཀྱི་རྩལ་རྒྱས། རྫུ་འཕྲུལ་གྱིས་བཀོད་
པ་བསམ་གྱིས་མི་ཁྱབ་པས་འགྲོ་བ་འདུལ། གསད་གསོའི་རྟུལ་ཞུགས་ལ་མངའ་བརྙེས། སྣང་བ་ཐམས་ཅད་ཟད་སར་གྱི་སྐྱེ་མཆེད་བརྙེས། ཆོས་བཀའ་
ཐམས་ཅད་ཡོངས་སུ་རྫོགས་པའི་སློབ་མ་དང་པོ་ཟུར་ཆུང་པ་ལ་རྒོལ་དུ་བྱུང་ཡང་སླར་སློབ་མའི་གཙོ་བོར་གྱུར་པ་མ་ཐོག་བྱང་འབར་དང་། སེམས་ཀྱི་ཀ་བ་གུང་པའི་

༄༅། །སྐྱོ་སྟོན་ཤཱཀ་ཡེ། མདོའི་ཀ་བ་སྐྱོང་ལུང་གི་ཡང་ཁེང་བླ་མ། སྒྱུ་འཕྲུལ་གྱི་ཀ་བ་ཆུ་བར་གྱི་གླན་ཤཱཀྱ། ཕྲིན་སྒྲུབ་ཀྱི་ཀ་བ་མདའ་ཏིག་ཇོ་ཤཱཀ་སྟེ་
ཀ་བ་བཞིའམ་བརྒྱུད་འཛིན་གྱི་སློབ་ཆེན་ལྔ། མ་ཐོག་དང་། སྐྱི་སྟོན་ཆོས་སེང་། གླན་ཤཱཀྱ་བྱང་ཆུབ། ཙཀ་ཤཱཀ་རི་པ། གནུབས་སྟོན་བག་མ། དབུས་སངས་
འཐོར༑ ཤུ་སྟོན་ཟླ་གྲགས། རྩེ་ཕྲོམ་བྱང་དཔལ་དང་བརྒྱད་ལ་གདུང་མ་བརྒྱད་ཅེས་གྲགས། ཡང་ལ་ལ་གཟི་ཆེན། རྣ་རྦ་སྙིང་པོ། མ་སྟོན་རྒྱལ་བ་གསུམ་
དྲངས་བའང་ཡོད། སྒོམ་ཆེན་མི་གཉིས་ནི་འབའ་སྒོམ་རིག་མ་དང་། བོན་སྒོམ་དོ་པའོ། །ཡུས་པོ་ཆེ་གཅིག་ནི། ལ་སྟོད་ཀྱི་ཟི་སྟོན་བསོད་རྒྱལ་ལོ། །སྟ་
གུར་མི་གཉིས་ནི་ཞང་སྟོན་སྔགས་སེ་དང་། ཁྱུང་པོ་གྲགས་སེའོ། །ཕྱམས་དང་དྲ་མ་སོགས་སྨོས་ཀྱི་མི་ལང་ངོ་། །གོ་མ་ཆོད་པའི་མི་གསུམ་ནི། འགོ་བྱ་ཚ། 
མིག་ཆུང་དབང་སེང་། འགོ་ཆུང་དབང་ངོ་གསུམ་མོ། །དེ་ལྟ་བུའི་བླ་མ་དེ་ལོ་ཉི་ཤུ་རྩ་བཞི་སྒྲུབ་པ་ཐུན་གཅིག་ལ་བཞུགས་ནས་འཇའ་ལུས་སུ་གཤེགས་པར་དགོངས་

ཀྱང་སྐུ་མཚམས་ཐོན་དགོས་པའི་རྐྱེན་གཉིས་བྱུང་བ་སོགས་ཀྱིས་མ་གྲུབ། མཐར་འཆད་ཉན་དང་སྒོམ་སྒྲུབ་ཀྱི་ཕྲིན་ལས་ཤིན་ཏུ་རྒྱས་ནས་དགུང་ལོ་རེ་གཅིག་པའི་ཤིང་
ཕོ་སྟག་ལ་བྲག་རྒྱ་བོར་འོད་དང་ས་གཡོ་བ་སོགས་ཀྱི་རྟགས་མཚན་ཁྱད་པར་ཅན་དང་བཅས་འོག་མིན་རྡོ་རྗེ་བཀོད་པའི་གྲོང་ཁྱེར་དུ་གཤེགས་སོ།། ༈ །།དེའི་
སྲས་གསང་བདག་སྒྲོ་ཕུག་པ་ཤཱཀྱ་སེངྒེ་ནི་ཤིང་ཕོ་སྟག་ལ་སྐུ་འཁྲུངས། ཟླ་བ་བརྒྱད་ལ་ཡབ་གཤེགས། ཡུམ་དང་ཞང་པོས་བསྐྱངས་ནས་མདའ་ཕུར་ལོ་བཅོ་
ལྔ་བཞུགས། དེ་ནས་ཆུ་བར་དུ་གླན་ཤཱཀྱ་བཟང་པོ་ལས་སྒྱུ་འཕྲུལ་དང་། སྐྱོ་ལུང་དུ་ཡང་ཁེང་བླ་མ་ལས་མདོ་སོགས་ཀྱི་ཆོས་མང་པོ་གསན། དགུང་ལོ་བཅུ་དགུ་
ལ་ཆེ་འདོན་མཛད་པས་ཕྲིན་ལས་ཤིན་ཏུ་རྒྱས། གུང་པའི་སྐྱོ་སྟོན་ཤཱཀ་ཡེ་སར་ལོ་གཅིག་བཞུགས་ནས་སེམས་ཕྱོགས་ལ་གསན་སྦྱོང་གནང་། ཀ་བ་བཞི་དང་ཁྱད་
པར་ཞང་པོ་མདོ་ཏིག་ལས་སྤྱི་མདོ་སྐོར་དང་གླན་ཤཱཀྱ་བྱང་ཆུབ་ལས་རྫོགས་པ་ཆེན་པོའི་སྐོར་ཡོངས་རྫོགས། ལྷ་རྗེ་ཤང་ནག་པ་ལས་རྫོགས་ཆེན་བརྒྱུད་པ་ཐ་མ་

༄༅། །སོགས་ལ་ཐོས་བསམ་གྱི་སྒྲོ་འདོགས་ཆོད་པར་མཛད། གསང་བའི་བདག་པོ་བྱང་ཕྱོགས་འདིར་གསང་སྔགས་ཀྱི་བསྟན་པ་རྒྱས་པར་
མཛད་པའི་ཆེད་དུ་དངོས་སུ་བྱོན་པར་གྲགས། གདུལ་བྱའི་ཚོགས་དཔག་ཏུ་མེད་པ་དང་། ཁྱད་པར་སློབ་མ་གདུགས་ཐོགས་སྟོང་ལས་བརྒལ་བར་བྱུང་བས་དུས་
རིང་མོའི་མཐའ་ཡང་ཕྲིན་ལས་ཀྱི་རྒྱུན་བསམ་གྱིས་མི་ཁྱབ་པར་བྱུང་། སྒྲོ་ཕུག་པས་ཆོས་གསུང་པའི་དུས་གཅིག་ལ་ཆོས་ཁྲི་རྒྱབ་ཡོལ་མེད་པ་ཞིག་ལ་བཞུགས་ཚེ་
ཕྱོགས་ཐམས་ཅད་དུ་ཞལ་ཐ་ལེ་བར་བྱུང་བས་རྡོ་རྗེ་སེམས་དཔའ་སྒྱུ་འཕྲུལ་དྲྭ་བའི་དཀྱིལ་འཁོར་གྱི་གཙོ་བོ་མི་བསྐྱོད་པའི་ཞལ་སྐྱིན་མངོན་སུམ་པར་ཡིད་ཆེས། དཔེ་
འགྲིམས་ལྔ་བརྒྱ་ཙམ་རེ་དང་། དབྱར་ཆོས་དང་དགུན་ཆོས་སྐབས་ཁྲི་ཕྲག་ཐལ་བར་བྱུང་། དེ་ལ་སློབ་མའི་གཙོ་བོ་ནག་པོ་བཞི། སྟོན་པ་བཞི། མེས་བཞི་ཞེས་
གྲགས་ཏེ། དང་པོ་ལྕེ་སྟོན་རྒྱ་ནག །ཟུར་ནག་འཁོར་ལོ། ཉང་ནག་མདོ་བོ། མདའ་ནག་གཙུག་ཏོར་དབང་ཕྱུག་བཞིའོ། །གཉིས་པ། ཉེ་སྟོན་ཆོས་སེང་། 

རྒྱ་སྟོན་རྡོ་རྗེ་མགོན་པོ། ཞང་སྟོན། །རྒྱ་སྟོན་བཞིའོ། གསུམ་པ་གཙང་པ་བྱི་སྟོན། གཡུང་སྟོན་ཧོར་པོ། སྤངས་སྟོན་ལྕགས་ཀྱུ། དབུས་པ་ཆོས་སེང་
བཞིའོ། །ཐ་མའི་མཛད་པ་སྟོན་པའི་ཚེ། སྟོན་པ་བཞི་ལ་ཞལ་ཏ་གནང་ནས་ནམ་མཁའ་ལ་ཇེ་མཐོར་གཤེགས་པ་ལ། སྨྲེ་ངག་ཆོ་ངེ་བཏབ་པས་སླར་བྱོན་ནས་
གོང་དུ་ཁ་ཏ་རྣམས་མ་ཉན་པས་ངའི་མི་བརྒྱུད་ལ་བཀྲ་ཤིས་པ་མི་འོང་གསུངས། དེའི་ཕྱིས་ལོ་དྲུག་ཅུ་རེ་གཅིག་པའི་ཤིང་སྟག་ལ་འོག་མིན་གྱི་ཞིང་དུ་གཤེགས་སོ། །
ཡང་བི་མ་ལ་མི་ཏྲའི་སྙན་བརྒྱུད་ཀྱི་མན་ངག་རྣམས་རོང་ཆུ་ཚན་གྱི་དགེ་སློང་མ་སྤྲེ་མོ། དེའི་སློབ་མ་ལྷ་བྲག་བྱ་ཟེའི་མར་པ་ཤེས་རབ་འོད། དེའི་སློབ་མ་ཤངས་ལྷ་
བུའི་ལངས་སྟོན་དར་མ་བསོད་ནམས། དེ་ལས་སྒྲོ་ཕུག་པས་གསན་པའི་རྒྱུན་ཡང་བཞུགས་སོ། །དེ་རྣམས་ཀྱི་སྔ་འགྱུར་མདོ་སྒྱུ་སེམས་གསུམ་སྤྱིའི་བབས་
སོ་ཆེན་པོ་གསུམ་གྱི་བརྒྱུད་ཚུལ་མདོ་ཙམ་སྨྲོས་ཟིན་ནས། སླར་ཡང་སྔ་འགྱུར་བསྟན་པའི་བབས་སོ་ཟུར་གཅིག་ནི་རོང་ཟོམ་པཎྜི་ཏ་ཆོས་ཀྱི་བཟང་པོ་ཞེས་ཡོངས་སུ་

༄༅། །གྲགས་པས་དེ་ལ་སེམས་ཕྱོགས་མན་ངག་སྡེ་གསུམ་གྱི་བཀའ་སྲོལ་ཇི་ལྟར་བརྒྱུད་ཚུལ་ལ། སློབ་དཔོན་ཆེན་པོ་པདྨ་སཾ་བྷ་ཝ་ལས། སྣ་
ནམ་རྡོ་རྗེ་བདུད་འཇོམས། དེས་མཁར་ཆེན་དཔལ་གྱི་དབང་ཕྱུག །དེས་ངོམ་ཨ་ཙ་ར་དཔལ་གྱི་མེ་ཏོག །སྒྲོ་རྡོ་རྗེ་གཞོན་ནུ། ཞང་ཡོན་ཏན་གྲགས། རོང་
བན་ཡོན་ཏན་རིན་ཆེན། རོང་བོན་ཚུལ་ཁྲིམས་རིན་ཆེན། དེ་ལས་རོང་ཟོམ་ཆེན་པོ་ལའོ།། ༈ །།ལོ་ཆེན་བཻ་རོའི་མན་ངག་རྣམས། བཻ་རོ་ལས། གཡུ་སྒྲ།
དེས་བླ་ཆེན། དེས་གྲུམ་ཤིང་གླག་ཅན། དེས་གནུབས་དཔའ་བརྟན། དེས་ཡ་ཟི་བོན་སྟོན། དེ་ལས་རོང་ཟོམ་པའོ། །ཡང་ཀློང་ཐང་སྒྲོལ་མར། ཨ་རོ་ཡེ་
ཤེས་འབྱུང་གནས་ལ་རྒྱ་གར་བདུན་བརྒྱུད་དང་། རྒྱའི་སློབ་དཔོན་བདུན་བརྒྱུད་ཀྱི་གདམས་པ་རྣམས་ཅོག་རོ་ཟངས་དཀར་མཛོད་ཁུར་དང་། དེས་ཡ་ཟི་བོན་སྟོན། 
དེ་ལས་རོང་པ་ལའོ།། ༈ །།བི་མ་ལའི་མན་ངག་རྣམས། རྨ་རིན་ཆེན་མཆོག་དང་གཉགས་ཛྙཱ་ན་ཀུ་མ་རཱ་གཉིས་ལ། གཉིས་ཀས་ཁུ་བྱང་ཆུབ་

འོད༑ དེས་ཁྱུང་པོ་དབྱིག་འོད་ལ། དེ་ལས་རོང་ཟོམ་པཎྜི་ཏ་ལ་བརྒྱུད་པ་སྟེ་སློབ་དཔོན་རྣམ་པ་གསུམ་ཀའི་མན་ངག་གི་བརྒྱུད་པའི་བཀའ་བབས་ཕྱོགས་གཅིག་གོ། །
༈ །།ཐོག་མའི་མགོན་པོ་ཀུན་བཟང་རྡོ་རྗེ་འཆང་། །གང་གི་རྣམ་འཕྲུལ་བསམ་མི་ཁྱབ་པ་ལས། །གངས་རིའི་ལྡིང་འདིར་སྒྲོན་མ་རྟག་བཀོད་པ། །འཕགས་
བོད་སློབ་དཔོན་རྣམས་གསུམ་ཁོ་ནའི་མཐུ། །ཐེག་མཆོག་བླ་མེད་གངས་ཀྱི་རི་བོའི་སྤོ། །ལྟ་སྒོམ་རྩེར་སོན་གྲུབ་རྟགས་དཔལ་རྩལ་རྫོགས། །སྙིང་པོའི་གདམས་
ཟབ་འཇིགས་མེད་སེང་གེའི་སྒྲ། །ཕྱོགས་འདིར་ཁྱབ་མཛད་གཉགས་གནུབས་ཟུར་ཞེས་གྲགས། །སྔོན་བྱོན་བརྒྱུད་ལྡན་རིག་འཛིན་བྱེ་བའི་ཐུགས་བཅུད་ཟབ་
གསང་རྫོགས་པ་ཆེ། །སྡེ་གསུམ་ཀློང་དགུའི་ཤིང་རྟའི་སྲོལ་འབྱེད་རྣམ་དག་ལུང་གི་མུ་ཁྱུད་མཛེས། །འཐད་ལྡན་རིགས་པའི་རྩིབས་སྟོང་ལེགས་བཀྲ་སྙིང་པོའི་
མན་ངག་ལྟེ་བ་ཟླུམ། །འཆད་རྩོད་བརྩོམ་པའི་གསེར་འཁོར་གཟི་འབར་འབྲེལ་ཚད་གདོད་མའི་རྒྱལ་སར་བསྒྲོལ། །ཞེས་བར་སྐབས་སུ་སྨྲས་པ་སྟེ་རྫོགས་པ་ཆེན་

༄༅། །པོའི་རྒྱུད་དང་མན་ངག་རྣམས་ཤིང་རྟའི་སྲོལ་འབྱེད་རྣམས་ལས་རིམ་པར་བརྒྱུད་དེ་གངས་ཅན་གྱི་ལྗོངས་འདིར་ཇི་ལྟར་དར་ཚུལ་བཤད་པའི་སྐབས་དེ་གཉིས་
པའོ།། ༈ །།གསུམ་པ་བཀའ་གཏེར་ཁྲིད་ཆེན་བཅུ་གསུམ་ཀཿཐོག་པའི་མཁས་གྲུབ་རྣམས་ལ་རིམ་པར་བརྒྱུད་དེ་འཛིན་སྐྱོང་སྤེལ་གསུམ་གྱི་ཕྲིན་ལས་
ཇི་ལྟར་རྒྱས་ཚུལ་བཤད་པ་ལ། དང་པོ་བསྟན་པའི་འཕྲོ་གཞི་ཆོས་རྗེ་དམ་པ་རིན་པོ་ཆེའི་རྣམ་ཐར་མདོར་བསྡུས་དང་། གཉིས་པ་ཁྲིད་ཡིག་རང་རང་གི་བྱུང་ཁུང་ལོ་རྒྱུས་
བཤད་པ་གཉིས་ལས། དང་པོ་ནི། ཀུན་མཁྱེན་ཀཿཐོག་པ་ཆེན་པོ་དམ་པ་བདེ་བར་གཤེགས་པའམ། བླ་མ་ཆེན་པོ་སྤོབས་པ་མཐའ་ཡས་ཤཱཀྱའི་དགེ་སློང་ཤེས་རབ་
སེངྒེ་སོགས་མཚན་གྱི་རྣམ་གྲངས་སུ་གྲགས་པ། རྗེ་བཙུན་འཇམ་དཔལ་དབྱངས་དང་འདུ་འབྲལ་མེད་པ། སྐུ་ཚེ་འདི་ལ་ས་བརྒྱད་པའི་མངོན་རྟོགས་བརྙེས་པ་གང་གི་
རྣམ་ཐར་མདོར་བསྡུས་ཙམ་བརྗོད་ན། སེམས་སྡེ་འཕགས་པའི་ལམ་རྣམ་པར་བཀོད་པ་རྨད་བྱུང་འཁོར་བ་དོང་སྤྲུགས་ལས། མ་འོང་ཁ་བ་ཅན་ལྗོངས་སུ། །

དུས་ཀྱི་སྙིགས་མ་བདོ་བ་ན། །དགེ་སློང་དམ་ལྡན་ཤེས་རབ་ཅན། །ཞེས་དང་། བདེ་བ་ཆེན་པོ་པདྨ་བཛྲ་ལུང་ལས། དགེ་སློང་ལུས་འཐུང་ཤ་རྩ་དམར། །རྟག་ཏུ་
སྤྱན་ནི་ནུབ་ལ་གཟིགས། །སེམས་དཔའ་ང་ཡི་སྤྲུལ་པ་ཡིན། །ཞེས་དང་། ཨོ་རྒྱན་ཆེན་པོའི་གཏེར་ལུང་ལས། ད་ལྟའི་ཛྙཱ་ན་ཀུ་མཱ་ཁྱོད། །མ་འོང་
དམ་པ་བདེ་གཤེགས་ཞེས་བྱ་འབྱུང་། །ཞེས་དང་། མཚོ་རྒྱལ་ང་ཉིད་དམ་པ་རིན་ཆེན་སྤྲུལ། །ཞེས་པ་སོགས་བཀའ་གཏེར་དུ་མ་ནས་ལུང་གིས་བསྔགས་
པའི་བདག་ཉིད་ཆེན་པོ་དེ་ནི་བསྐལ་བ་སྔོན་ནས་བྱང་ཆུབ་མཆོག་གི་གོ་འཕང་མངོན་དུ་བརྙེས་ཟིན་ནའང་ཐབས་ལ་མཁས་པའི་མཛད་པ་བསམ་གྱིས་མི་ཁྱབ་པས་
སྐུ་ཚེ་སྔོན་མའི་འཁྲུངས་རབས་རྣམས་གཞན་དུ་ཤེས་པའི་དབང་དུ་བྱས་ཏེ། འདིར་ཆོས་རྗེ་དེ་ཉིད་ཀྱི་རྣམ་ཐར་ཅུང་ཟད་བརྗོད་པ་ལ། བོད་ཆེན་པོ་ཆུ་བཞི་སྒང་
དྲུག་གི་ནང་ཚན། བུ་འབོར་སྒང་དང་ཉེ་བ་འབྲི་རྫ་སྒང་གི་ཆར་གཏོགས། ཀྲེ་ཤོད་འབེལ་མོའི་ཡུལ་དུ། ཡབ་གཙང་པ་དཔལ་གྲགས་དང་ཡུམ་གཙང་མོ་

༄༅། །རིན་ཆེན་རྒྱན་གཉིས་ལ་སྲས་བཞི་སྲས་མོ་གཅིག་དང་ལྔ་ལས། ཆེ་བ་ཕག་གྲུ་རྡོ་རྗེ་རྒྱལ་པོ་དང་དེ་འོག་རྗེ་འདི་ཉིད་རབ་བྱུང་གཉིས་པའི་ཆུ་ཕོ་སྟག་གི་
ལོར་ངོ་མཚར་བའི་མཚན་ལྟས་བཅས་སྐུ་བལྟམས། འདི་ལ་འགོས་ལོའི་དེབ་ཐེར་ལས་ཕག་གྲུ་དང་ཡུམ་མཆེད་དུ་གསུང་པ་དང་། ཀཿཐོག་པ་ཚེ་དབང་ནོར་བུས་དགུང་
སྙིང་ཤིང་སྟག་གསུང་ནའང་། ཀཿདམ་པ་ཉིད་ཀྱི་ཞལ་སློབ་ལྡེང་པོ་བའི་གསུང་ཉིད་འཐད་ལྡན་དུ་བཟུང་བར་མ་ཟད། བྱང་ཆུབ་དཔལ་གྱི་དུས་དྲན་ལས་ཀྱང་། སྒ་སྟོན་
ཤེས་རབ་སེངྒེ་པ། །དགུང་ཤིང་ཆུ་ཕོ་སྟག་ལོ་པ། །དགུང་ལོ་སུམ་ཅུ་རྩ་བརྒྱད་ཐོག །ས་མོ་ཡོས་ལ་དགོན་པ་བཏབ། །ཞེས་པས་ཀྱང་གསལ་ལོ། །ལོ་གཉིས་གསུམ་
རིང་ལ་གར་བྱོན་དུ་འཇའི་གུར་ཕུབ་པ་དང་། བུད་མེད་གསེར་གྱི་རྒྱན་ཅན་མང་པོས་སྐོར་བ་བྱེད་པ་ཀུན་གྱིས་མཐོང་། དགུང་ལོ་དྲུག་པར་ཡི་གེ་འབྲི་ཀློག་བསླབ། བླ་མ་
དཔལ་འཛིན་ལས་དགེ་བསྙེན་དང་བར་མ་རབ་བྱུང་སྡོམ་པ་བླངས། བདུན་པ་དང་བརྒྱད་པར་ཐུན་མོང་རིག་གནས་སོགས་ཡབ་དྲུང་ནས་སྦྱངས། དེ་ནས་གླིང་གི་

དགོན་པ་དཔལ་གྱི་ཆོས་འཁོར་དགོན་དུ་ཕག་གྲུའི་དྲུང་དུ་བྱོན། དགུང་ལོ་དགུ་པར་རྗེ་བཙུན་རིན་པོ་ཆེ་ལས་བཀའ་དང་བསྟན་བཅོས་མང་པོ་གསན། བཅུ་ནས་བཅོ་
ལྔའི་བར་རང་བྱུང་རྒྱལ་མོའི་སྲོག་དབང་ཞུས་ཏེ་སྒྲུབ་པ་མེད་པར་ཞལ་གཟིགས། དགེ་བཤེས་ཕྱར་བུ་ལས་བྱ་སྤྱོད་ཀྱི་རྒྱུད་མང་པོ་གསན་དཀྱིལ་འཁོར་རྣམས་ཀྱི་ལྷ་ཞལ་
མཇལ༑ དགུང་ལོ་བཅུ་དྲུག་པར་ཀམ་པོར་ཕེབས། བྱང་སྟོན་བྱམས་པ་རྣམ་དག་མདུན་མདོ་རྒྱུད་མང་པོའི་བཤད་པ་དང་གསང་སྙིང་དང་རྒྱུད་བཤད་རོང་ཟོམ་ཆེན་
པོའི་བསྟན་བཅོས་པོད་ཉི་ཤུ་ཙམ་གསན། དགུང་ལོ་བཅུ་དགུའི་དུས་དབུས་སུ་བྱོན། དགེ་བཤེས་རྡོ་ཐོག་པ་ཐེལ་པ་རྒྱལ་མཚན་དང་། རྒྱ་དམར་བ། སྟོད་ལུང་
པ་རྣམས་ལས་མདོ་དང་རྒྱུད་ཀྱི་བཤད་པ་དབང་བཅས་རྒྱ་ཆེར་ནོས། ཉེར་གཅིག་པ་ར་སྒྲེང་དུ་མཁས་པ་སེངྒེ་བཟང་པོ་ལས་དབུ་ཚད་མངོན་ཕལ་སོགས་མདོ་དང་། 
རྒྱུད་བཤད། བཀའ་གདམས་པའི་བློ་སྦྱོང་དང་བྱང་ཆུབ་ལམ་རིམ་སོགས་ལ་ཐོས་བསམ་མཛད། ཆོས་འཁོར་ཆེན་པོ་བཞི་ལ་གྲྭ་སྐོར་བྱས་པས་མཁས་པར་

༄༅། །གྲགས༑ སློབ་དཔོན་བསོད་ནམས་རྩེ་མོ་སོགས་ལས་ས་ཆོས། གམ་ཆོས་ཀྱི་རྡོ་རྗེ་ལས་ལམ་འབྲས། འགོས་ལོའི་སློབ་མ་ལྡོང་སྟོན་
སོགས་ལས་འདུས་པ། ལ་སྟོད་དཔལ་གྱི་དབང་ཕྱུག་ལས་སྒྲོན་གསལ་དང་གཤིན་སྐོར། སྐྱོར་ལུང་པ་ལས་གནུབས་ཀྱི་གཤིན་སྐོར་དང་རྔོག་ལུགས། ཀམ་
ཆོས་ཡེ་ལས་ཇོ་བོ་རྗེ་ལས་བརྒྱུད་པའི་བྱང་སྡོམ་ནོས། དགུང་ལོ་ཉེར་གཅིག་དུས་དགའ་ལྡན་བྱམས་པའི་སྤྱན་སྔར་ཞག་ཉེར་གཅིག་བཞུགས་ནས་ཆོས་ཉན་པའི་དག་
སྣང་ཤར། སྤྱི་འདུལ་འཛིན་ལས་འདུལ་བ་དང་། ཀམ་ལོ་ཙཱ་ལས་བདེ་མཆོག་རྒྱུད་བཤད། ཅོག་རོ་ལོ་ཙཱ་ལས་ཕག་མོ་དང་སྡོམ་འབྱུང་། ཉེར་གཉིས་དུས་
སློབ་དཔོན་རཏྣ་སེངྒེ་ལས་བདེ་མཆོག་ཞུས་ཏེ་ཟླ་བ་དྲུག་སྒོམ་པས་ཞལ་མཇལ། རི་སྤུག་ཏུ་བཅུད་ལེན་ཟླ་བ་བཞིར་བརྟེན། ཉེར་བཞི་པ་འཕན་ཡུལ་དུ་བྱང་ཆུབ་
སེངྒེའི་དྲུང་རབ་ཏུ་བྱུ་བང་། མཚན་ཤེས་རབ་སེངྒེ་གསོལ། བླ་མ་དེའི་དྲུང་དུ་སྒྱུ་འཕྲུལ་སྡེ་བརྒྱད་སོགས་རྙིང་ཆོས་མང་པོ་གསན་ཏེ་བསྒོམས་པས་རང་ལུས་ལྷ་སྐུ་སྒྲིབ་

མེད་དུ་གསལ། ཉེར་ལྔ་པ་བལ་ཡུལ་སྐྱིད་གྲོང་དུ་བྱོན། གངས་ལ་ཕྱིར་རྗེ་བཙུན་རས་ཆུང་པ་དང་། རས་པ་ཞི་བ་འོད་མཇལ། ན་རོ་ཆོས་དྲུག་སོགས་ཀྱི་ཟབ་ཆོས་མང་
པོ་ནོས། དབུས་སུ་སྡེ་བ་ནགས་ཀྱི་མཁན་ཆེན་ལས་སྨད་འདལ་ཀླུ་མོས་ལས་བརྒྱུད་པའི་བསྙེན་རྫོགས་སྒྲུབ། ལག་ལེན་ཕྱག་བཞེས་མ་འཁྲུལ་བར་སྦྱང་བས་
འདུ་འཛིན་ཀུན་གྱི་དབུས་ན་མངོན་པར་མཐོ། ༈ ཟུར་སྒྲོ་ཕུག་པའི་དདོས་སློབ་འཛམ་སྟོན་འགྲོ་བའི་མགོན་པོ་དང་། ལྕེ་རྟ་ནག་པ་སྤྲང་ཕུར་མགོ །བླ་མ་
ཞང་འབུམ་རྣམས་ལ་དཔལ་ལྡན་ཟུར་པའི་བཀའ་སྲོལ་སྒྱུ་འཕྲུལ་དང་། མདོ་དགོངས་འདུས་སོགས་ཀྱི་རྩ་མདོ་བཞིའི་བཤད་པ་དང་། དབང་གི་ཆུ་བོ་ཟླ་བ་བདུན་
དུ་བྱས་པའི་སྒྲུབ་དབང་བཅས་བུམ་པ་གང་བྱོའི་ཚུལ་དུ་གསན། བླ་མ་དཔལ་ཆེན་པོ་དངོས་སུ་མཇལ། བྲག་རྒྱ་བོར་སྤར་ཁབ་སྟེང་ནས་ཚོགས་པ་སུམ་སྟོང་ཉེ་
བའི་མདུན་རྩོད་ཅིང་དམ་བཅའ་འཇོག་པས་གྲགས་པ་འཕེལ། ཟངས་རི་མཁའ་དམར་དུ་མ་ཅིག་སྲས་ཐོད་སྨྱོན་དང་། གྲུབ་ཐོབ་སྨྱོན་པ་དོན་ལྡན་ལས་དམ་པ་

༄༅། །དང་མ་ཅིག་གདམས་སྐོར་གསན། སྒོམ་པས་ལྷོངས་ཚད་མཐར་ཕྱིན། དགུང་ལོ་ཉེར་དགུ་པ་བླ་མ་འཛམ་སྟོན་པས། ཁྱོད་ཀམ་པོར་སོང་
ནས་སྒྲུབ་ན་ཕུང་པོ་འོད་དུ་དེངས། ཀཿཐོག་ཏུ་སོང་ན་སློབ་དཔོན་པདྨ་ཞག་ཉེར་ལྔར་བཞུགས་ཏེ་བྱིན་གྱིས་རླབས་པའི་གནས་དེར་བཻ་རོའི་སྒྲུབ་གནས་ཡིན་པས་བསྟན་པ་མཐའ་
རྒྱས་པ་ལོ་སྟོང་དུ་གནས་པ་ཞིག་འོང་ཞེས་གསུངས། དྭགས་ལྷ་སྒམ་པོར་བཤེས་གཉེན་ཤཱཀྱ་ཤྲཱི་དང་སྒོམ་ཚུལ་གཉིས་མཇལ་ནས་རྟོགས་པ་ཕུལ་བས་ཐུགས་བརྙེས། 
ནང་པར་ཆོས་རྗེ་དྭགས་པོ་རིན་པོ་ཆེ་མཇལ་དུ་བྱོན་གསུངས། ཆོས་རྗེའི་མདུན་གསེར་སྲང་བཅུ་ཕུལ་ནས་ལྷན་ཅིག་སྐྱེས་པ་ཟླ་བ་གཅིག་གནང་། བླ་མའི་བཀའ་བཞིན་ཙཱ་རིར་
སྒོམ་དུ་བྱོན་པས། འཁོར་འདས་སྒྲིབ་མེད་དུ་གསལ་བ་དང་། ཡི་གེ་དྲུག་པའི་སྒྲ་ནམ་མཁའ་ཁྱབ་པ་སོགས་ཉམས་རྟོགས་ཀྱི་ཡོན་ཏན་ཚད་ལས་འདས། འཛམ་
སྟོན་པ་དང་བླ་མ་ཆོས་རྗེའི་གདམས་ངག་དབྱེར་མེད་དུ་རྟོགས། ལོ་སུམ་ཅུ་པར་ཆོས་རྗེའི་བཀའ་བཞིན་སླར་མདུན་དུ་ཕེབས། རྟོགས་པ་ཕུལ་བས་དགྱེས་ཚུལ་གྱི་

མགུར་དབྱངས་གསུངས། ན་བཟའ་བེར་ཐུལ་གཅིག་གནང་ངོ་། དེ་ལྟར་དབུས་གཙང་དུ་ལོ་བཅུ་གཅིག་བཞུགས་ནས་རང་ཡུལ་དུ་ཕེབས་ཞོར་ཀརྨ་པ་དུས་གསུམ་
མཁྱེན་པ་དང་མཇལ་རྟོགས་པ་བསྡུར་བས་ཤིན་ཏུ་འཐད། སླར་ཡང་ཕྱག་རྒྱ་ཆེན་པོ་ན་རོ་ཆོས་དྲུག་སོགས་གསུངས་ཏེ་ཐུགས་ཡིད་གཅིག་ཏུ་འདྲེས། དེ་ཡན་ཐོས་བསམ་
སྒོམ་གསུམ་ཟུང་དུ་འབྲེལ་བའི་མཛད་པ་དེ་ཁམས་དབུས་ཀྱི་བཤེས་གཉེན་བརྒྱ་རྩ་བརྒྱད་ལ་སོགས་པར་བརྟེན་ནས་མདདོ་སྔགས་སྤྱི་དང་རྡོ་རྗེ་ཐེག་པ་བོད་དུ་སྔ་ཕྱིར་བྱུང་བའི་
རྒྱུད་དང་མན་ངག་ཐམས་ཅད་གསན་བསམ་མ་མཛད་པ་མེད་པ་ལྟ་བུ་ཡིན་ནོ། །དེ་ནས་དགུང་ལོ་སོ་གསུམ་པར་མེ་ཉག་དང་འཇང་གླིང་ཡུལ་རྣམས་དང་། ཀམ་པོ་
བུ་འབོར་དང་། སྨར་ཁམས་ཚ་བ་རོང་། རེ་ཁེ་སོགས་ལའང་བྱོན་ནས། ས་ངན་དཔལ་རི་དང་། དཔལ་ཡུལ་བ་ཁྱིམ། ཧོར་ཁོག་ཀཿདམ་གདན་ས་ཟེར་བ་
སོགས་སུ་དགོན་པའང་ཁ་ཤས་བཏབ་པའི་གནའ་གཏམ་ལོ་རྒྱུས་ཟེར་སྲོལ་ད་དུང་ཡང་གནས་འདུག་པ་དང་། དེ་སྐབས་སུ་ས་ཕྱོགས་དེ་དག་གི་རྒྱལ་པོ་རྣམས་དང་

༄༅། །ཡོན་མཆོད་དུ་གྱུར། སྐལ་ལྡན་རྣམས་ལ་ཆོས་དཔག་ཏུ་མེད་པ་གསུངས་རབ་བྱུང་དགུ་བརྒྱ་ཙམ་གནང་། ལོ་སོ་དྲུག་པར་སླར་རང་ཡུལ་དུ་ཕེབས་
ནས་སྒྲུབ་པ་མཛད། དགུང་ལོ་སོ་བདུན་པར་བླ་མ་འཛམ་སྟོན་བཀའ་བཞིན་ཉེར་གནས་ཚུལ་ཁྲིམས་རིན་ཆེན་དང་། རྡོ་རྗེ་རྒྱལ་མཚན་ལྷན་དུ་ཀཿཐོག་ཚོལ་གྱིན་ཕེབས།
བན་དགོན་པདྨ་གཡུང་དྲུང་མདའ་སྟེང་ལྷ་ཁང་ཟུར་ནས་བུད་མེད་ཡིད་ཙམ་ཁྲོ་བ་ཞིག་གི་ལུང་པ་འདིའི་ཕུ་ན་སོང་ཟེར་རླུང་འཚུབ་ཏུ་ཡལ། ཡར་འབྱོན་གྱིན་སྦྲེ་ཁྱིམ་གདོང་ཀྱི་བྱེ་
མ་དུང་དཀར་གཡས་འཁྱིལ་ལྟ་བུ་སྤྱན་རས་གཟིགས་ཁ་སར་པ་ཎི་ལྷ་ལྔ་དང་གྲུབ་ཐོབ་ས་ར་ཧ་མཇལ། ཀཿཐིལ་དུ་ཕེབས་དུས་རིག་འཛིན་བརྒྱད་སྟེང་ན་གར་བསྒྱུར་བ་མཇལ།
དེར་ཕྱུགས་དང་རྫི་བོ་རྣམས་སློབ་མ་དང་གདུལ་བྱའི་རྟེན་འབྲེལ་དུ་གཟིགས། ས་ཡུལ་ཀཿའདྲ་བར་གཟིགས་ཏེ་བཻ་རོའི་ཕུག་ཏུ་ཞག་བདུན་ཐུགས་རྗེ་ཆེན་པོ་བསྒྲུབ། ཀཿ
ཆེན་པོས་ནམ་མཁའ་གང་བར་ངོ་སྤྲད་མཛད། ཀཿཐོག་ཕུར་ཚེ་སྒྲུབ་མཛད་པས་ཚེ་དཔག་མེད་ཞལ་གཟིགས། ཚེ་ཆུ་བརྡོལ། ཧོར་པོ་ཡུལ་སྡེ་དང་དཔོན་དགེ་ལུ་བླ་

མའི་རྫུ་འཕྲུལ་ལ་དད་ནས་གནས་གཞི་འདེབས་པའི་ཡོན་བདག་བྱས། བྲག་སེངྒེ་གནམ་ལ་འཕྱོ་བ་དང་གཡུ་མཚོ་བྲག་གི་སྟེང་ཨཿདང་། ཀཿཡིག་རྡོ་རྗེ་རྒྱ་གྲམ་བཅས་རང་
བྱོན་གཟིགས་པས། ཨཿནི་སྐྱེ་མེད་ཀྱི་དོན་མཚན་ལ་ཡི་གེ་ཐམས་ཅད་འབྱུང་བའི་གཞི་ཡིན་པས་ཐེག་པ་ཆེན་པོའི་སྙིང་པོ་རྫོགས་པ་ཆེན་པོ་ཐེག་པ་ཀུན་གྱི་འཕྲོ་གཞི་ཡིན་པ་
དང་༑ ཀཿནི་གསལ་བྱེད་ཀྱི་ཐོག་མ་ཡིན་པས་བརྒྱུད་གསུམ་ཐོག་མའི་བསྟན་པ་གནས་འདིར་དར་དགོངས་ནས། དགུང་ལོ་སོ་བརྒྱད་པ་རབ་བྱུང་གསུམ་པའི་ས་མོ་
ཡོས་ཀྱི་ལོར་གཙུག་ལག་ཁང་བཞེངས་པར་གནང་། བོན་གྱི་ཐ་ཚིག་ལ་གནས་རྡོ་གཉན་རྨད་བུས་ཐོ་བརྩོམ་ནའང་རྫུ་འཕྲུལ་གྱིས་ཞབས་འོག་ཏུ་མནན་ཏེ་བྲོ་བོར།
གཙུག་ལག་ཁང་གི་སྦུག་ཏུ་རྗེ་ཉིད་ནས་ཕྱག་བཟོས་དུས་གསུམ་སངས་རྒྱས་དང་ཉེ་སྲས་སོགས་བཞེངས་ནས་རྟེན་ཁྱད་པར་ཅན་མང་པོས་ཕྱུ་བུར་བཀང་། གསུང་
རྟེན་གསེར་གྱི་རྒྱལ་བཀའ་པོད་དགུ་བཅུ། གསེར་འབུམ་ལྔ། དངུལ་འབུམ་བཅུ། གསེར་སྡུད་ཆ་བརྒྱ། རྒྱུད་སྡེ་ཆ་བཞི་ལ་པོད་བརྒྱ་དང་ཉི་ཤུ། བསྟན་བཅོས་

༄༅། །པོད་སྟོང་རྣམས་བཞེངས། ཐུགས་རྟེན་དགེ་འདུན་ཚོགས་པ་མི་ཉག་དང་། གླིང་པ། ཁམས་ལྷོ་པ། གཙང་ཀ་བ། འཇང་པ། ཀྱི་
ཏན་ལ་སོགས་བཞི་སྟོང་ཉེ་བ་ལ་དགེ་ཚུལ་གནང་། སྒྲུབ་མཆོད་རབ་གནས་སྐབས། མེ་ཏོག་འདབ་ལྔའི་ཆར་བབ། ཞིང་ཁམས་མང་པོ་མངོན་སུམ་དུ་མཇལ། གླིང་
དགྲ་ལྷ་རྩེ་རྒྱལ་འདས་པའི་དགུང་རྫོགས་ཕེབས། འདི་སྐབས་ཚོགས་པ་ཆེས་མང་སྟབས་བོན་པོ་བརྒྱད་ཀྱི་སེམས་ལ་མ་འཚམས་ནས་སྒོམ་ཕུག་ཏུ་ངན་སྔགས་སྒྲུབ་པ་ལ་
དཔལ་ལྡན་ལྷ་མོས་སྒྲུབ་ཁང་བྲག་ལྡིབ་ནས་མནན། ཆོས་རྗེ་དམ་པས་ཕྱག་གི་རྒྱ་གྲམ་བྲིས་པར་མཛད། དགུང་ལོ་བཞི་བཅུ་ནས་མདོ་སྐོར་དང་། འདུས་མདོའི་
སྒྲུབ་ཆེན་མཛད། འདི་ནས་བཤད་གྲྭ་སྲིབ་རི་དང་། ཉིན་རིར་སྒྲུབ་གྲྭ་འཛུགས། ཡེ་རྡོར་དང་། རྡོ་རྗེ་རྒྱལ་མཚན། མཁན་པོ་གྲགས་ཡེ་རྣམས་བཀོད་འཇོག་
མཛད༑ རྗེ་དང་། རྡོ་རྗེ་དབང་ཕྱུག །གྲགས་ཡེ་སོགས་ཀྱིས་དགེ་སློང་སྟོང་དུ་ཉེ་བ་གནང་། དབྱར་གནས་སྐབས་ཚུལ་ཤིང་ལེན་པའི་དགེ་སློང་དགུ་བརྒྱ་ཙམ་དང་།

དགེ་ཚུལ་གཉིས་བརྒྱ་ཙམ་བྱུང་། འདི་ནས་དབྱར་དུས་བཤད་གྲྭ་རྣམས་ལ་དབུ་ཚད་སོགས་དང་། དགུན་དུས་སྒྲུབ་གྲྭ་རྣམས་ལ་མདོ་སྒྱུ་གཉིས་དང་རྫོགས་པ་ཆེན་པོ་རྒྱུན་
ཆགས་སུ་གནང་། ཞེ་གཉིས་པར་རི་རྩིབས་ཆོས་འཁོར་གླིང་དུ་འཇམ་དཔལ་དབྱངས་དམར་སེར་རྩོད་པ་བྱེད་པ་གཟིགས། ང་ཡི་གདན་ས་འདིར་མ་འོང་ཤིན་ཏུ་སྙིགས་
མའི་དུས་སུའང་བསྟན་པ་བར་སྐབས་རེ་སྟོང་ནའང་རིགས་གསུམ་སྤྲུལ་པ་ཡང་ཡང་འབྱུང་། རིག་པའི་གནས་ལ་མཁས་པ་དུ་མ་ཡོངས་གསུངས། འདིའི་སྐོར་དུ་ལྷ་
དང་བླ་མ་མང་པོ་ཞལ་མཇལ་བ་དང་། མ་མགོན་གཉིས་ཀྱི་བསྟན་པ་སྲུང་བར་མཁས་བླངས་ཤིང་བྲོ་བོར་བ་སོགས་བསྟན་པ་ཕྱོགས་བཅུར་རྒྱས་པའི་བརྡ་མང་པོ་བྱུང་། 
འདི་སྐབས་བླ་མ་སྟོན་འབུམ་པས་གྲོང་འཇུག་མན་ངག་བསྟན་པར་ཞུས་པས་བྱིའུ་ཤི་བའི་རོ་གཅིག་སྒོ་ན་འདུག་པ་ཁྱེར་ཤོག་གསུང་། དེར་བཞག་པ་དང་། ད་ང་ལ་མ་ཐུག་
གསུངས་ནས་རླུང་ཕྱིར་འཕང་བ་དང་། བླ་མ་གྲོང་། བྱིའུ་འཕུར་བར་སྣང་། ཕྱག་འཚལ་ནས་སླར་འཇུག་པར་ཞུས་པས་བླ་མ་དེ་མ་ཐག་བཞད་བྱུང་། བྱིའུ་ལ་

༄༅། །གནས་སྦྱོང་མཛད་དོ། །ཞེ་བཞི་པར་ཐོ་རང་ཁ་གཅིག་ཏུ་བླ་མ་དྭགས་པོ་ལྷ་རྗེ་རི་ཙམ་ལ་ཉི་མའི་འོད་ལྟར་འབར་བ་མདུན་མཁར་བྱོན་ནས། བུ་འགྲོ་དོན་
མཛོད༑ བདེ་ཆེན་མངོན་དགའི་ཞིང་དུ་མཇལ་ཏེ་འོང་གསུངས་ནས་རང་ལ་ཐིམ་སོང་གསུངས་ནས་དུས་མཆོད་འཛུག །གཞན་ཡང་འཁོར་ལོ་སྡོམ་པ་དང་དཔལ་རྟ་མགྲིན་
སོགས་ཞལ་གཟིགས། སྒྱུ་འཕྲུལ་དང་ཕུར་པའི་གཞུང་མཛད། སྒྱུ་འཕྲུལ་སྡེ་བརྒྱད་བཤད་ཁྲིད་དབང་བཅས་ཟླ་བ་བརྒྱད་གནང་། འདི་སྐབས་ཐུགས་སྲས་བླ་མ་
འབུམ་སྟོན་འོད་དུ་དེངས། གཙོང་ཁ་དགེ་བཤེས་ནས་ཞག་བདུན་དུ་སྤྱོད་འཇུག་ཤེར་ལེ་དྲི་བ་དང་མདོ་དགོངས་འདུས་ལ་བསྒལ་བས་སླར་སྤོབས་པ་བཅོམ། ཞེ་དགུ་ནས་
ང་ལྔ་བར་མདོ་དང་སྒྱུ་འཕྲུལ་ཡང་ཡང་གསུངས། བླ་མ་འཛམ་སྟོན་པ་དགུང་ལོ་བརྒྱ་བཞེས་འདི་མཚམ་འཇའ་ལུས་སུ་ཡལ་བླ་མའི་དུས་མཆོད་འཛུགས་པར་གནང་། དབུས་
གཙང་ནས་ཆོས་ཞུ་མང་པོ་བྱུང་བས་འདིའི་སྐབས་དགེ་འདུན་ཁྲི་བརྒྱད་དུ་ཉེ་བ་བྱུང་། དབྱར་གནས་སྐབས་ཚུར་ཤིང་ལེན་པ་སྟོང་བརྒྱད་ཙམ་བྱུང་བས། དཔོན་དགེ་

ལུ་དང་། མེ་ཉག་ཏཱ་ཀྱི་ན། གླིང་དགྲ་ལྷ་དར་རྒྱས། ཀོང་པོ་ཀ་ལེན་རྣམས་ཀྱི་ཡོན་བདག་བྱས་ཏེ་དབྱར་ཟླ་གསུམ་དུ་འདུལ་མངོན་སོགས་གནང་། སྐྱ་སེར་ཁྲི་དགུ་ལ་
སེམས་བསྐྱེད་སྡོམ་པ་ལན་སུམ་ཅུ་ཙམ་གསུངས། འདི་ནས་རྡོ་རྗེ་རྒྱལ་མཚན་གདན་སར་བསྐོ། ལོ་ལྔ་བར་སྒྲུབ་པར་བཞུགས། ས་བརྒྱད་པའི་མངོན་རྟོགས་
བརྙེས༑ རྨ་སྤོམ་ར་དང་། ཐང་ལྷ་གཙོས་མགུལ་ལྷ་བཅུ་གསུམ་གྱིས་དར་མདུང་དཀར་པོ་རེ་བཟུང་ནས་བཀའ་ཉན་པ་དང་བརྒྱུད་འཛིན་སྐྱོང་ཟེར་བ་མང་པོས་ཐོས།
སླར་ཚོམ་བུ་བརྒྱ་དང་བཅས་འདུས་པ་ཆེན་པོ་མདོ་ཡི་ལོ་སྒྲུབ་མཛད། དབང་གི་སྐབས་ཚོགས་པ་ཁྲི་བདུན་ཙམ་བྱུང་། མེ་ཏོག་གི་ཆར་དང་འཇའ་འོད་ཀྱི་ནམ་མཁའ་
ཁྱབ༑ རེ་གསུམ་དུས་སྒྱུ་འཕྲུལ་སྡེ་བརྒྱད་དང་རྫོགས་ཆེན་སེམས་སྡེའི་རྒྱུད་བཤད་དང་སྦུབས་ཆུ་བཅས་གནང་། འདི་སྐབས་ཤར་རྒྱལ་མོ་རོང་གི་གྲུབ་ཐོབ་ཐོས་
པས་ཆོག་པ་གསུམ་བྱུང་། འདི་དུས་སྐོར་ལ་ཉིན་རེ་ཆོས་ཐུན་བཅུ་གསུམ་རེ་གསུངས། རེ་ལྔ་པར་ལྷོ་ཕྱོགས་ཀྱི་ནགས་སཱ་ལའི་ཚལ་དུ་དཔལ་ཧེ་རུ་ཀའི་ལོ་སྒྲུབ་

༄༅། །མཛད༑ དེ་གྲོལ་ནས་རྣ་བརྒྱུད་རྡོ་རྗེ་ཟོམ་པ་དང་། ཀློང་ཆེན་རྒྱལ་པོའི་རྒྱུད་རྣམས་ཟླ་བ་བཞི་གསུངས། འདི་སྐབས་དགེ་ཚུལ་སློང་བཞི་སྟོང་ཉེ་བར་
གནང་༑ འཆལ་བའི་ཚོགས་དྲུག་ཅུ་ཙམ་གནྜིའི་སྒྲ་བཅས་གནས་དབྱུང་མཛད། རེ་དྲུག་ནས་རེ་དགུའི་བར་སྒྱུ་འཕྲུལ་དང་། སྤྱི་མདོ། ཕྱག་ཆེན། རྫོགས་ཆེན་
བཅས་གསུངས། རྩིག་པ་ལ་ཐལ་བྱུང་དུ་ཕེབས་པ་སོགས་གྲུབ་པའི་རྟགས་མཚན་མང་པོ་སྟོན། རྗེ་འདིའི་བསྟན་བཅོས་ལ། ཤེར་ཕྱིན་མདོ་སྦྱར་སེང་བཟང་ལུགས་
ཀྱི་འགྲེལ་པ་དོན་གསལ། སོར་མདོ་འགྲེལ་ཆེན་དངུལ་དཀར་མེ་ལོང་། མངོན་མཛོད་སྤྱི་གཅོད་ནོར་བུའི་མཛོད། རྩ་ཤེར་མཆན་ཊཱིཀྲ །སྤྱོད་འཇུག་ཁོག་དབུབ་
རིན་ཆེན་སྒྲོན་མ། དེ་རྣམས་ཀྱི་བསྡུས་དོན། སེམས་བསྐྱེད་ཆོ་ག །བསླབ་བྱའི་སྟོང་ཐུན། ལམ་རིམ་དབུས་ཏིག །འཇམ་དཔལ་མཚན་བརྗོད་མཆན། 
ཕྱག་ཆེན་ཁྲིད་སྟོང་ཐུན་གསེར་གྱི་མྱུ་གུ། གསང་སྙིང་འགྲེལ་སྙིང་གི་ཊཱིཀ །སྤར་ཁབ་མཆན། ལམ་རིམ་མཆན། བསྡུས་དོན་རྒྱ་མཚོའི་མཆན། རིག་དྲུག་

མཆན༑ ཐབས་ལམ་མན་ངག། །སྒྲུབ་གཞུང་། མདོའི་འགྲེལ་ལེ་ཚན་ཉེར་ལྔ། སྤྱི་དོན། བསྡུས་དོན། ཁོག་དབུབ། སྒྲུབ་གཞུང་། ཀུན་འདུས་བཀོད་
པའི་མཆན་ཀུན་བཟང་དགོངས་པའི་སྤར་ཁབ། །རྫོགས་ཆེན་ཁོག་དབུབ། བསམ་གཏན་སྤྱི་འགྲེལ་རྒྱས་འབྲིང་བསྡུས་གསུམ། ས་ལམ་སྟོང་ཐུན། རྒྱུད་དབྱེ་
རྒྱས་འབྲིང་བསྡུས། དབང་གི་སྟོང་ཐུན། ཀུན་བྱེད་འགྲེལ་ཆེན་རང་རིག་ཟླ་བ་རྡོ་རྗེའི་ཐ་རམ། སྤྱི་གཅོད་རྒྱན་གྱི་མེ་ཏོག །ཐེག་པ་སྤྱི་ཆིངས་སོགས་པོད་བཅུ་
དགུ་ཙམ་བཞུགས། དགུང་གྲངས་བདུན་ཅུ་པར་ཟླ་བ་གཅིག་ཏུ་ཚོགས་པ་ཁྲི་བདུན་ལས་བརྒལ་བ་ལ་སེམས་བསྐྱེད་དང་དབང་བསྐུར་སེམས་སྡེའི་མན་ངག་ཞལ་གདམས་
བཅས་གནང་། རྡོ་རྗེ་རྒྱལ་མཚན་ལ་པཎ་ཞུ་དང་། བེར་ཐུལ་རྙིང་པ་གནང་ནས་རྒྱལ་ཚབ་ཏུ་བསྐོ་གནང་མཛད། བཤད་གྲྭ་མཁན་པོ་ཡེ་རྒྱལ་དང་། སྒྲུབ་གྲྭ་ཀོང་
པོ་བླ་མ་བུ་ཆུ་པས་སྐྱོངས། གཉིས་ཀ་རྡོ་རྗེ་རྒྱལ་མཚན་ནས་ཆོས་ཤོད། བླ་མ་དྭགས་པོས་ང་ལ་འདི་སྐད་གསུངས། ང་ལ་བཀའ་གདམས་པ་འདི་དྲིན་ཆེ།

༄༅། །གནས་ལུགས་བླ་མ་མི་ལ་ལ་བརྟེན་ནས་རྟོགས། འགྲོ་དོན་ཅུང་ཟད་འོང་བ་འདི་ཁོང་དགེ་བཤེས་ཀྱི་དྲིན་ཡིན། རྗེ་བཙན་གྱིས་ཁོང་གི་སྐུ་རྒྱབ་ས་
དྲེག་ཆགས་པ་དཀའ་སྤྱད་ཀྱི་སྨིན་པ་དེ་བསྟན་ནས་བདག་ལ་གདམས་པ་ཟབ་མོ་གནང་དུ་ཡོད་པ་འདི་འཕོངས་ནའང་ཁྱོད་ལ་བསྟན་འདིའོ་གསུངས། དེས་བས་ན་ཁྱེད་རྣམས་
ཀྱང་སངས་རྒྱས་ཀྱི་བསྟན་པའི་སྙིང་པོ་ཡིན་པས་རྟོགས་པ་ཅི་མཐོ་རུང་སྤྱོད་པ་ཞིབ་དགོས། ཚིག་ལ་མཁས་ནའང་གོ་མི་ཆོད། སྒོམ་དགོས། དེའང་གནད་དུ་ཨེ་
འགྲོ་བལྟ་དགོས། ཐེག་ཆེན་ཡིན་ནས་བཟུང་རུང་རྒྱུད་འདུལ་བ་ལས་གལ་ཆེ་བ་གཅིག་ཀྱང་མེད་གསུངས་ནས་ང་ལ་ཞལ་གདམས་གནང་བ་ཡིན། དེ་ལྟར་ཁྱོད་རྣམས་
ཀྱང་དམན་ས་ཟུང་། སྒྲུབ་པ་ལ་རྩེ་གཅིག་ཏུ་གྱིས་དང་བླ་མ་ཟམ་མ་ཆད་པར་འོད་དུ་དེངས་བས་ཁྱེད་ཅག་ཀྱང་དེངས་འགྲོ། འཛམ་རིན་པོ་ཆེ་འོད་དུ་ཡལ་བའང་བསྒྲུབ་
དྲིན་ཡིན། ང་ཡང་བསྟན་པ་ལ་ཅུང་ཟད་ཕན་དུ་རེ་ནས་ཆོས་འཆད་སྤེལ་བགྱིས་མ་གཏོགས་ཤར་ཀམ་པོར་སྡོད་ན་རང་སྣང་ལ་ཁྱད་མེད་ཀྱང་གཞན་སྣང་ལ་འོད་

ལུས་སུ་དེངས་པ་ཅིག་འོངས་གསུངས། །དེ་ལྟར་ཞལ་གདམས་རྒྱས་པར་གནང་མཐར་ཚོགས་འཁོར་རྒྱ་ཆེན་པོ་གཅིག་མཛད། སློབ་ཚོགས་རྣམས་ཀྱི་ཞབས་པད་
བརྟན་པར་གསོལ་བ་བཏབ་ཀྱང་། ད་ནི་དངོས་དོན་ཟིན་གྱིས་བདེ་ཆེན་ཞིང་། །འོད་སྣང་མཐའ་ཡས་རྒྱལ་བའི་དྲུང་དུ་འགྲོ། །ཞེས་སོགས་ཀྱི་ཞལ་གདམས་དང་
སྨོན་ལམ་བཅས་གསུངས་ཏེ་ས་ག་ཟླ་བའི་ཚེས་བཅོ་ལྔ་ཉིན་རྩ་ར་ཆོས་ཀྱི་ཀུན་དགའ་ར་བའི་ཚལ་དུ་ཞལ་ནུབ་ཏུ་གཟིགས། སེམས་ཉིད་ངལ་བསོའི་ཕྱག་རྒྱ་བཅས་
གཤེགས་སོ། །དེ་ཚེ་འཇའ་དང་། འོད་དང་། སྤྲིན་མེད་ཀྱི་མཁའ་ལས་ཁ་བ་མེ་ཏོག་འདབ་བཞི་འབབ། མཐོང་མ་མྱོང་བའི་བྱ་དཀར་པོས་ནམ་མཁའི་དཀྱིལ་
ནས་གཡས་སྐོར་དུ་བྱེད། རིའི་ཟུར་དང་རྒྱབ་ནས་པི་ཝཾ་ལྟ་བུའི་སྒྲ་སྒྲོགས། ས་ཆེན་པོ་གཡོ་བ་དང་། སྒྲ་ཆེན་པོ་ལན་དགུ་གྲགས་པ་སོགས་ངོ་མཚར་བའི་
རྟགས་མཚན་ཀུན་ཏུ་ཁྱབ། རྡོ་རྗེ་རྒྱལ་མཚན་སོགས་དགེ་སློང་སུམ་བརྒྱ་ཙམ་གྱིས་སྐུ་གདུང་མེར་བཞུས་པས་ཐབས་གཡས་སུ་གློ་བུར་དུ་མེ་ཏོག་སྡོང་པོ་སེར་ཅན་འདྲ་

༄༅། །བ་ཞིག་འཁྲུངས། དབུ་ཐོད་རིན་པོ་ཆེ་ལ་མདུན་དུ་བཅུ་གཅིག་ཞལ་དོན་ཞགས་ལྷ་ལྔ་དང་བཅས་པ། གཡས་ཕྱོགས་སུ་རྒྱལ་བ་རིགས་ལྔ།
ཟུར་བཞིར་སྒོ་སྲུང་བཞི། །སྟེང་དུ་རིགས་བཅུའི་ཧེ་རུ་ཀ་ཀུན་ཏུ་བཟང་པོ་བཅས། གཡོན་དུ་ཀོ་སེང་། ནང་དུ་འཇམ་དབྱངས། རྒྱབ་ཏུ་རྡོ་རྗེ་ཕུར་པ་བཅས་རང་
བྱོན་དུ་གསལ། རིང་བསྲེལ་སྟོང་དུ་ལོངས་བར་བྱུང་། རྩྭ་ར་དེ་ཉིད་དུ་སོ་ཕག་ལས་མཆོད་རྟེན་གཙང་ཁང་ཀུན་དགའ་ར་བ་བཅས་བགྱིས་ཏེ་བཞུགས་སུ་གསོལ། 
རྗེ་འདི་ལ་སློབ་མའི་ཚོགས། ཐུགས་སྲས་རྡོ་རྗེ་རྒྱལ་མཚན་དང་། བཻ་རོའི་ཕུག་ཏུ་བླ་མ་འབུམ་བསྟན། །ལྷོ་ཕྱོགས་སཱ་ལའི་ཚལ་དུ་བླ་མ་མགོན་རྒྱལ། རྩྭ་
རིར་དབུས་པ་ཡོན་ཏན་འབུམ། ཤར་རང་ཙན་དུ་མེ་ཉག་འཇང་སྟོན། རྒྱལ་པོའི་གླིང་དུ་དགེ་སློང་ཤེས་རབ་ལྔ་ནི་འོད་ལུས་སུ་གྲུབ་པ་དང་། ཐོས་པས་ཆོག་
པའི་མི་གསུམ་ནི། ཤེས་རབ་རྒྱལ་མཚན། ཤེས་རབ་དཔལ་བ། ཤེས་རབ་རྡོ་རྗེའོ། །མཆོག་དང་ཉེ་བ་བཅུ་ནི། ཤེས་རབ་སེངྒེ་། བློ་བཔོ་བཟང་དཔལ་གྲགས།

རྡོ་རྗེ་ཪིན་ཆེན། ཚུལ་ཁྲིམས་འབྱུང་གནས། པདྨ་དཔལ་བ། སངས་རྒྱས་དཔལ་བ། ཤཱཀྱ་འཕེལ་རྒྱས། དབང་ཆེན་དཔལ། མཁན་པོ་ཡེ་ཤེས་རྒྱལ་མཚན།
ཚུལ་ཁྱིམས་རིན་ཆེན། བྱམས་པ་འབུམ་པ་སྟེ་བཅུའོ། །གཙུག་ཏོར་དཔལ། མཁན་པོ་གྲགས་ཡེ། ཀོང་པོ་བུ་ཆུ་རྟོགས་ལྡན་ཏེ་བཟོད་པ་ཐོབ་པ་གསུམ། 
གཞན་གདུགས་ཐོགས་ཀྱི་སློབ་མ་སྟོང་ལས་བརྒལ་བ་སོགས་བགྲངས་ཀྱིས་མི་ལང་ངོ་། །དེ་ལྟར་ཀུན་མཁྱེན་དམ་པ་རིན་པོ་ཆེའི་རྣམ་ཐར་ཀློང་གསལ་སྙིང་པོའི་ཆོས་
འབྱུང་བསྟན་པའི་སྒྲོན་མེ་དང་། རིག་འཛིན་ཚེ་དབང་ནོར་བུའི་དུས་ཀྱི་ངེས་པ་དྲན་པའི་ལེགས་བཤད་རིན་པོ་ཆེའི་སྒྲོན་མེ་སོགས་ལས་དུས་ཚེས་ཀྱི་རྣམ་དབྱེ་འདྲ་མིན་ཅུང་
ཟད་བྱུང་ནའང་འདིར་དམ་པ་རིན་པོ་ཆེའི་ཞལ་སློབ་དགེ་སློང་ལྡེང་པོ་བའི་གསུངས་གྲུབ་མཆོག་རྗེས་དྲན་བཞིན་ཚིག་སྣ་ཅུང་ཟད་བསྡུས་ཏེ་བཀོད་པའོ། དེ་ལྟར་
བརྒྱུད་འཛིན་གྱི་སློབ་ཚོགས་མཁས་དང་གྲུབ་པ་བརྙེས་པ་བརྒྱ་ཕྲག་ལས་བསྒལ་བར་བྱོན་པ་རྣམས་ཀྱི་གཙོ་བོ་ཆོས་རྗེ་རིན་པོ་ཆེ་གཙང་སྟོན་རྡོ་རྗེ་རྒྱལ་མཚན་དང་།

༄༅། །དེའི་སློབ་མ་གསང་བདག་བྱམས་པ་འབུམ་པ་སྟེ་ཡབ་སྲས་འདི་གསུམ་ནི་ད་ལྟ་བདེ་བ་ཅན་ན་བྱང་ཆུབ་སེམས་དཔའ་བློ་གྲོས་སྙིང་པོ་དང་། ནོར་
བུའི་སྙིང་པོ། ཟླ་བའི་སྙིང་པོ་ཞེས་མཚན་བཟུང་ནས་རྒྱལ་སྲས་སྤྱོད་པ་རྒྱ་མཚོའི་ཕ་རོལ་དུ་ཕྱིན་པའི་མཐར། བསྐལ་པ་ཀརྨ་བཀྲམ་པའི་ཞིང་དུ་རྫོགས་པའི་
སངས་རྒྱས་ཚེ་དཔག་མེད་དང་། །འོད་ཟེར་རབ་འཕྲོ། སེངྒེ་གཞོན་ནུ་རྣམས་རིམ་པར་འཚང་རྒྱ་བའི་ལུང་བསྟན་ཐོབ་པའོ། །ཆོས་རྗེ་དམ་གཙང་བྱམས་གསུམ་
ནས་རིམ་པར་བྱོན་པའི་བླ་རབས་སྔ་མ་རྣམས་ཀྱི་སྐུ་དུས་སུ་བླ་བྲང་དང་གཞིས་ཀ་སོགས་ཀྱི་སྲོལ་མེད་པས་བཞུགས་གནས་བྲག་སྐྱིབ་དང་རྩྭའི་ཁང་བུ། གསོལ་
ཟས་བསོད་སྙོམས་དང་དད་ཟས་སྐུ་ཆས་ལྷགས་སྐྱོར་ངན་ངོ་ཙམ་ལ་རྟེན་ནས་ཆོག་ཤེས་འཕགས་པའི་ནོར་གྱིས་ཕྱུག་རྫོགས་པ་ཆེན་པོ་རང་སྣང་རིས་མེད་ཀྱི་དགོངས་
པ་ལ་མངའ་དབང་འབྱོར་བའི་བྱ་བྲལ་རྟོགས་ལྡན་སྐུ་ཕུང་འོད་ལུས་སུ་དེངས་བ་བརྒྱ་ཕྲག་མང་པོས་ས་སྟེང་མཐའ་དབུས་ཀུན་ཏུ་ཁྱབ་པར་སྟོང་འུར་ཙམ་མ་ཡིན་པར་

ཚད་ལྡན་མཁས་པའི་ལོ་རྒྱུས་རྣམས་སུ་གསལ་བས་ཤེས་པར་མཛོད་ཅིག །ཐུ༵བ་བསྟན་ཡོངས་རྫོགས་གངས་ཀྱི་རི་བོའི་སྤོ། །ཤེ༵ས་ར༵བ་རྣམ་གསུམ་གདོང་ལྔའི་
ལུས་རྩལ་རྫོགས། །གསང་ཆེན་ཐེག་པའི་ང་རོས་ལྟ་ངན་འཇོམས། །མི་ཡི་སེ༵ངྒེ༵་སྤོབས་པ་ཕ་མཐའ་ཡས། །གང་དེའི་ཐུགས་བསྐྱེད་བ་དན་དཀར་པོའི་ཤུགས། །
རླབས་ཆེན་ཕྲིན་ལས་གྲུ་གཟིངས་ཀྱིས་བསྐྱོད་པས། །ཟུང་འཇུག་གྲུབ་པའི་གསང་མཛོད་ནོར་བུའི་དཔལ། །སྐལ་བཟང་འདོད་པ་འཇོ་བའི་དགའ་སྟོན་སྐྲུན། །
ཞེས་ཀྱང་སྨྲས་སོ།། ༈ །།གཉིས་པ་རྒྱལ་བ་ཀཿཐོག་པ་ཆེན་པོའི་ཆོས་བརྒྱུད་དམ་པ་རིན་པོ་ཆེ་ནས་བཟུང་བླ་རབས་རིམ་བྱོན་རྣམས་ཀྱི་ཉམས་ལེན་
གྱི་སྙིང་པོ། རྒྱུད་ལུང་མན་ངག་ཀུན་གྱི་དགོངས་བཅུད། ཟབ་ལ་མྱུར་བ་འཇའ་ལུས་པ་འབུམ་ཕྲག་གྲུབ་པའི་གསང་ལམ། བཀའ་གཏེར་ཁྲིད་ཆེན་བཅུ་གསུམ་
ཞེས་ཡོངས་སུ་གྲགས་པ་ལས། དང་པོ། ཀློང་རབ་འབྱམས་རྒྱལ་པོའི་རྒྱུད་སོགས་ཀྱི་དགོངས་པ། སློབ་དཔོན་རྣམ་པ་བཞིའི་བཀའ་སྲོལ་ཡུལ་དུས་དང་ 

༄༅། །མཚུངས་པར་གདམས་ཤིང་བསྟན་པ་པོ་ནི་ལ་བཟླ་རྒྱལ་པོའི་སྐོར་གྱི་ཤིང་རྟ་སློད་སོབ་དཔོན་ཆེན་པོ་པདྨའི་མ༵ན་ང༵ག་ལྟ༵་བའི་ཕྲེ༵ང་བའོ། །སློབ་
དཔོན་དེས། ཆོས་རྒྱལ་ཁྲི་སྲོང་ལྡེའུ་བཙན་སོགས། མཆི་ཕུའི་རྗེ་འབངས་ཉེར་ལྔ། ཡེར་པའི་གྲུབ་ཆེན་བརྒྱད་ཅུ། ཆུ་བོ་རིའི་སྒོམ་གྲྭ་བརྒྱ་རྩ་སོགས་ལ་
གདམས་པ་ལས་སྔ་འགྱུར་རྙིང་མའི་བཀའ་བབས་ཀྱི་ཆུ་བོ་ཆེན་པོ། གཉགས་དང་གནུབས། །ཟུར་པ་མེས་དབོན་གསུམ་ལ་རིམ་པར་བརྒྱུད་དེ། སླད་ནས་
བརྒྱུད་བཤད་དང་། དབང་བསྐུར། མན་ངག་གདམས་ཁྲིད། །མྱོང་བ་མངོན་སུམ་ཐོབ་པའི་བྱིན་རླབས་དོན་བརྒྱུད་བཅས་བླ་མ་ཀཿཐོག་པ་ཆེན་པོ་བདེ་གཤེགས་
ཤེས་རབ་སེང་གེ་ལ་བཀའ་བབས་པ་ལས་ཐུགས་སྲས་ཡོངས་ཀྱི་མཐུ་བོ་ཆོས་རྗེ་གཙང་སྟོན་རྡོ་རྗེ་རྒྱལ་མཚན་ལ་གདམས་པའོ། །ཆོས་རྗེ་རིན་པོ་ཆེ་འདི་ནི་རབ་
བྱུང་གཉེས་པའི་མེ་སྦྲུལ་ལོར་བུ་འབོར་སྒང་དུ་འབའ་རོང་གཙང་ཆེན་ཟེར་བའི་ཁྱིམ་དུ་ངོ་མཚར་བའི་ལྟས་དང་བཅས་སྐུ་བལྟམས། དགུང་ལོ་བཅུ་བདུན་པར་དམ་པ་

རིན་པོ་ཆེ་དང་མཇལ་ནས་ཆོས་གསན། དཔོན་སློབ་ལྷན་ཅིག་མེ་ཉག་ཏུ་ཕེབས། དེར་སྒྱུ་འཕྲུལ་པྲ་ཁྲིད་སོགས་མན་ངག་ཐམས་ཅད་གནང་ནས་ཐུགས་སུ་ཆུད། 
ཉེར་གཅིག་པར་འབྲི་ཏ་ར་མདོའི་དགོན་དུ་བྱོན་ནས་བཞུགས། ཉེར་གསུམ་པར་དམ་པ་རིན་པོ་ཆེ་དང་མཉམ་དུ་ཀཿཐོག་ཏུ་བྱོན། སྐབས་ཤིག་ན་བླ་མ་དམ་པས་
ལུང་མདོ་ཆེན་པོ་ཞིག་ཆུས་གང་བའི་ནང་འོད་ཆེན་པོ་བལྟར་མི་བཟོད་པ་ཞིག་འདུག་ཅི་ཡིན་གསུངས་པར་སྐྱེས་བུ་ཆེན་པོ་ཁྱེད་ཀྱི་སློབ་མ་བཅུ་གཅིག་ཀུན་ཏུ་འོད་ཀྱི་ས་ལ་
གནས་པའི་གདན་ས་ཡིན་ཟེར་བ་བྱུང་། །དེ་ཁྱོད་ཡིན་གསུངས། དེ་སྐབས་ཙམ་ན་དཔལ་ཧེ་རུ་ཀ་དང་ཞི་བ་བཞི་བཅུ་རྩ་གཉིས་ཀྱི་དཀྱིལ་འཁོར་རྣམས་མཇལ། 
དཔལ་ལྷ་མོ་དང་ནག་པོ་ཆེན་པོ་དུས་རྟག་ཏུ་གཟིགས། ལོ་ཙཱ་ཡེ་ཤེས་མཆོག་དང་། རྒྱ་གར་ཕྱག་ན་ལ་སོགས་ཀྱི་སྔོན་གནས་ཐུགས་ལ་ཤར། དགུང་ལོ་ང་དྲུག་
པར་ཀཿཐོག་གི་གདན་སར་ཕེབས། མདོ་སྒྱུ་སེམས་གསུམ་གྱི་བསྟན་པ་བླ་མའི་བཀའ་སྲོལ་བཞིན་བསྐྱངས། འདི་སྐབས་སེམས་དཔའ་ཆེན་པོ་སྤོམ་བྲག་པས་

༄༅། །ཀཿཐོག་གི་གཙང་སྟོན་དེ་སྙན་པ་ཤིན་ཏུ་ཆེ་བས་ཅི་འདྲ་ཡིན་དགོངས་པ་གཏད་པས་སྤྲིན་མེད་པའི་ནམ་མཁའ་ལྟ་བུའི་འོད་སྔོན་པོའི་གཞལ་ཡས་
ཁང་པ་ཞིག་གི་ནང་ལོངས་སྤྱོད་རྫོགས་པའི་ལྷ་ཚོགས་མང་པོ་བཞུགས་པར་གསལ་བ་དང་། རིན་པོ་ཆེ་གཙང་སྟོན་བཞུགས་པའི་ཐད་འཇའ་འོད་ཁ་དོག་སྣ་ཚོགས་པའི་
ཕུང་པོ་བསམ་གྱིས་མི་ཁྱབ་པར་གཟིགས་པས། འདི་སངས་རྒྱས་ཡིན་པར་འདུག་དགོངས་ནས་དེ་ནུབ་ཚོགས་མཆོད་མཛད་པས་གསང་སྔགས་རྙིང་མའི་ཧེ་རུ་ཀ་མང་
པོའི་ཞལ་མཇལ། ཕྱིས་ཀཿཐོག་ཏུ་བྱོན་ནས་གཙང་སྟོན་པས་སྒྱུ་འཕྲུལ་གྱི་དབང་བསྐུར་བས་མཁྱེན་པའི་ཡེ་ཤེས་ཕྱོགས་མེད་དུ་སད། ཐུགས་དམ་རྫོགས་པ་ཆེན་
པོའི་ཉམས་བཞེས་ལ་མཉམ་པར་བཞག་པས་ནམ་མཁའ་ལྟར་ཅི་ཡང་མི་སྣང་བ་དང་། ནུབ་གསུམ་ལ་ཞི་ཁྲོའི་ལྷ་ཚོགས་དཔག་ཏུ་མེད་པ་གཟིགས་པ་སོགས་
དག་པའི་སྣང་བ་འབྱམས་སུ་ཀླས། ཡང་ལན་གཅིག་མི་བསྐྱོད་པའི་ཞིང་ཁམས་གཟིགས་པའི་སྐབས་ཞིག་སེམས་དཔའ་རྣམས་ཀྱིས་ཆོས་རྗེ་འདི་བྱང་ཆུབ་སེམས་

དཔའ་ནོར་བུའི་སྙིང་པོ་ཞེས་སྒྲ་ཏི་རི་རི་སྒྲོགས་ཤིང་། སྐུ་སྐྱེ་དེའི་འོག་ཏུ་བདེ་བ་ཅན་དུ་དེ་བཞིན་གཤེགས་པ་འོད་ཟེར་རབ་ཏུ་འཕྲོ་བ་ཞེས་བྱ་བར་འགྱུར་རོ་ཞེས་ལུང་བསྟན་
པའང་གསན། དེ་ལྟར་ཆོས་རྗེ་འདིས་ནི་དགུང་ལོ་ང་དྲུག་ནས་དགུ་བཅུ་བར་གདན་ས་བསྐྱངས་ནས་ཁམས་དབུས་གཙང་གསུམ་གྱི་སློབ་ཚོགས་ཁྲི་ཕྲག་མང་པོ་ལ་བྱམས་
སྐྱོང་དང་གདུལ་བྱ་རྗེས་སུ་འཛིན་པའི་ཐབས་མཁས་ཀྱི་སྤོབས་པ་མཐོ། མདོ་སྔགས་སྤྱི་དང་། ཁྱད་པར་མདོ་སྒྱུ་སེམས་གསུམ། ཡང་དགོས་རྒྱུད་གསང་བ་སྙིང་
པོའི་གྲོལ་ལམ་གྱི་གདམ་པ། མན་ངག་ལྟ་བའི་ཕྲེང་བ་དང་རྫོགས་པ་ཆེན་པོ་སེམས་ཀློང་མན་ངག་སྡེ་གསུམ་གྱི་སྙན་བརྒྱུད་རྣམས་སློབ་ཚོགས་ཡོངས་ཀྱི་རྒྱུད་ཚོད་དང་
བསྟུན་པའི་བཤད་ཁྲིད་གནང་སྐབས་ཁོག་བཀྲོལ་བ་དང་། དོག་གཅོད་གཏིང་ཟབ་མཛད་པས་སློབ་ཚོགས་རྣམས་རྒྱུད་གྲོལ། ཁྱད་པར་ལ་བཟླ་རྒྱལ་པོའི་རྒྱུད་ཀྱི་དགོངས་
པ་སློབ་དཔོན་པདྨའི་སྒྱུ་འཕྲུལ་གསང་བ་སྙིང་པོའི་མན་ངག་ལྟ་ཕྲེང་ལ་འགྲེལ་བཤད་དང་ཁྲིད་ཡིག་སོགས་ཀྱི་བསྟན་བཅོས་མང་དུ་མཛད་པ་ལས། བཤད་ཁྲིད་སྙན་བརྒྱུད་

༄༅། །གདམས་པ་དང་བཅས་པའི་བརྒྱུད་པ་ནི། ཆོས་རྡོ་རྗེ་རྒྱལ་མཚན་ནས། མཁས་གྲུབ་བྱམས་པ་འབུམ། སྤྱན་སྔ་བ་བསོད་ནམས་འབུམ། 
ཙ་སྡེ་ནམ་མཁའ་རྡོ་རྗེ། དྲུང་ཐུགས་རྗེ་ཡེ་ཤེས། སྟོན་པ་དབང་འབྱོར། རྡོ་རྗེ་དཔལ་བ། སྟོན་པ་མགོན་པོ་རྒྱལ་མཚན། ཡང་ཁྲོད་པ་ཚུལ་ཁྲིམས་རྒྱལ་མཚན།
མཁས་གྲུབ་བྲའོ་ཆོས་འབུམ། ཡེ་ཤེས་རྒྱལ་མཚན། དྲུང་ནམ་མཁའ་རྒྱལ་མཚན། སྒྲོ་མདོག་པ་ནམ་མཁའ་དཔལ་བ། ཁ་བ་དཀར་པོ་ནམ་མཁའ་རྒྱ་མཚོ།
ཧོར་པོ་ཆོས་དབང་། གནམ་གཟིགས་བསོད་ནམས་རྡོ་རྗེ། ཧེ་པ་ཆོས་ཀྱི་འབྱུང་གནས། སྟག་ཕུ་ཤཱཀྱ་བཀྲ་ཤིས། རོང་སྟོན་རིན་ཆེན་རྡོ་རྗེ། མགོན་ཉིན་སངས་
རྒྱས་བཀྲ་ཤིས། ལྕགས་མདུང་ཤཱཀྱ་ཚེ་རིང་། སྡེ་ནང་ཨོ་རྒྱན་ཕུན་ཚོགས། གྱི་ལིང་ཐུགས་ཀྱི་རྡོ་རྗེ། སི་ཏུ་ཆོས་ཀྱི་བློ་གྲོས། ཛཿསྤྲུལ་ཀུན་བཟང་རྣམ་རྒྱལ།
ཁྲམ་དགེ་རྣམ་རྒྱལ་མདོ་སྔགས་བསྟན་འཛིན། ཁྲ་སྐྱ་བླ་མ་དཔལ་ལྡན་ཡེ་ཤེས། མཁན་པོ་ལེགས་བཤད་འབྱོར་ལྡན་བར་དུ་ལེགས་པར་བརྒྱུད་དོ། །གཞན་ཡང་བླ་

མ་ཀཿཐོག་པ་ལ་བཀའ་བབས་པའི་སྒྱུ་འཕྲུལ་གྲོལ་ལམ་གྱི་བཤད་རྒྱུད་མན་ངག་གི་ཡིག་ཆ་ངོ་མཚར་བ། ཀཿདམ་པའི་ཀུན་བྱེད་རྒྱལ་པོའི་རྒྱུད་འགྲེལ་དང་ཐེག་པ་སྤྱི་ཆིངས་སོགས་
དང་༑ དེའི་འགྲེལ་མཁས་གྲུབ་ཡེ་ཤེས་རྒྱལ་མཚན་གསུངས། རྟོགས་ལན་ཤཱཀྱ་རྡོ་རྗེའི་ཐེག་པ་སྤྱི་མཛོད་ཀུན་འདུས་རིག་པའི་སྒྲོན་མེ་སོགས་ཀྱང་སྔ་རབས་པའི་བཤད་
སྲོལ་མན་ངག་ལྟ་ཕྲེང་གི་དགོངས་པ་གསལ་བར་བྱེད་པ་ཁོ་ནའོ།། ༈ །།གཉིས་པ་མཁས་གྲུབ་ནམ་མཁའ་རྡོ་རྗེའི་ཡིག་ཆ་སྤྲུལ་པའི་སྐུ་དགའ་རབ་རྡོ་རྗེས་མཛད་
པའི་རྫོགས་པ་ཆེན་པོ་པྲ་ཁྲིད་ཀྱི་མན་ངག་ནི། རིང་བརྒྱུད་ལྟར་ན། ཆོས་སྐུ་ཀུན་ཏུ་བཟང་པོ། ལོངས་སྐུ་རྡོ་རྗེ་སེམས་དཔའ། སྤྲུལ་སྐུ་དགའ་རབ་རྡོ་རྗེ། དེ་ལས་
སློབ་དཔོན་འཇམ་དཔལ་བཤེས་གཉེན། དྷ་ཧེ་ན་ཏ་ལོ། ཨིནྡྲ་བྷུ་ཏི། གོ་མ་དེ་ཝ། རབ་སྣང་བརྟན་པ། ཚོགས་ཀྱི་བདག་པོ། འཕགས་པ་ཀླུ་སྒྲུབ། རྡོ་
རྗེ་ལེགས་པ་རྩལ། ཀུ་ཀུ་ར་ཛ། ཐོར་ཚུགས་དགུ་པ། མར་མེ་མཛད། ཤྲཱི་སེདྷ། བཻ་རོ་ཙཱ་ན། དེས་གཡུ་སྒྲ་སྙིང་པོ། གསལ་རབ་ཆེན་པོ། རྨ་དཔལ་ 

༄༅། །གྱི་རྒྱལ་པོ། གཉན་བྱང་ཆུབ་ཤེས་རབ། ཡོན་ཏན་འབྱུང་གནས། ཅོག་རོ་སྒོམ་ཆུང་། བྱམས་པ་སྒོམ་ཆེན། དེས་བྱང་སྟོན་རྣམ་དག །
ཀཿདམ་པ་བདེ་གཤེགས། ཆོས་རྗེ་གཙང་སྟོན། བྱམས་པ་ཆེན་པོ། སྤྱན་སྔ་བ། གཡན་པ་རིན་པོ་ཆེ། བྱང་ཆུབ་དཔལ། དེ་ལས་བཛྲ་ཤྲཱི་ལའོ། །ཡང་ན་
བྱམས་པ་འབུམ་ལས། སེམས་ཕྱོགས་རྒྱ་མཚོའི་བཀའ་བབས་ཙ་སྡེ་ནམ་མཁའ་རྡོ་རྗེ། དྲུང་ཐུགས་རྗེའི་དབང་ཕྱུག །སྟོན་པ་དབང་འབྱོར་དཔལ། དེས་བཛྲ་ཤྲཱི་ལ། 
ཡང་༑ གཡན་པ་དང་། བྱང་ཆུབ་དཔལ། སྟོན་པ་གསུམ་ཀ་ལས་དཔལ་འབར་བ་བཛྲ་ཤྲཱི་ལ་བུམ་པ་གང་བྱོའི་ཚུལ་གནང་བའོ། །བཛྲ་ཤྲཱི་ལས་རྟོགས་ལྡན་ནམ་མཁའ་
རྡོ་རྗེ་ལ་བཀའ་བབས་པའོ། །ཉེར་བརྒྱུད་ལྟར་ན་རྡོ་རྗེ་སེམས་དཔའ་དངོས་སུ་ཞལ་མཇལ་ནས་ཆོས་རྗེ་དམ་པ་རིན་པོ་ཆེ་ལ་ཡང་དག་པར་གནང་བའོ། །དེ་ལྟར་བཀའ་བབས་
ཀྱི་གཙོ་བོ་དཔལ་འབར་བ་ནམ་མཁའ་རྡོ་རྗེ་ནི། དབོན་པོ་གྲགས་པ་དབང་འབྱོར་གྱི་སྲས་སུ་འཁྲུངས། ཆུང་ནས་ཀཿཐོག་ཏུ་བྱོན་ཏེ། བླ་མ་གཡན་པ་རིན་པོ་ཆེ་དང་སྟོན་

པ་དབང་འབྱོར་གཉིས་ཀྱི་ཞལ་མཇལ། བྱང་ཆུབ་དཔལ་དང་། གནམ་སྟེང་པ་རྡོ་རྗེ་དཔལ་བ་གཉིས་ལས་མདོ་སྔགས་སྤྱི་དང་། ཁྱད་པར་གསང་སྙིང་མ་བུ། ལམ་
རིམ༑ ཐུག་ཐིག །དམ་ཚིག་གསལ་བཀྲ། ལུང་ཆེན་རྩ་མདོ་བདུན་དང་ཕྱི་མདོ་བདུན། རྫོགས་པ་ཆེན་པོ་ཀུན་བྱེད་རྒྱུད་དང་། ཀློང་དགུ། མན་ངག་གསང་
བ༑ བླ་མེད་རྒྱུད་བཅུ་བདུན་སོགས་ཀྱི་བཤད་འགྲེལ་ངོ་སྤྲོད་བཅས་ཡོངས་རྫོགས་གསན། གཞན་ཡང་སེམས་ཕྱོགས་ཀྱི་བཀའ་བབས་ཙ་སྡེས་ཞྭ་ནག་པ་ལས་
སྒྱུ་འཕྲུལ་དང་མདོ་དབང་། རིམ་དགུའི་སྤྱི་ཁྲིད། ཕྱག་ཆེན་དོན་ཁྲིད། རྫོགས་ཆེན་པྲ་ཁྲིད་སོགས་ཞུས་ཏེ་ཚིམས་པར་མཛད། དགེ་འདུན་པ་སྟོང་ཕྲག་མང་
པོ་འདུས་པའི་དབུས་སུ་མངའ་གསོལ་གཟིང་བསྟོད་གནང་། སློབ་ཚོགས་རྣམས་ལ་ཐོས་བསམ་སྒོམ་འཛུགས། རྩ་རླུང་གསང་ཁྲིད། མན་ངག་ངོ་སྤྲོད་བཅས་
དང་༑ དབྱར་སྣང་ཁྲིད་དང་། དགུན་མུན་ཁྲིད་གནང་། འཁོར་གྲྭ་སློབ་བརྒྱ་ཕྲག་དང་བཅས་རྒྱལ་མོ་ཚ་བ་རོང་དུ་བཻ་རོའི་སྒྲུབ་གནས་བདེ་ཆེན་གླིང་སོགས་དང་། 

༄༅། །སྤོ་འབོར། ཚ་ཤོད། ལྗང་ནག་རྒྱལ་པོ་སོགས་ཀྱི་ས་གདན་དྲངས། སྒྱུ་འཕྲུལ་སོགས་ཀྱི་དབང་དང་བཤད་ཁྲིད་རྒྱ་ཆེར་གནང་ནས་གདུལ་བྱ་
མང་པོ་རྗེས་སུ་འཛིན། སྒྲུབ་པའི་རྒྱལ་མཚན་ཕྱོགས་མེད་དུ་ཁྱབ་པར་བསྐྲུན། སློབ་དཔོན་དགའ་རབ་རྡོ་རྗེ་ནས་བརྒྱུད་པའི་སེམས་སྡེ་པྲ་ཁྲིད་ཀྱི་མན་ངག་ཡིག་ཆ་གསར་
དུ་མཛད་དེ་ཀུན་མཁྱེན་དམ་པ་ཡབ་སྲས་ཀྱི་སྙན་བརྒྱུད་ཀྱི་རྒྱུན་མི་ནུབ་པར་བསྐྱངས་བ་ལས་རིམ་པར་བརྒྱུད་དེ། ཤཱི་ལ་ལཀྵི། དྷརྨ་ལཀྵི། དཀོན་མཆོག་བཟང་པོ། རྡོ་རྗེ་
བཟང་པོ། ནམ་མཁའ་རྒྱལ་མཚན། བསོད་ནམས་འབུམ། དགེ་འདུན་འབུམ། ནམ་མཁའ་དཔལ། ནམ་མཁའ་རྒྱ་མཚོ། ཧོར་པོ་ཆོས་དབང་། བསོད་ནམས་རྡོ་
རྗེ༑ ཧེ་པོ་ཆོས་འབྱུང་། པདྨ་བཀྲ་ཤིས། རིན་ཆེན་རྡོ་རྗེ། བསོད་ནམས་ཕུན་ཚོགས། པདྨ་རྡོ་རྗེ། ཁྱབ་བརྡལ་ལྷུན་གྲུབ། ཀུན་བཟང་ཕྲིན་ལས་རྣམ་རྒྱལ། ནམ་
མཁའ་རྒྱ་མཚོ། དྲི་མེད་ཞིང་སྐྱོང་། དགེ་པཎ། ཉིན་དགོན་གཞན་ཕན་རྡོ་རྗེ། དཔལ་ལྡན་ཡེ་ཤེས། རྒྱལ་མཚན་འོད་ཟེར། ཆོས་དཔལ་རྒྱ་མཚོ། ངག་གི་དབང་པོ།

ལེགས་བཤད་འབྱོར་ལྡན་ལའོ། །ཡང་ན་དགེ་པཎ་ནས། གྱི་ལིང་ཐུགས་ཀྱི་རྡོ་རྗེ། སི་ཏུ་ཆོས་ཀྱི་བློ་གྲོས། རྣལ་འབྱོར་པ་བློ་གྲོས་བཟང་པོ། སི་ཏུ་ཆོས་ཀྱི་རྒྱ་མཚོ། མཁན་
ལེགས་པར་བཤད་པའི་འབྱོར་ལྡན་བར་ལེགས་པར་བརྒྱུད་དོ། །བརྒྱུད་པ་དེ་ལས་བྱུང་བའི་མན་ངག་ཁྱད་པར་ཅན་སློབ་དཔོན་དགའ་རབ་རྡོ་རྗེའི་བསམ་གཏན་ཉམས་ཀྱི་སྒྲོན་མ་
སོགས་ཀྱི་དགོངས་པ་སེམས་ཀློང་མན་ངག་གཅིག་ཏུ་དྲིལ་བའི་གདམས་ཟབ་ཀཿཐོག་པ་བདེ་གཤེགས་སྤོབས་པ་མཐའ་ཡས་ཀྱི་བཞེད་པ་སྣང་བ་སེམས་མཐར་སོང་བའི་
སེམས་སྡེ་ཞེས་སེམས་ཕྱོགས་རྒྱ་མཚོའི་དགོངས་པའི་ཡང་བཅུད་དེ། དེ་ཡང་རང་བཞིན་སྐྱེ་མེད། རོལ་པ་འགགས་མེད། མཚན་ཉིད་དབྱེར་མེད། །ངོ་བོ་
རང་གྲོལ་གྱི་གཏན་ཚིག་བཞིའི་གཏན་ལ་ཕབ་པ་ལས་དང་པོ་ནི། འཁོར་འདས་གཉིས་སྣང་གི་ཡུལ་འདི་རྣམས་སྣང་ཙམ་ཉིད་ནས་རང་བཞིན་སྐྱེ་བ་མེད་དེ། སྣང་
བ་སྣ་ཚོགས་སུ་ཤར་ཡང་ངོ་བོ་མ་བཅོས་པའི་ཕྱིར། སྣང་བས་སྟོང་པ་དང་། སྟོང་པས་སྟོང་པའི་གཏན་ཚིགས་སུ་གཞལ་ནས་ཕྱོགས་སུ་མ་ལྷུང་བ་གཉུག་

༄༅། །མ་བབས་ཀྱི་གཤིས་ལུགས་རང་མཚོན་པའོ། །གཉིས་པ་ནི། གཉིས་སྣང་གི་ཆོས་འདི་རྣམས་རོལ་པ་འགག་པ་མེད་དེ། སྟོང་པ་ཆོས་
ཉིད་ཀྱི་དབྱིངས་ལས་ཤར་བའི་རྟེན་འབྲེལ་ཡིན་པའི་ཕྱིར། བདེན་པར་མ་གྲུབ་པས་སྣ་ཚོགས་སུ་ཤར་དུ་རུང་ཞིང་། བདེན་གྲུབ་ཡིན་ན་སྐྱེ་བ་མི་འཐང་པའི་ཚུལ་དབུ་མ་
ལས་ཀྱང་གསུངས་པ་དང་། རྫོགས་པ་ཆེན་པོ་རང་ལུགས་ལ་ཡུལ་གཟུང་བ་དང་ཡུལ་ཅན་དེར་ཞེན་པའི་བདེན་འཛིན་རྣམ་རྟོག་དགག་མི་དགོས་ཏེ། རང་བཞིན་སྐྱེ་
བ་མེད་པ་དང་། ཆོས་ཅན་བསྒྲུབ་མི་དགོས་ཏེ་རོལ་པ་འགག་པ་མེད་པའི་ཕྱིར། ཞེས་པས་སྤང་བླང་དགག་སྒྲུབ་བྲལ་བས་ཕན་ཚུན་ལྟོས་གྲུབ་ཀྱིས་སོ་སོར་ངོ་ཕྲོད་
དུ་ཡོད་པའོ། །གསུམ་པ་ནི། གཉིས་སྣང་གི་ཆོས་འདི་རྣམས་མཚན་ཉིད་སྣང་སྟོང་སྐྱེ་འགགས་དབྱེར་མེད་ཡིན་ཏེ་ཆོས་ཟ་ཉིད་ཀྱི་བཞུགས་ཚུལ་ལ་ལྟོས་པ་མི་
འགྲུབ་པའི་ཕྱིར། ཆོས་ཉིད་ནི་མ་བཅོས་པ་ཡིན་པ་དང་། ལྟོས་པ་ནི་ཆོས་ཅན་གཉིས་སྣང་མི་ནུབ་པའི་མཚམས་དང་། ལྟོས་མེད་ནི་ཆོས་ཉིད་གཉིས་སྣང་ནུབ་

པའི་གནད་ཀྱིས་སོ། །འདིའི་གནད་ཀྱིས་ཆོས་ཐམས་ཅད་རྟེན་འབྲེལ་དང་། དེ་སྟོང་པ། དེའང་དབྱེར་མེད་པས་སྟོང་པ་རྟེན་འབྲེལ་དུ་ཤར་བའི་ཐ་སྙད་རུང་ཡང་། སྟོང་
པ་མ་བཅོས་པའི་ཕྱིར་རྟེན་འབྲེལ་མིན་ཏེ། བུམ་སོགས་སྟེང་ནས་ལོགས་སུ་སྟོང་པ་མེད་ཀྱང་། བུམ་སོགས་མཐོང་བས་སྟོང་ཉིད་མི་མཐོང་། བུམ་སོགས་རྟེན་
འབྲེལ་དང་། བུམ་སོགས་ཀྱི་རང་བཞིན་སྟོང་པ་ཡིན་པ་བཞིན། རང་བཞིན་བཅོས་མིན་དང་། འཁོར་འདས་གཉིས་མེད་སོགས་ཀྱི་བསྒྲུབ་ཚུལ་མང་དུ་གསུང་མོད། 
རྫོགས་ཆེན་རང་ལུགས་ལ། ཐ་མལ་གྱི་ཤེས་པ་རིག་པ་སྐད་ཅིག་མའི་རང་ཐོག་ཏུ་ངོ་སྤྲད་དེ། དེའི་ངོ་བོ་རིག་སྟོང་བསམ་གྱིས་མི་ཁྱབ་པའི་ཡེ་ཤེས་ཀྱི་ངང་སྐྱོང་བའི་རང་
རིག་མངོན་སུམ་གྱི་ཐོག་ཏུ་ལ་བཟླ་བ་འདི་འདྲ་ཡོད་པ་མ་ཡིན་ནོ། །དེའང་ཕྱག་རྒྱ་ཆེན་པོ་ལས་འོད་གསལ་གཉུག་མ་མ་བཅོས་པའི་ཡེ་ཤེས་ལ་འཇོག་ཐབས་ཙམ་
མཐུན་ནའང་། ཉམས་ཞེན་གྱི་འགྲོས་ཆོད་པའི་རིག་པ་ལ། དག་མཉམ་ཆེན་པོའམ། དུ་མ་རོ་གཅིག །མ་འདྲེས་ཡོངས་རྫོགས་སམ་དབྱིངས་ཡེ་དབྱེར་

༄༅། །མེད་སོགས་ཐག་གཅིག་ཐོག་ཏུ་ཆོད་པའི་རང་བབས་ལྷུག་པའི་རྫོགས་ཚུལ་གྱི་རང་གཤིས་སྐྱོང་བ་འདིས་ཁྱད་པར་འཕགས་ཏེ། གཟུང་འཛིན་གྱི་
ཡུལ་ལ་དུ་མ་རོ་མཉམ་གྱིས་རྒྱས་འདེབས་དགོས་པའི་སྐྱེ་འགག་གི་གྲངས་འདེད་དང་། སྐྱོན་ཡོན་གྱི་འཆིང་བ་རང་གྲོལ་མ་ཡིན་པ་རྣམ་རྟོག་ཆོས་སྐུ་སྒོམ་ནས་རྣམ་
རྟོག་ལམ་སྒྱུར་དུ་འགྲོ་བའི་ཁྲིད་ཚུལ་སོགས་ཀྱི་ཕྱག་རྫོགས་ཀྱི་ཁྱད་པར་ཤེས་པར་བྱའོ། །བཞི་པ་ནི། གཉིས་སྣང་གི་ཆོས་འདི་རྣམས་བཅིང་གྲོལ་མེད་པར་རང་
སར་གྲོལ་བ་ཡིན་ཏེ། ཆོས་ཉིད་ལ་འགྱུར་བ་མེད་པའི་ཕྱིར། རྟོགས་ན་རང་བཞིན་གྱི་གནས་ལུགས་དེ་ལྟར་ཡིན་ཀྱང་། ངོ་མ་ཤེས་ན་མི་ཕན། མདོར་ན་གཉིས་
སྣང་འཁོར་འདས་ཀྱི་སྣང་བ་ཐམས་ཅད་བྱུང་ཡང་སྟོང་པ་ཉིད་ལས་བྱུང་། གྲོལ་ཡང་སྟོང་པ་ཉིད་དུ་གྲོལ། གནས་ཀྱང་སྟོང་པའི་རང་བཞིན་དུ་གནས་ཏེ། སྕང་
སྟོང་ཟུང་འཇུག་གི་གནད་ཀྱིས་འཁྲུལ་པའི་སྒྲིབ་གཉིས་རང་གྲོལ་གྱི་ཀློང་དུ་ཞིག་པའི་དོན་ངོ་བོ་ཡིན་ལུགས་ཀྱི་བཞུགས་ཚུལ་ཇི་བཞིན་པ་སྟེ། འདི་པའི་ལུགས་ལ་སྣང་བ་

སེམས་དང་། སེམས་སེམས་ཉིད་སྐྱེ་མེད་དུ་གཏན་ལ་ཕབ་པས། སྣང་བ་ཆོས་ཉིད་དང་། སྡུག་བསྔལ་སྟོང་པ་སྟོང་པ་བདེ་ཆེན་དུ་སོང་བས་འཁྲུལ་པ་ཉིད་མ་
འཁྲུལ་བ་སྐུ་གསུམ་དང་། རྣམ་རྟོག་གི་ངོ་བོ་ཆོས་སྐུ་རང་གྲོལ་དུ་གསུངས་པ་སོགས་ཀྱི་ཆོས་སྐད་མང་ངོ་། །དེ་ལྟར་ལྟ་བས་གཏན་ལ་ཕབ་པའི་དོན་སྒོམ་པས་བཞག་
ཐབས་སྟོན་པ་ལ། རང་བཞིན་སྐྱེ་མེད་དང་མཐུན་པར་དུ་མ་རོ་གཅིག་ཏུ་ལྟ་བ་སྟེ་དུ་མ་དང་བྲལ་བའི་ངང་དུ་རོ་གཅིག་དུ་ལྟ་བའི་དོན་ལ་གོམས་པར་བྱས་པས། དགོས་
ཆེད་དངོས་མཚན་དུ་འཛིན་པ་ལས་རང་གྲོལ་བ་དང་། རོལ་བ་འགགས་མེད་ཀྱིས་ཆོས་ཐམས་ཅད་ཆོས་ཉིད་སྐྱེ་མེད་ཀྱི་རང་གཟུགས་འཁོར་འདས་སྣ་ཚོགས་སུ་ཤར་
བའི་དོན་ཤེས་ནས། སྤང་བླང་དགག་སྒྲུབ་མ་བྱས་པར་གང་ཤར་ལ་གཅེར་གྱིས་བལྟས་པས་དགོས་ཆེད་སྣང་སྟོང་ཐ་དད་དམ་སང་སྟོང་རེག་འཇོག་ཏུ་བལྟ་བའི་
དམིགས་འཛིན་ལས་རང་གྲོལ་བ་དང་། རིག་པ་རང་གྲོལ་གྱིས་ཡུལ་སྟོང་ཉིད་དུ་རྟོགས་ཤིང་ཡུལ་ཅན་རྟེན་འབྲེལ་ལ་འཛིན་ཞེན་ཤུགས་ཀྱིས་རང་འགགས་ཀྱི་རིག་པ་

༄༅། །མ་སྐྱེས་མ་འགགས་དབྱེར་མེད་གསུམ་རོ་མཉམ་དུ་སོང་བས་དགོས་ཆེད་གྲུབ་མཐའི་སྒྲོ་བཏགས་ཐམས་ཅད་རིག་སྟེ། ཆོས་ཀུན་རང་བྱུང་
མ་འདྲེས་ཡོངས་རྫོགས་སུ་ཤར་བའི་གོམས་ཐབས་ལ་རྟེན་ནས། དབང་རབ་རྟོགས་དོན་ལ་གནས་པ་ཙམ་དང་། འབྲིང་རྟོགས་དོན་གཉུག་བསྲིང་བ། ཐ་མ་རིམ་
གྱིས་གྲོལ་ལུགས་ཏེ་འདི་ནི་སྣང་བ་སེམས་མཐར་སོང་བའི་སེམས་སྡེ་སྟེ། སེམས་སྡེ་ལྟར་ཡུལ་ཅན་ལ་ཚུར་མི་བསྡུ། ཀློང་སྡེ་ལྟར་ཡུལ་དབྱིངས་ཐོག་ཏུ་ཕར་མི་
སྐྱེལ་བར། མན་ངག་སྡེ་པའི་རང་ལུགས་སྤྲོ་བསྡུ་བྲལ་བར་བཞག་པ་སྟེ་སེམས་སྡེ་སྤྱིའི་འདྲེས་ལྟར་ཡུལ་ཅན་ཁོ་ན་གཙོ་ཆེ་བའི་མཐར་སོང་བ་ཞིག་མ་ཡིན་
པར་ཤེས་པར་བྱའོ། །དེ་ལྟ་བུའི་མན་ངག་ཁྱད་པར་ཅན་གྱི་སྙན་བརྒྱུད་སློབ་དཔོན་རྣམ་པ་གསུམ་གྱི་དགོངས་པ་གཉགས་གནུབས་ཟུར་ལས་བརྒྱུད་པ་བར་མ་ཆད་
པར༑ སེམས་སྡེ་དང་། ཀློང་སྡེ། རྒྱུད་སྡེ་བཅས་གསུམ་དང་། ཤན་འབྱེད་བྲམ་ཟེ། ལ་བཟླ་རྒྱལ་པོ། མན་ངག་ཀེའུ་ཚང་བཅས་རྒྱུད་སྡེ་དྲུག་གི་པྲ་

ཁྲིད་དེ། སྐོར་དྲུག་གི་གདམས་ངག་ཐམས་ཅད། མེ་ལོང་ལ་པྲໄ་ཕབས་པ་ལྟར་དབྱིབས་དང་རྣམ་པ་གསལ་བར་གཅིག་འཆར་དུ་སྟོན་པར་བྱེད་པའི་ཁྲི༵ད་ཅེས་མཚན་
དུ་བཏགས་པའོ། །ཀུན་མཁྱེན་དམ་གཙང་བྱམས་གསུམ་ནས་བླ་རབས་བཅུ་གསུམ་རིམ་བྱོན་རྣམས་ཀྱི་དུས་སུ་གཙོ་བོའི་ཉམས་བཞེས་འདི་ལ་རྟེན་ནས་མན་ངག་སྙན་
བརྒྱུད་ཀྱི་གདམས་པ་གནད་ཐོག་ཏུ་ཁེལ་བས་དུས་སྐབས་དེ་དག་གི་སྐབས་སུ་སྐལ་ལྡན་གྱི་སློབ་མ་བརྒྱ་ཕྲག་མང་པོས་ཀཿ་ཐོག་རང་གི་ཕྱོགས་ཀྱི་དབེན་གནས་བྲག་སྐྱིལ་
ས་སྟོང་རྣམས་སུ་སྒྲུབ་པ་མཛད་པའི་ཤུལ་མང་པོ་ད་ལྟའང་མཇལ་དུ་ཡོད་པ་དང་། གཞན་ཀོང་པོ་དང་། ཚ་བ་རོང་། ཁ་བ་དཀར། སྨར་ཁམས་གཙང་གཤིས་
དང་༑ རྡོ་ལྷ། གོ་འཇོ་ཙ་སྡེ། འབའ་གནམ་སྐོས་དང་། མཚོ་ཕུ། ཕྱག་ཕྲེང་ཕག་མཚོ་དང་ལྡིང་པོ། དྭགས་ལྷ་སྒོམ་པོ། ལེ་ཐང་ཁེ་རི་བྱ་བརྒྱ་རི་ཁྲོད། 
ཉག་རོང་གཞག་གསར་དང་། ཁ་བ་ལོག་རིས། དཔལ་ཡུལ་ཁྲམ་ཀྱི་རྟ་ཆེན་སུམ་ར་དང་། དཔལ་འབར། སྒོམ་ཕུག །བར་ཁྱིམ། བྲག་ཁ་མཆུ། དཔལ་

༄༅། །འཛོམ༑ ར་ཅོག །རག་རྡི། གཟུང་ཕུག །རྨུགས་སངས། བྲོ་རྡུང་། སེང་གནམ་བྲག་སོགས་ཀྱི་གནས་རེ་རེའི་ནང་དུའང་དུས་གཅིག་ལ་
གྲུབ་པ་ཐོབ་པའི་རྣལ་འབྱོར་པ་བརྒྱ་རེ་ཙམ་བཞགས་ནས་སྔ་དྲོ་ཀཿཐོག་ཏུ་ཆོས་ཞུ་བྱོན། ཕྱི་དྲོ་སླར་རང་གནས་སུ་བྱ་ལྟར་འཕུར་བའི་ལོ་རྒྱུས་ས་གནས་རང་རང་གི་ཡུལ་དུ་བཤད་
སྲོལ་ཡོད་འདུགས་པ་དང་། ཀཿཐོག་པའི་དགོན་ཞབས་ཀྱི་ཡུལ་མི་རྣམས་ཀྱི་ཀཿཐོག་གི་སྐོར་བླ་འདི་རྣམས་ཡར་འཕུར་མར་འཕུར་བྱེད་དེ་ངེད་རང་རྣམས་ལ་ཉི་མའང་གཡོལ་
འདུག་ཞེས་ཟེ་སྲོལ་བྱུང་བ་ད་ལྟའང་སྐྱར་བཟོས་བཤད་རྒྱུན་འདུག །དེ་སྐབས་ཀྱི་སྐལ་ལྡན་སློབ་ཚོགས་བརྒྱ་ཕྲག་མང་པོ་ཕུང་པོ་འོད་ལུས་སུ་དེངས་ནས་རྫོགས་པ་ཆེན་པོའི་
རྒྱུད་ལས་བཤད་པ་ལྟར་སྙིགས་མ་སྐྲ་སེན་ཙམ་ལུས་པ་རྣམས་ཀྱི་གདུང་འབུམ་སྐུ་འབུམ་དུ་བཞེངས་པ་ལས་གདུང་འབུམ་མང་པོ་བྱུང་བ་ལ་རྟེན་ནས་ཀཿཐོག་སྐུ་འབུམ་ཞེས་
གྲགས་པའི་རྒྱུ་མཚན་འང་དེ་ལྟར་ལགས་སོ།། ༈ །།ཁྲིད་ཆེན་གསུམ་ལ་རྨེ་ཤོད་སངས་རྒྱས་རྡོ་རྗེའི་བླ་མ་ཡང་ཏིག་ཁྲིད་ཀྱི་བརྒྱུད་པ་ནི། སྤྱིར་སེམས་ཀློང་

མན་ངག་སྡེ་གསུམ་གྱི་དགོངས་པའི་བཅུད་བསྡུས་སློབ་དཔོན་དགའ་རབ་རྡོ་རྗེའི་མན་ངག་སེམས་སྡེ་པྲ་ཁྲིད་ཀྱི་ཉམས་ལེན་གཞིར་བཞག་ཐོག་བླ་རབས་བཅུ་གསུམ་ཕྱི་མ་རྣམས་ཀྱི་
སྐབས་ཙམ་ནས་འོག་གི་ཁྲིད་ཆེན་གཞན་རྣམས་ཀྱི་ཁྲིད་རྒྱུན་རིམ་བཞིན་བྱུང་བ་ལས། བླ་མ་ཡང་ཏིག་དང་། མཁའ་འགྲོ་སྙིང་ཐིག་གཉིས་ཀའི་ཁྲིད་དཔལ་འབར་བ་བཛྲ་
ཤྲཱི་ལས་ནམ་མཁའ་རྡོ་རྗེས་གསན་པ་སྟེ། དེ་ཡང་པཎ་ཆེན་བི་མ་ལའི་གསང་བ་སྙིང་ཐིག་གི་སྐོར་རྣམས། རིག་འཛིན་ཤྲཱི་སེང་ཧས། སློབ་དཔོན་ཛྙཱ་ན་སུ་ཏྲ་ལ་གདམས་
པ་རྣམས་བི་མ་ལ་མི་ཏྲ་རྗེས་སུ་བཟུང་སྟེ་བཀའ་གཏད་གནང་བ་ལ་བཱི་མ་སྙིང་ཐིག་ཞེས་ཡོངས་སུ་གྲགས། པཎ་ཆེན་ཉིད་བོད་དུ་གདན་དྲངས་བ་ལས། ཆོས་རྒྱལ་ཉིད་
དང་༑ སྲས་མུ་ནེ་བཙན་པོ། ཉང་ཏིང་འཛིན་བཟང་པོ། ལོ་ཙཱ་བ་ཀ་བ་དཔལ་བརྩེགས། ཅོག་རོ་ཀླུའི་རྒྱལ་མཚན་ཏེ་རྗེ་འབངས་ལྔ་ལ་མན་ངག་སྙིང་ཐིག་གི་གདམས་
པ་ལྐོག་ཆོས་སུ་གནང་། མཆོག་ཏུ་ཟབ་པའི་སྐོར་རྣམས་མཆིམས་ཕུ་གེ་གོང་དུ་གཏེར་དུ་སྦས་ནས་སློབ་དཔོན་ཉིད་རི་བོ་རྩེ་ལྔར་བྱོན་ཏེ་འཕོ་ཆེན་གྱི་སྐུར་བཞེངས། ལྗོང་

༄༅། །འདིར་ལོ་བརྒྱ་རེའི་མཚམས་སྤྲུལ་པ་རེ་བྱོན་ཏེ་ཟབ་མོ་སྙིང་ཐིག་གི་བསྟན་པ་སྤེལ་བར་ཞལ་གྱིས་བཞེས། ཉང་བན་གྱིས་དམ་ཅན་རྡོ་རྗེ་ལེགས་
པས་ཁམས་སུ་སེར་བ་ཕབས་པའི་ནས་ཕུལ་བར་བརྟེན་དབུ་རུ་ཞྭ་ཡི་ལྷ་ཁང་བཞེངས། གདམས་ངག་དཔེ་རྣམས་ཀེའུ་ཚང་རིམ་གསུམ་གྱི་ཕྱི་སྒོའི་ཀ་བར་དུ་སྦས། སྙན་བརྒྱུད་
འགྲོ་རིན་ཆེན་འབར་ལ་བཤད་དེ་འོད་དུ་དེངས། དེ་ནས་ལོ་བརྒྱ་ན་བི་མ་ལའི་སྤྲུལ་པ་ལྡང་མ་ལྷུན་གྲུབ་རྒྱལ་མཚན་འཁྱུངས། ཞྭའི་མགོན་པོའི་ལུང་བཞིན་སྔར་སྦས་པའི་གཏེར་
རྣམས་ཕྱུངས། འགྲོའི་སློབ་མ་དབས་བློ་གྲོས་དབང་ཕྱུག་ལས་ཚིག་བརྒྱུད་རྣམས་གསན། དེ་ལས་རིམ་པར་ལྕེ་བཙུན་སེང་གེ་དབང་ཕྱུག་སོགས་ལས་རིམ་པར་བརྒྱུད་དེ།
ཀུན་མཁྱེན་ཆོས་ཀྱི་རྒྱལ་པོ་རྒྱལ་བ་ཀློང་ཆེན་པ་ལ་བཀའ་ཡོངས་རྫོགས་བབས། པཎ་ཆེན་བི་མ་ལ་ཞལ་གཟིགས་ཏེ། ངའི་སྙིང་ཐིག་འདིའི་དོན་བསྡུས་སྙིང་པོའི་བཅུད་
ཕྱུངས་ནས་ཀུ་མ་རཱ་ཛའི་སྐྱེ་བ་ད་ལྟའི་སློབ་མ་གཞོན་ནུ་སངས་རྒྱས་ལ་སྟོན། དེས་ཀྱང་སྣ་རྩེར་ཨ་ཡིག་མཚན་པའི་གཞོན་ནུ་མིང་ཅན་བདུན་འབྱུང་བས་འཛིན་སླེལ་བྱེད་

པར་ལུང་བསྟན་ཞིང་རྗེས་སུ་བསྐུལ་བ་ལ་རྟེན། བླ་མ་ཡང་ཏིག་ཡིད་བཞིན་ནོར་བུ་ཆོས་སྡེ་སུམ་ཅུ་རྩ་ལྔ་མཛད་དེ་རྫོགས་པ་ཆེན་པོའི་བསྟན་པ་སླར་ཡང་གསལ་བར་བྱས་
སོ༑ །དེ་ཡི་བརྒྱུད་ཚུལ་མང་དུ་བཞུགས་ཀྱང་། འདིར་རང་ལུགས་ཀྱི་བརྒྱུད་པ་ཇི་ལྟར་བྱུང་བ་བཞིན་བརྗོད་ན་ཀུན་མཁྱེན་ཆོས་ཀྱི་རྒྱལ་པོ་ལས། མཁས་གྲུབ་བདེ་
ལེགས་རྒྱ་མཚོ། དེས་བྱ་བྲལ་ཆོས་རྗེ་ལ། དེས་གཞན་ཕན་རྡོ་རྗེ། དེས་ཀཿཐོག་པ་མཁས་གྲུབ་ནམ་མཁའ་རྡོ་རྗེ། དེ་ལས་སྨན་ཤོད་སངས་རྒྱས་རྡོ་རྗེས་གསན་
པ་དང་། ༈ ཡང་མཁའ་འགྲོ་སྙིང་ཐིག་གི་བརྒྱུད་པའང་ཕྱོགས་གཅིག་ཏུ་བབས་པ་སྟེ། ཡང་གསང་བླ་ན་མེད་པའི་རྒྱུད་བཅུ་བདུན་དང་། ཀློང་གསལ་ཉི་
མ་འབར་མའི་རྒྱུད། ཁྲོས་མ་ནག་ཨོའི་གསང་རྒྱུད་བཅས་རྒྱུད་བཅུ་དགུའི་ཁོག་སྙིང་གདམས་པའི་མན་ངག་རྫོགས་པ་ཆེན་པོ་མཁའ་འགྲོ་སྙིང་ཐིག་ཞེས་ཡོངས་སུ་གྲགས་
པའི་བཀའ་རྣམས་སློབ་དཔོན་ཆེན་པོ་པདྨ་ལ། རིག་འཛིན་ཤྲཱི་སེང་ཧས་གཉེར་དུ་གཏད་པ་ལས། སློབ་དཔོན་ཆེན་པོས། ལོ་ཆེན་བཻ་རོའི་སེམས་ཀློང་གི་མན་ངག་དང་། 

༄༅། །པཎ་ཆེན་བི་མ་ལས་མཁས་པ་ཛྙཱ་ན་སུ་ཏྲ་ལས་གསན་པའི་ཡང་གསང་སྙིང་པོའི་རྒྱུད་བཅོ་བརྒྱད་ཀྱི་དགོངས་པ་བི་མ་སྙིང་ཐིག་གི་མན་ངག་དར་སྤེལ་མཛད་
པའི་དུས་བབས་ལ་དགོངས་ཏེ། མཁའ་འགྲོ་སྙིང་ཐིག་གི་གདམས་པ་རྣམས་གཞོ་སྟོད་ཏི་སྒྲོ་ཡེ་ཤེས་གསང་བའི་སྒྲུབ་ཕུག་ཏུ་མཁའ་འགྲོ་ཡེ་ཤེས་མཚོ་རྒྱལ་ལ་ལྐོག་ཆོས་སུ་རྩལ་
བ་ལས་ཡོངས་གྲགས་སུ་མ་སྤེལ། རྗེས་སུ་ཆོས་རྒྱལ་གྱི་སྲས་མོ་ལྷ་ལྕམ་པདྨ་གསལ་དགུང་ལོ་བརྒྱད་ཐོག་འདས་ནས་ཆོས་རྒྱལ་གྱིས་སྡུག་བསྔལ་བསལ་བའི་ཆེད་དང་། སྔོན་
གྱི་སྨོན་ལམ་དབང་གིས་རྣམ་ཤེས་སྐུ་གདུང་དུ་བཀུག་ནས། མཁའ་འགྲོ་སྙིང་ཐིག་བཀའ་གཏད་མཛད་པ་ལས། རྗེས་སུ་ལྷ་ལྕམ་ཉིད་ཀྱི་སྐྱེ་མཐའ་པདྨ་ལས་འབྲེལ་
རྩལ་ལམ་སྤང་སྒང་རིན་ཆེན་ཚུལ་རྡོར་གྱིས་ཆུ་མོ་གླང་གི་ལོ་སྟོན་ཟླ་ཐ་ཆུང་གི་ཚེས་ཉེར་བདུན་ཉིན་སྡོང་ལུང་ཁྲ་མོ་བྲག་ནས་གཏེར་དུ་དྲངས་བ་ལ། ཤེལ་དཀར་བཟའ་མགོན་
སྐྱིད་ཀྱི་སྐྱེ་བ་རྒྱལ་སྲས་ལེགས་ལྡན་ལ་དབང་གི་ཆུ་བོ་བཀའ་ལུང་རྗེས་གནང་བཅས་གསན། དེ་ལས་ཆོས་རྗེ་རང་བྱུང་རྡོ་རྗེ་ཀོང་པོ་སྣང་རོང་དགོན་གསར་ལྷུན་གྲུབ་སྟེང་དུ་བཞུགས་

དུས༑ སྤུལ་སྐུ་ལེགས་ལྡན་དེར་དྲངས་ནས་ཤོག་སེར་བཀའ་ལུང་ཡོངས་རྫོགས་ཀྱི་རྒྱུན་རྣམས་རྫོགས་པར་ཞུས། དེ་ལས་རྟོགས་ལྡན་དར་མ་རྡོ་རྗེ་དང་། དེས་ཀཿཐོག་པ་
མཁས་གྲུབ་ནམ་མཁའ་རྡོ་རྗེ། དེས་བླ་མ་ཡང་ཁྲོད་ཚུལ་ཁྲིམས་འབུམ་པ། དེས་བླ་མ་དྷརྨ་ལཀྵ་སྟེ་བྲའོ་ཆོས་འབུམ། དེས་བླ་མ་བུདྡྷ་ཤྲཱི། དེས་ཀཿཐོག་པ་བླ་མ་བསོད་
ནམས་འབུམ། དེས་བསོད་ནམས་དར་མ་བཟང་པོ་ལ། དེས་ཙྭ་རུ་ཡེ་ཤེས་འཁོར་ལོའི་སྒྲུབ་གནས་སུ་བླ་མ་བསོད་ནམས་འོད་ཟེར་ལ། འདི་བཞིན་བརྒྱུད་ཚུལ་དེ་མཁའ་
འགྲོ་སྙིང་ཐིག་གཞུང་དུ་གསལ་བ་ལྟར་གོང་འོག་འབྲེལ་ཆེ་ཞིང་། ཀརྨ་པ་མཁའ་ཁྱབ་རྡོ་རྗེའི་དབང་ཟིན་དུ་བརྒྱུད་ཚུལ་ཅུང་མི་འདྲ་བ་ཞིག་བཞུགས་ཀྱང་། ཕལ་ཆེར་གོང་
འོག་ནོར་བ་འདྲ་སྟེ་བླ་མ་སྔ་ཕྱི་བྱོན་ཚུལ་ཐོད་མི་ཐུག །དེས་ན་གོང་དུ་དྲངས་བའི་ཀཿཐོག་པ་མཁས་གྲུབ་ནམ་མཁའ་རྡོ་རྗེ་ལས་སྨན་ཤོད་སངས་རྒྱས་རྡོ་རྗེས་གསན་པ་སྟེ།
རྨེ་ཤོད་སངས་རྒྱས་རྡོ་རྗེ་ནི། སྡེ་དགེ་རྨེ་ཤོད་དུ་སྐུ་འཁྲུངས། ཀཿཐོག་ཏུ་སྟོན་པ་མགོན་པོ་རྒྱལ་མཚན་དང་། རྟོགས་ལྡན་ནམ་མཁའ་རྡོ་རྗེ་སོགས་ཀྱི་མཁས་གྲུབ་

༄༅། །མང་པོའི་ཞབས་ལ་གཏུགས། ཟུར་པ་ཡབ་སྲས་ནས་བརྒྱུད་པའི་མདོ་སྒྱུ་སེམས་གསུམ་གྱི་བཤད་སྲོལ་དང་། རྫོགས་ཆེན་སྡེ་གསུམ་གྱི་དབང་
དང་འགྲེལ་བཤད་མན་ངག་ཉམས་ཁྲིད་བཅས་ཀྱི་རྒྱུན་ཡོངས་རྫོགས་གསན། ཁྱད་པར་སློབ་དཔོན་པདྨ་དང་བི་མ་མི་ཏྲའི་མན་ངག་མཁའ་འགྲོ་སྙིང་ཐིག་དང་། བླ་མ་ཡང་
ཏིག་ཡིད་བཞིན་ནོར་བུའི་གདམས་ཁྲིད་ལ་ཉམས་ལེན་གཙོ་བོ་མཛད། རྫོགས་པ་ཆེན་པོ་བླ་མ་ཡང་ཏིག་གི་ཁྲིད་ཡིག་ཆ་གཅིག་གི་ནང་དུ་གདམ་ཁྲིད་ཁ་ཚང་དོན་དྲིལ་ལྟ་
བདེ་ཞིག་མཛད་དེ་ཡང་ཁྲོད་ཚུལ་ཁྲིམས་འབུམ་པ་སོགས་ཀྱི་སློབ་བརྒྱུད་རྣམས་ལ་དར་སྤེལ་གནང་། དེ་སྐབས་ཙམ་ན་ཀཿཐོག་པའི་སློབ་བརྒྱུད་རྣམས་ཀྱི་ཉམས་ལེན་གྱི་
གཙོ་བོ་སྙིང་ཐིག་རྣམ་གཉིས་ཀྱི་ཁྲིད་ཡིག་སངས་རྒྱས་རྡོ་རྗེས་མཛད་པ་དེ་ཡིན་པར་གྲགས་ཀྱང་། ད་ལྟ་ནི་དཔེ་རྒྱུན་ཙམ་ཡང་ནུབ་ནས་མཇལ་བའི་སྐལ་བ་མ་བྱུང་ངོ་།། །།
༈ །།ཁྲིད་ཆེན་བཞི་པ། སྙིང་པོ་དོན་གྱི་གཏེར་མཛོད་མན་ངག་རྒྱ་མཚོ་ནི། ཐོག་མར་ཀུན་མཁྱེན་དམ་པ་རིན་པོ་ཆེས་དྭགས་པོ་ལྷ་རྗེ་ལས་ཕྱག་ཆེན་ལྷན་

ཅིག་སྐྱེས་པའི་ཁྲིད་དང་། རྗེ་བཙུན་རས་ཆུང་པ་དང་། རས་པ་ཞི་བ་འོད་ལས་ལུས་མེད་མཁའ་འགྲོའི་ཆོས་སྐོར་ནས། ན་རོ་ཆོས་དྲུག་སོགས་གསན་པ་དང་།
ཀརྨ་པ་དུས་གསུམ་མཁྱེན་པ་ལས་ཕྱག་ཆེན་མྱོང་ཁྲིད་སོགས་གསན་པའི་རྒྱུན་དང་། འཛམ་སྟོན་འགྲོ་བའི་མགོན་པོའི་རྫོགས་པ་ཆེན་པོའི་ངོ་སྤྲད་ཀྱི་གདམས་པ་གཉིས་
དབྱེར་མེད་དུ་རྟོགས་ཕྱག་རྫོགས་ཟུང་འབྲེལ་གྱི་ཁྲིད་རྒྱུན་ཀཿཐོག་པ་དམ་པ་ཡབ་སྲས་ལས་ཙས་སྡེ་ནམ་མཁའ་རྡོ་རྗེ་ལ་བཀའ་བབས་པ་དང་། དེ་ལས་རིམ་པར་ཉ་གྲོ་བ་
ཐུགས་རྗེ་ཡེ་ཤེས། རྡོ་རེབ་རྒྱལ་དཔོན་སྟོན་པ་དབང་འབྱོར་སོགས་ལས། ཡང་ཁྲོད་པ་ཚུལ་ཁྲིམས་འབུམ་པ་ལ་དེས་མཁས་གྲུབ་ཡེ་ཤེས་རྒྱལ་མཚན་གྱིས་གསན་པ་
དང་༑ ཁྱད་པར་ཕྱག་ཆེན་བརྒྱུད་པ་རང་རྐང་ནི། རྡོ་རྗེ་འཆང་ནས། ཏེ་ལོ་པ། ནཱ་རོ་པཎ་ཆེན། མར་པ་ཆོས་ཀྱི་བློ་གྲོས། མི་ལ་རས་པ། མཉམ་མེད་
དྭགས་པོ་ལྷ་རྗེ། རྗེ་ཕག་མོ་གྲུབ་པ། དེ་ལས་ཆོས་རྗེ་སྨར་པ་རིན་པོ་ཆེས་གསན་པས་སྨར་ཚང་བཀའ་བརྒྱུད་ཅེས་གྲགས། དེས་མཚུངས་མེད་ཡང་དགོན་པ། 

༄༅། །སྐྱེས་མཆོག་སྤྱན་སྔ་བ། རྒྱལ་སྲས་དབུ་རྩེ་བ། སྤྲུལ་སྐུ་རིན་ཆེན་གླིང་པ། མཁན་ཆེན་འོད་ཟེར་བླ་མ། དེས་འགྲོ་མགོན་ཤིང་མགོ་རིན་ཆེན་
ལ༑  དེས་གནས་མཆོག་རྩྭ་རིར་གྲུབ་ཐོབ་ཀུ་ཀུ་རི་པའི་སྐྱེ་བ་རྡུ་པ་གྲུབ་ཐོབ་ཆོས་ཀྱི་རྡོ་རྗེ། དེ་ལས་མཁས་གྲུབ་ཡེ་ཤེས་རྒྱལ་མཚན་གྱིས་གསན་པ་སྟེ། མཁས་གྲུབ་ཡེ་ཤེས་
རྒྱལ་མཚན་ནི། དང་པོ་མཁས་གྲུབ་མང་པོའི་མདུན་ཐོས་བསམ་རྒྱ་ཆེར་མཛད་ཅིང་མཁས་པ་ཆེན་པོར་གྱུར། ཀཿཐོག་པ་ཚུལ་ཁྲིམས་འབུམ་པ་སོགས་ལས་མདོ་སྒྱུ་དང་། 
སེམས་ཕྱོགས་ཀྱི་གདམས་ཁྲིད་མན་ངག་མཐར་ཕྱིན་པར་གསན་ཏེ་རྟོགས་པ་མཆོག་གི་གོ་སར་སྙེགས། སླར་ཡང་དགོས་པའི་དབང་གིས་སྤང་ཀམ་ཆོས་གླིང་རི་ཁྲོད་དུ་མཚུངས་
མེད་ཆོས་ཀྱི་རྡོ་རྗེའི་དྲུང་ནས་ཕྱག་རྒྱ་ཆེན་པོ་སྙན་བརྒྱུད་ཀྱི་ཁྲིད་གསན་ནས་རོ་གཅིག་གི་རྟོགས་པ་མངོན་དུ་ཤར། སླར་ཡང་བླ་མ་ལ་བློ་རབ་འབྲིང་མཐའ་གསུམ་གྱི་ཁྲིད་ཚུལ་
དང་། གཞན་ཡང་ཚིགས་ཁྲིད། གོ་ཁྲིད། ཉམས་ཁྲིད། དོན་ཁྲིད། བོག་འདོན་སོགས་བུམ་པ་གང་བྱོས་ཀྱི་ཚུལ་དུ་གནང་། ཀརྨ་པ་པཀྵའི་ཀཿཐོག་བྱམས་

པ་འབུམ་ལས་རྫོགས་པ་ཆེན་པོའི་ཁྲིད་ཞུས་ནས་ཕྱག་ཆེན་དང་རྫོགས་ཆེན་གཉིས་ལྟ་བ་གཏན་ལ་ཕབས་པའི་རིང་ལ་ཁྱད་ཡོད། མཐར་ཐུག་གི་དོན་ལ་ཁྱད་མི་འདུག་
གསུངས་ནས་ཕྱག་རྫོགས་ཟུང་འཇུག་ལ་ཉམས་ལེན་མཛད་པར་གསུངས་ཞེས་ཀརྨ་ཆགས་མེད་ཀྱི་གསུངས་ལས་བྱུང་བ་ལྟར་རྗེ་ཡེ་ཤེས་རྒྱལ་མཚན་གྱིས་ཕྱག་རྫོགས་ཟུང་
འཇུག་གི་གདམས་པ། སྙིང་པོ་དོན་གྱི་གཏེར་མཛོད་མན་ངག་རྒྱ་མཚོ་ཞེས་པའི་ཁྲིད་ཆེན་འདི་མཛད་པ་ལས། ཕྱག་རྫོགས་ཟུངས་འཇུག་གི་གདམས་པའི་རྒྱུན་ཧ་
ཅང་དར་ཏེ། བརྒྱུད་འཛིན་གྱི་གཙོ་བོ་བྱང་སེམས་ཆོས་རྗེ་རྒྱལ་མཚན་སེང་གེ་སོགས་མཁས་དང་གྲུབ་པ་བརྙེས་པའི་སྐྱེས་ཆེན་མང་དུ་བྱུང་། རྒྱལ་བ་ཀཿདཔལ་
གཉིས་ཀྱི་ཕྱོགས་ལ་སྨར་ཚང་བཀའ་རྒྱུད་ཀྱི་བརྒྱུད་འཛིན་ཡིན་པར་ཡོངས་སུ་གྲགས་པའི་རྒྱུ་མཚན་དེ་ལས་བྱུང་། དེ་ལྟར་ཁྲིད་ཆེན་དེ་ཉིད་ཀྱི་དཔེ་རྒྱུན་དང་། ཁྲིད་
ཀྱི་བརྒྱུད་པའང་ད་ལྟའི་བར་དུ་མ་ནུབ་པར་བཞུགས་ཏེ། བྱང་སེམས་ཆོས་རྗེ་ལས་རིམ་པར། ཨ་རྡོ་དཀོན་མཆོག་རྒྱལ་མཚན། དཀོན་མཆོག་རྡོ་རྗེ། ཧོར་

༄༅། །པོ་ཤཱཀྱ་རྒྱལ་མཚན། བྱང་ཆུབ་སེང་གེ །བུ་འབོར་བ་བཀྲ་ཤིས་རྒྱ་མཚོ། རྒྱལ་སྡོང་སྟོན་པ་སེངྒེ། རྟག་ཕུ་རྡོ་རྗེ་རྒྱལ་མཚན། ཉིན་དགོན་
སངས་རྒྱས་བཀྲ་ཤིས། རྟོགས་ལྡན་ཆོས་ཉིད་རྒྱ་མཚོ། པདྨ་རྒྱལ་མཚན། ཐུབ་པ་རྒྱལ་མཚན། རྡོ་རིང་བླ་མ་ཐེག་མཆོག།།གཞི་ཆེན་འདུ་འཛིན་བསྟན་པའི་ཉི་མ། 
དཔལ་སྤྲུལ་རིན་པོ་ཆེ་ཆོས་ཀྱི་དབང་པོ། གླིང་མཁན་པོ་ལུང་རྟོགས་རྒྱ་མཚོ། སྐྱིད་ལུང་མཁས་མཆོག །སི་ཏུ་ཆོས་ཀྱི་བློ་གྲོས། ཀཿཐོག་ལྕམ་བླ་དཀོན་མཆོག་ཆོས་
འཕེལ༑ སྐུ་ཞབས་འཇིགས་མེད་ཡོན་ཏན་མགོན་པོ། དབོན་པོ་པདྨ་རྒྱལ་མཚན། འཚོ་བྱེད་བླ་མ་ཚེ་རིང་ཆོས་འཕེལ། མཁན་རིན་པོ་ཆེ་ལེགས་བཤད་འབྱོར་ལྡན་
ལའོ༑ །ཡང་ན་གླིང་མཁན་པོ་ནས། མཁན་པོ་འཇིགས་བསམ། དེས་ཛཿསྤྲུལ་རྡོ་རྗེ་འཆང་། དེས་དབོན་པོ་པདྨ་རྒྱལ་མཚན། དེས་ཚེ་རིང་ཆོས་འཕེལ། 
དེས་མཁན་ལེགས་འབྱོར་ལའོ།། ༈ །།ཁྲིད་ཆེན་ལྔ་པ་གྲུབ་ཐོབ་ཀུན་དགའ་འབུམ་པའི་གཅོད་ཁྲིད་ཆེན་མོ་ནི། ཡུམ་ཆེན་ཤེར་ཕྱིན་གྱི་དགོངས་པ་དམ་ཆོས་

བདུད་ཀྱི་གཅོད་ཡུལ་ཞེས་གྲགས་པ་ལ། རིགས་ཀྱི་སྒོ་ནས་བཀའ་བརྒྱུད་དང་དོན་བརྒྱུད། ཞུ་བ་པོའི་སྒོ་ནས་ཕ་བརྒྱུད་དང་མ་བརྒྱུད། ཡོངས་སུ་གྲགས་པའི་
སྒོ་ནས་བཀའ་མ་དང་གཏེར་མ། ངོ་བོའི་སྒོ་ནས་གཞུང་འཁྲིགས་ཆགས་དང་འཁྲིགས་མེད་ཁ་འཐོར་ཏེ་དབྱེ་བ་བརྒྱད་དུ་གསུངས་པའི་དང་པོ་ལ། བཅོམ་ལྡན་འདས་
བྱམས་པ། ཐོགས་མེད། དབྱིག་གཉེན། ཨརྻ་དེ་ཝ། དེས་དམ་པ་རྒྱ་གར། དེ་ལས་ཟུར་ཆེན་ཤཱཀྱ་འབྱུང་གནས་ཀྱི་དབོན་པོ་སྐྱོ་ཆུང་བསོད་ནམས་བླ་མ་
དེ་ལས་མ་ཅིག་ལས་ཀྱིས་སྒྲོན་མས་གསན་པ་ལ། མདོ་མཚན་ཉིད་ཐེག་པ་ལྟར་བརྒྱུད་པས་བཀའ་བརྒྱུད་དོན་གྱི་བརྒྱུད་པ་ཞེས་གྲགས། སྔགས་ལྟར་ན། 
ཡུམ་ཆེན་མོ་ལས། རྡོ་རྗེ་འཆང་། དེས་ཤཱཀྱ་ཐུབ་པ། དེས་འཇམ་དཔལ་སྨྲ་བའི་སེངྒེ། དེས་ཨརྻ་དེ་ཝ་སོགས་འདྲ། གཉིས་པ་དོན་བརྒྱུད་ནི་ཡེ་ཤེས་
མཁའ་འགྲོ་དངོས་ལས་མ་ཅིག་གིས་གསན་པ་དང་། མདོ་རྒྱས་འབྲིང་བསྡུས་གསུམ་ཁ་འདོན་བགྱིས་དང་གདམས་པ་ནང་ནས་འཆར་གྱིན་གསུངས་པ་བཞིན་མ་

༄༅། །ཅིག་གི་ཐུགས་ལ་འཁྲུངས་པའི་མྱོང་ཆོས་དོན་གྱི་བརྒྱུད་པའོ། །གཉིས་པ་ལ། ཕ་བརྒྱུད་ནི་གོང་གི་བཀའ་བརྒྱུད་དང་འདྲ། མ་བརྒྱུད་ནི་རྗེ་བཙུན་
སྒྲོལ་མས་གསོལ་བ་བཏབ་པ་ལ་ཆོས་ཀྱི་དབྱིངས་ནམ་མཁའ་ལྟ་བུའི་ངང་ལས་མཚན་དཔེའི་གཟུགས་སྐུ་ཞལ་གཅིག་ཕྱག་བཞི་པ་གསེར་གཙོ་མའི་མདོག་ལྟ་བུ་རིན་པོ་ཆེའི་
བརྒྱན་པ་གཅིག་བྱོན་ནས་རྗེ་བཙུན་སྒྲོལ་མ་ལ་བྱིན་གྱིས་རླབས་པས་ཕར་ཕྱིན་གྱི་དོན་རྟོགས། དེས་མཁའ་འགྲོ་སུ་ཀ་སིདྡྷི། དེས་དམ་པ་རྒྱ་གར། དེ་ལས་མ་ཅིག་
གིས་གསན་པའོ། །གསུམ་པ་ལ། དང་པོ་བཀའ་མ་ནི་མ་ཅིག་རང་གིས་བཀའ་ཤེར་ཕྱིན་གྱི་མདོ་ཀློག་པས་བདུད་བཞི་རང་སར་གྲོལ་བའི་རྟོགས་པ་བཀའ་བཞིན་
རྟོགས་པ་དང་། འཇམ་དཔལ་རྩ་རྒྱུད་སོགས་ལས་ལུང་བསྟན་པའི་བཀའ་ཡང་མངོན་དུ་གྱུར། གོང་དུ་བཤད་པའི་སྐྱོ་སྟོན་བསོད་ནམས་བླ་མ་ལས་བརྒྱུད་པ་ལ་
བཀའ་བརྒྱུད་ཅེས་གྲགས་པའང་འདི་དང་དོན་གཅིག་ཏུ་ངེས་པའོ། །གཏེར་མ་ནི་སྲས་མོ་བཞི་ལ་བྱིན་རླབས་བཀའ་བབས་པ་ཐམས་ཅད་ལ་གཏེར་མའི་ཆོས་སྐོར་དུ་

གྲགས་པ༑  བཞི་པ་ནི། མ་ཅིག་གིས་ཆོས་ཐམས་ཅད་གདུལ་བྱ་དྲངས་བའི་ཐབས་ཀྱི་ཕྱོགས་གཅིག་ཏུ་འཁྲིགས་ཆགས་པ་ལ་ཁྲིག་ཆགས་དང་། ཕྱོགས་གཅིག་
ཏུ་མ་འགྲིག་པའི་མན་ངག་འཐོར་བུ་རྣམས་འཁྲིག་མེད་ཁ་འཐོར་ཞེས་ཟེར་རོ། །མདོར་ན་མ་ཅིག་གི་གཅོད་བསྐོར་ཇི་སྙེད་གསུངས་པ་ཐམས་ཅད་བཀའ་བརྒྱུད་དང་
དོན་བརྒྱུད་གཉིས་སུ་མ་འདུས་པ་མེད་དོ། །སྔ་འགྱུར་རྙིང་མའི་ཆོས་སྐད་ལ་རིང་བརྒྱུད་བཀའ་མ་ཞེས་གྲགས་པ་དང་མཐུན་ཏེ། སྐྱོ་སྟོན་བསོད་ནམས་བླ་མ་
ནི་ཟུར་པའི་ཕྱོགས་གཏོགས་རྫོགས་ཆེན་སེམས་ཕྱོགས་ཀྱི་རྟོགས་པ་མངོན་དུ་བརྙེས་པའི་གྲུབ་ཐོབ་ཞིག་ཡིན་ནའང་། དགོས་པའི་དབང་གིས་དམ་པ་རྒྱ་གར་
ལས་ཞི་བྱེད་ཀྱི་གདམས་ངག་རྫོགས་པར་གསན་ནས་རྟོགས་པ་གསར་དུ་འཁྲུངས་པའི་ཚུལ་སྟོན་ཏེ་མ་ཅིག་ལབ་སྒྲོན་ལ་ཞི་བྱེད་དང་རྫོགས་ཆེན་གྱི་མན་ངག་ཟུང་འབྲེལ་
གྱི་གདམས་པ་སྟོན་པ་དང་མ་ཅིག་རང་གི་ཤེར་ཕྱིན་གྱི་དགོངས་པ་ཐུགས་ལ་འཁྲུངས་པའི་རྟོགས་པ་དང་དབྱེར་མེད་གཅིག་འདྲེས་སུ་གྱུར་པ་ལ་ཟབ་མོ་གཅོད་ཀྱི་གདམས་

༄༅། །པ་ཞེས་མཚན་དུ་གྲགས་པའོ། །མ་ཅིག་ལབ་ཀྱི་སྒྲོན་མའི་རྣམ་ཐར་ཅུང་ཟད་བརྗོད་ན། ཡུམ་ཆེན་མོའི་ཡེ་ཤེས་ཀྱི་རོལ་རྩལ་ལས་ཤར་བ། ལྷའི་
ཡུལ་སུམ་ཅུ་རྩ་གསུམ་དང་། རྒྱ་གར་རྡོ་རྗེ་གདན་སོགས་སུ་སྤྲུལ་པ་སྣ་ཚོགས་མཛད་དེ་འགྲོ་དོན་དཔག་མེད་མཛད། དེ་ནས་བོད་ཡུལ་ངམ་ཤོད་སྨད་དུ་གྲོང་ཚོ་མེ་རེ་བྱ་བར་
སྐུ་འཁྲུངས། ཡུམ་གྱི་ཁོག་པར་བཞུགས་དུས་ག་ཏེའི་སྔགས་དང་། ཧ་རི་ནི་ས་སྒྲོགས། བཙས་མ་ཐག་དཔྲལ་བར་མིག་གསུམ་ཡོད་པ། ཁ་ནས་ཨ་བགྲང་བ། 
ལྕེ་ཧྲཱིཿདམར་པོ་ཡོད་པ་བྱུང་། སྒྲོན་རྩེ་མ་ཞེས་མིང་བཏགས། ལོ་ངོ་བཅུ་དུས་ཀློག་མཐར་ཕྱིན། སྟོན་མོ་ཆེན་པོ་ཚོགས་སྐབས་ཁྲོམ་རྣམས་ཡ་མཚན་ནས་ལབ་ཀྱི་
སྒྲོན་མར་གསོལ། གཡོ་རུ་གྲྭ་ཐང་དུ་གྲྭ་པ་མངོན་ཤེས་ལས་རབ་ཏུ་བྱུང་། བཀའ་རྒྱས་འབྲིང་བསྡུས་གསུམ་བཀླག་ཅིང་བཞུགས་སྐབས། རྒྱ་གར་ནས་ཕ་དམ་པ་
མཇལ་དུ་བྱོན། ཕན་ཚུན་ཆེ་བསྟོད་དང་གུས་བསྐུར་གནང་། མ་ཅིག་ནས་བཀའ་བཀློག་པས་གྲོལ་བའི་རྟོགས་པ་ནི། ཟས་གོས་གནས་གྲོགས་ཡུལ་

བཅས་ལ་ཆགས་ཞེན་གྱི་རེ་དོགས་ཆོད། ངོ་སྤྲོད་དང་བྱིན་རླབས་ཀྱི་ན་བུན་མ་ཡལ་བའི་རྟོགས་པ་ཁྱད་པར་ཅན་སྐྱེས། སྐྱི་སྟོན་བསོད་ནམས་བླ་མ་ལ་དབང་བཞི་
རྫོགས་པར་ཞུས། དགུང་ལོ་སོ་གསུམ་ལེན་དུས་ཐོད་པ་བྷ་དྲ་བྱ་བ་དང་ཐབས་ཤེས་འབྲེལ། ལ་སྟོད་དེང་རིར་དམ་པ་རྒྱ་གར་དང་ཡང་དུ་མཇལ་ནས་རྟོགས་པ་
བསྡུར་བས་དམ་པ་མཉེས། དེ་ནས་ཟངས་རི་མཁའ་དམར་དུ་ཡོན་བདག་མོ་ཆོས་མཚོ་དང་གཞི་བདག་ཟངས་བཙན་དམར་པོས་ཞབས་ཏོག་དང་ཡོན་བདག་བྱས་
ཏེ་དགོན་གནས་མཛད། ལོ་གསུམ་ནས་ནམ་མཁའ་ལ་ཉི་མ་ཤར་བ་འདྲ་བའི་བསྟན་པ་རྒྱས། གཅོད་ཆོས་རྒྱ་གར་དུ་གྲགས་པ་ལ་རྒྱ་གར་བ་ཡིད་མ་ཆེས་ཏེ་
ཨ་ཙ་ར་གསུམ་བོད་དུ་བྱུང་ནས་སྒྲོ་གླེང་བྱས་ཚེ་མ་ཅིག་གིས་རྒྱ་གར་གྱིས་སྐད་ཁོ་ནས་ཚིག་ལན་བརྡབ། སྔོན་ཚེ་རྒྱ་གར་དུ་སྐྱེས་པའི་ལོ་རྒྱུས་བཤད། དབུས་
གཙང་རུ་བཞིའི་མཁས་པ་དང་ཡུལ་མི་འབུམ་ཚོ་གཅིག་དང་བདུན་བརྒྱ་འདུས་པའི་དབུས་སུ་མ་ཅིག་གིས་གཅོད་ཀྱི་ལོ་རྒྱུས་དང་བཀའ་ཚོམ་ཆེན་མོ། སཾ་ཀྲྀ་ཏའི་སྐད་

༄༅། །ཀྱིས་ཟླ་བ་གཅིག་ཙམ་གསུངས་པས་རྒྱ་གར་དང་བོད་ཐམས་ཅད་ཡིད་ཆེས་ནས་སྒྲོ་བསྐུར་བྲལ་བར་གྱུར་ཏོ། །མ་ཅིག་ལ་སྲས་བཞི། སྲས་མོ་
བཞི༑  སློབ་མ་རྒྱན་བཞི། རང་དང་མཉམ་པའི་སྲས་བརྒྱད་སོགས་སའི་རྡུལ་ཙམ་བྱོན་པ་ལས། ཐུགས་ཀྱི་སྲས་ཁུ་སྒོམ་ཆོས་སེང་ཡིན་པར་གསུངས་ཏེ། ཁུ་
སྒོམ་གྱིས་མ་ཅིག་ཁྱེད་ཀྱི་ཐུགས་བརྒྱུད་ལ་འཁྲུངས་པའི་མན་ངག་ཁྱད་པར་ཅན་ཞིག་ཡོད་ཐང་བས་བདག་ལ་གསུངས་བར་ཞུས་པས། མ་ཅིག་གི་ཞལ་ནས་སངས་རྒྱས་
ནས་ད་ལྟའི་བར་གྱི་གདམས་པའི་བཅུད་མ་ཉམས་པ་བྱིན་རླབས་ཀྱི་དྲོད་མ་ཡལ་བ། བཀའ་བརྒྱུད་དོན་གྱི་གདམས་པ་དབང་པོ་རབ་འབྲིང་ཐ་མའི་གཅོད་གསུམ། 
ནང་དྲོད་ཚད་དང་ལྡན་པ་ཡོད། དེ་སྔོན་ཞུ་ཟེར་བ་སུའང་མ་བྱུང་བར་སུ་ལའང་མ་བསྟན། ད་ཁྱོད་ལ་བསྟན་གསུངས་ནས་གནང་ངོ་། །མ་ཅིག་གྲོང་ནས་ཐོད་པ་དོན་
འགྲུབ་ལ་མ་ཅིག་ལ་གདམས་པ་ཁྱད་པར་ཅན་ཞིག་བདག་གིས་ཞུས་ཡོད་པས་སློབ་དཔོན་ལ་ཞབས་ཏོགས་འབུལ་བཟླས་པས། སྲས་ཀྱིས། མ་ལ་ཡོད་པའི་གདམས་

པ་བུ་ལ་གཏེར་མཆིས། ང་ལ་མ་བསྟན་པའི་གདམས་ངག་ཁྱོད་ལ་མེད་གསུངས་ནས་མ་ཞུས། སྲས་ལ་བཀའ་བརྒྱུད་དོན་གྱི་གདམས་པ་མེད་པའི་རྒྱུ་མཚན་དེ་ལྟར་
ལགས༑ དེ་ལྟ་བུའི་གདམས་ངག་ཁྱད་པར་ཅན་དེ་ཁུ་སྒོམ་ཆོས་སེང་གིས་དོལ་པ་ཟངས་ཐལ་ལ། དེས་རྒྱ་ནག་གཅེར་བུ། དེས་བླ་མ་སངས་རྒྱས་རབ་བརྟན། 
དེས་ཟལ་མོ་དགེ་སློང་ཤེས་རབ། དེས་བླ་མ་སུམ་པ་རས་པ་ལ། དེས་སངས་རྒྱས་གཉན་སྟོན་ནམ་པཎྜི་ཏ་དོན་ཡོད་རྡོ་རྗེ་ལ། འདིས་ཁུ་སྒོམ་མན་ངག་གཅོད་
གཞུང་ཟབ་དོན་སྙིང་ཁ་ཞེས་རྩ་འགྲེལ་ཆ་ལག་དང་བཅས་པའི་དཔེ་དང་ལུང་རྒྱུན་བཅས་ད་ལྟའི་བར་བཞུགས། དེ་ལས་རས་པ་དྷརྨ་སེདྷ་ལ། དེས་གཡུ་
གཞེར་སྟོན་པ་བཛྲ་སེང་ཧ། དེས་ཀཿཐོག་པ་ཤེས་རབ་བླ་མ། དེས་དཔལ་འབར་བ་རྡོ་རྗེ་དཔལ། དེས་རྟོགས་ལྡན་ནམ་མཁའ་རྡོ་རྗེ། དེས་གནམ་སྟེང་རི་
ཁྲོད་པ་ཚུལ་ཁྲིམས་རྒྱལ་མཚན། དེས་སྤང་སྒོམ་ཆོས་གླིང་གི་རི་ཁྲོད་པ་རྔུ་ཆོས་ཀྱི་རྡོ་རྗེ་ལ། དེས་མཁས་གྲུབ་ཛྙཱ་ན་ཀེ་ཏུ། དེས་སྐྱེས་མཆོག་བསོད་ནམས་

༄༅། །དཔལ་བ། ངེས་བྱ་བཏང་ཀུན་འགའ་འབུམ་པ་ལ་གསུངས། ཀཿཐོག་ཀུན་དགའ་འབུམ་པས་གཅོད་གཞུང་གསར་དུ་བསྒྲིག་པ་ལ་ཀུན་དགའ་
འབུམ་པའི་གཅོད་ཞེས་ཡོངས་སུ་གགས་པ་སྟེ། མ་ཅིག་གདམས་པའི་སྙིང་པོ་བཀའ་བརྒྱུད་དང་དོན་བརྒྱད་ཀྱི་མན་ངག་ཁུ་སྒོམ་ཆོས་ཀྱི་སེང་གེ་ལ་སྙན་བརྒྱུད་དུ་གདམས་པའི་
བརྒྱུད་སྲོལ་མ་ནོར་བ་པཎྜི་ཏ་དོན་ཡོད་རྡོ་རྗེའི་ཟབ་དོན་སྙིང་པོའི་དགོངས་བཅུད་གཅོད་གཞུང་དམིགས་འབུམ་མུ་ཏིག་ཕྲེང་བ། གཅོད་ཁྲིད་གསལ་བའི་སྒྲོན་མེ། ལུས་
སྦྱིན་གདན་ཐོག་གཅིག་མ། མཁའ་འགྲོའི་མངོན་རྟོགས། ལས་བྱང་། དབང་། མན་ངག་ཕྲན་ཚེག་བཅས་ཁ་ཚང་ལ་དོན་དྲིལ་བ་འདི་ལྟ་བའི་ཡིག་ཆ་གསར་རྙིང་
གཉིས་ཀའི་ཕྱོགས་ལ་དཀོན་ཞིང་སབ་བརྒྱུད་ཀྱི་མན་ངག་འདི་ལ་མོས་པ་རྣམས་ཀྱིས་འོ་མའི་སྙིང་པོ་ལས་མར་གྱི་ཞུན་བཅུད་ལྟར་གདམས་ཁྲིད་འདིའི་སྙིང་པོའི་ཉམས་ལེན་ལ་
བརྩོན་ཏེ། སྣང་བ་དགྲར་ལངས་ཀྱི་ལྷ་འདྲེ་དང་། རེ་དོགས་གཉིས་འཛིན་གྱི་འཁྲུལ་རྟོགས་མ་ལུས་སྟན་ཐོག་གཅིག་ཏུ་གཅོད་པའི་མན་ངག་ཞི་ཕྱག་རྫོགས་གསུམ་གྱི་སྙིང་

པོ་ཡུམ་ཆེན་ཤེས་རབ་ཀྱི་ཕ་རོལ་དུ་ཕྱིན་མའི་དགོངས་ཀློང་དུ་མཉམ་པར་བཞག་པར་རིགས་སོ། །གྲུབ་ཐོབ་ཀུན་དགའ་འབུམ་ཞེས་གྲགས་པ་འདི་ནི་རབ་བྱུང་དྲུག་པའི་ཆུ་
སྤྲེལ་ལོར་སྐུ་བལྟམས་ཆུང་ནས་དམ་པའི་རིགས་པ་དང་། དབུས་གཙང་ཁམས་གསུམ་དུ་བྱོན་ནས་བཀའ་གདམས་དང་། བཀའ་བརྒྱུད་ཕྱོགས་ཀྱི་མཁས་གྲུབ་མང་
པོའི་ཞབས་ལ་བཏུད། ཐོས་བསམ་སྒོམ་པའི་བྱ་བ་ལྷུར་ལེན་ཏེ་དཀའ་བ་མང་པོ་སྤྱད། །ཀཿཐོག་ཏུ་གྲུབ་མཆོག་བསོད་ནམས་བཟང་པོ་ལས་སྔ་འགྱུར་མདོ་སྒྱུ་སེམས་
གསུམ་གྱི་ཆོས་བཀའ་མཐའ་དག་གསན། གྲུབ་ཐོབ་ཕྱག་ཡུ་པ་ཞུ་བའང་འདིའི་མཚན་དུ་ངེས་ཁྱད་པར་ཞི་གཅོད་ཀྱི་གདམས་པ་ལ་རྩིས་སུ་མཛད་དེ་གཅོད་གཞུང་
དབང་ཁྲིད་ལས་ཚོགས་དང་བཅས་པའི་ཡིག་ཆ་དོན་ཡོད་རྡོ་རྗེའི་གཞུང་གི་ཁོག་ཕུབ་སྟེ་མཛད་པ་ད་ལྟའི་བར་དཔེ་རྒྱུན་མ་ཆད་པར་བཞུགས། ཀཿཐོག་གི་གདན་ས་ལོ་བཅུ་
གསུམ་བཞེས་ནས་སྔར་རྒྱུན་སྨིན་གྲོལ་འཆད་སྤེལ་དང་རྫོགས་པ་ཆེན་པོའི་ཁྲིད་དང་མན་ངག་གནང་། འདིའི་སྐབས་རཀ་ཆབ་དང་། གྲས་བརྡ། བར་ཁྱིམ། 

༄༅། །གཙང་ཆེན། བྲག་ཁ་ཆུ་སོགས་ལ་འོད་ལུས་གྲུབ་པའི་སློབ་མ་མང་དུ་བྱོན་པར་གྲགས། ཁྱད་པར་གཅོད་གཞུང་གི་སྨིན་བྱེད་ཁྲིད་ལུང་བཅས་
ཀྱི་བརྒྱུད་པ། ཀུན་དགའ་འབུམ་པ་ལས་རིམ་པར། བསོད་ནམས་འབུམ། ཤཱཀྱ་འོད་ཟེར། རྒྱལ་མཚན་སེང་གེ ། ནམ་མཁའ་རྡོ་རྗེ། ནམ་མཁའ་བློ་གྲོས། པདྨ་
དབང་དྲག་རྒྱ་མཚོ། ཆོས་སྐྱོང་རྒྱ་མཚོ། ཀློང་གསལ་སྙིང་པོ། ཆོས་ཉིད་རྒྱ་མཚོ། བཀྲ་ཤིས་མཚན་ཅན། དྲུང་པ་ནམ་མཁའ་རྒྱ་མཚོ། པདྨ་ཆོས་
དབྱིངས༑  སངས་རྒྱས་གྲགས་པ། ནམ་མཁའ་ཆོས་སྐྱོང་། འཇིགས་མེད་བསམ་གཏན། ཀུན་བཟང་རྣམ་རྒྱལ། རཏྣ་གུ་རུ། ཆོས་ཀྱི་རྒྱ་མཚོ། ཡང་ན་
དྲུང་ནམ་མཁའ་རྒྱ་མཚོ། དྲི་མེད་ཞིང་སྐྱོང་མགོན་པོ། ཚེ་དབང་མཆོག་གྲུབ། ངེས་དོན་དབང་པོ། འགྱུར་མེད་བསྟན་འཛིན། ཆོས་ཀྱི་བློ་གྲོས་། ཀུན་བཟང་
འགྱུར་མེད། ཆོས་ཀྱི་རྒྱ་མཚོ། མཁན་ལེགས་བཤད་འབྱོར་ལྡན་ལའོ། །རཏྣ་གུ་རུ་ལས་ཀྱང་མཁན་ལེགས་བཤད་ཀྱི་ལན་གཅིག་གསན་པའོ།། ༈ །།ཁྲིད་

ཆེན་དྲུག་པ་རྫོགས་པ་ཆེན་པོའི་ཁྲིད་ཟབ་ལམ་རིག་པའི་མེ་ལོང་ནི། ཡང་ཁྲོད་པའི་དབོན་བརྒྱུད་ལས་འཁྲུངས་པ་རྒྱ་བླ་བཀྲ་ཤིས་རིན་ཆེན་གྱིས་མཛད་པ་སྟེ། ཁོང་
གིས་ཐོག་མར་ཀཿཐོག་པ་བྱང་ཆུབ་སེང་གེ་དང་རྒྱལ་ཐང་པ་སྟོན་པ་སེང་གེ་གཉིས་ལ་བརྟེན་ནས་སྔར་སྲོལ་གྱི་དབང་ཁྲིད་གདམས་པ་ཡོངས་རྫོགས་ཐུགས་སུ་ཆུབ་པར་
མཛད༑  བྱང་བདག་བཀྲ་ཤིས་སྟོབས་རྒྱལ་ཀཿཐོག་ཏུ་རྫོགས་པ་ཆེན་པོ་དགོངས་པ་ཟང་ཐལ་གྱི་སྙན་བརྒྱུད་གསན་མི་ཆེད་གཏད་ཀྱིས་ཕེབས་པ་ལ་བཀའ་གཏེར་གྱི་
སྨིན་གྲོལ་རྒྱ་མཚོ་ལྟ་བུ་གསན། བྱང་བདག་རང་གི་མཚན་ལས་དྲངས་ཏེ་བཀྲ་ཤིས་རིན་ཆེན་ཞེས་མིང་བཏགས་ཏེ་སློབ་མའི་གཙོ་བོར་གྱུར། སྐུ་ཚེ་ཧྲིལ་པོར་
འཆད་ཉན་དང་སྒོམ་སྒྲུབ་ཁོ་ནས་དུས་འདའ་བར་མཛད་པ་ལས་རྣམ་གཡེང་ངང་དུ་སྐད་ཅིག་ཙམ་ཡང་མི་བཞུགས། ཀཿཐོག་པའི་སྙན་བརྒྱུད་ཀྱི་མན་ངག་རྣམས་བླ་
རབས་གོང་མ་རྣམས་ཀྱི་ཕྱག་བཞེས་ཇི་བཞིན་བསྐྱངས་བས་སྙན་བརྒྱུད་འཛིན་པ་ཡོངས་ཀྱི་གཙུག་རྒྱན་དུ་གྱུར། ཁྱད་པར་དུ་ཀཿཐོག་སྔ་རབས་པའི་ཁྲིད་རྒྱུན་

༄༅། །སེམས་ཀློང་མན་ངག་གསུམ་གྱི་དགོངས་བཅུད་གཅིག་ཏུ་དྲིལ་བ་རྫོགས་པ་ཆེན་པོའི་ཁྲིད་ཟབ་ལམ་རིག་པའི་མེ་ལོང་ཞེས་བྱ་བ་མཛད། བརྒྱུད་
འཛིན་གྱི་སློབ་མ་ས་མང་རིན་ཆེན་རྡོ་རྗེ་དང་། བར་ཁྱིམ་ཤེས་རབ་རྒྱལ་མཚན། གསེར་ལོ་བསྟན་པ་རྒྱལ་མཚན། བླ་མ་ཚེ་མདོ་རྒྱལ། བླ་མ་མཚམས་པ་སོགས་ཞལ་
སློབ་མང་དུ་བྱོན། ཁྲིད་ཡིག་ལ་བླ་རབས་གོང་མ་རྣམས་ཀྱི་ཚད་ལྡན་གྱི་ཡིག་ཆ་ཉམས་བཞེས་གནང་བའི་མན་ངག་གཙོ་བོ་ལྟ་བུ་མཛད་ནའང་ད་ལྟ་དུས་འགྱུར་གྱི་གསེབ་ཏུ་
ཡིབ་ཤོར་ནས་དཔེ་རྒྱུན་ལུང་རྒྱུན་གཉིས་ཀ་མ་བརྙེད་པས་ཡིད་ཕམ་གྱི་གནས་སུ་གྱུར་ཏོ།། ༈ །།ཁྲིད་ཆེན་བདུན་པ། སྒྱུ་འཕྲུལ་གསང་བ་སྙིང་པོའི་གྲོལ་ལམ་
རྫོགས་པ་ཆེན་པོ་བྲམ་ཟེ་ལུགས་ཀྱི་མན་ངག་སེམས་སྡེ་པྲ་ཁྲིད་ཀྱི་ཟབ་དོན་སྙིང་པོ་མུན་སེལ་དཔལ་གྱི་སྒྲོན་མེ་ཞེས་བྱ་བ་ནི་ཀཿཐོག་སྔ་རབས་པའི་ཁྲིད་རྒྱུན་འཁྲུལ་མེད་
རྒྱུད་གསང་བ་སྙིང་པོའི་གྲོལ་ལམ་གྱི་གདམས་པ་རྫོགས་པ་ཆེན་པོ་བྲམ་ཟེ་ལུགས་ཀྱི་སེམས་སྡེའི་མན་ངག་སྡེ་གསུམ་ཀློང་དགུའི་དོན་མ་ལུས་པ་གཅིག་ཏུ་བསྡུས་པའི་

གདམས་ཁྲིད་འདི་སྡོང་བྱ་བྲལ་བ་བསོད་ནམས་དོན་འགྲུབ་ཀྱིས་མཛད་པ་དེ་ཁོང་ནས་དྲུང་ཚོ་བ་བློ་གྲོས་བཟང་པོ་དང་། སྒྲོ་མདོག་ནམ་མཁའ་དཔལ་བ་སོགས་ལས་སྒྱུ་
འཕྲུལ་གསང་བ་སྙིང་པོའི་གྲོལ་ལམ་གྱི་གདམས་པ་དང་། རྫོགས་པ་ཆེན་པོ་སེམས་སྡེ་པྲ་ཁྲིད་ཀྱི་མན་ངག་རྫོགས་པར་གསན་ཏེ་སྙན་བརྒྱུད་ཀྱི་ཡིག་ཆ་མང་
པོ་མཛད་སྒྲུབ་བརྒྱུད་འཛིན་པ་ཀུན་གྱི་དབུས་ན་རི་རྒྱལ་ལྟར་གཡོ་འགུལ་མེད་པར་སྙིང་པོའི་དོན་ལ་བཞོལ་བས་བྱ་བཏང་རྣལ་འབྱོར་གྱི་དབང་ཕྱུག་བསོད་ནམས་
དོན་འགྲུབ་ཞེས་གྲུབ་པའི་རྟགས་མཚན་མངོན་དུ་གྱུར། ནག་ཚ་ཧོར་པོ་དང་མཆོད་ཁང་པ་བསོད་ནམས་རྡོ་རྗེ་སོགས་སྐལ་ལྡན་གྱི་སློབ་མ་བྱ་བཏང་མང་པོས་
ཕྱོགས་ཐམས་ཅད་དུ་ཁྱབ་པར་བྱུང་། ཁྲིད་ཡིག་འདི་ནི་ཚིགས་གསལ་ལ་དོན་ཟབ་པ་ཀཿཐོག་སྔ་རབས་པའི་བཤད་རྒྱུན་ཇི་བཞིན་པར་གསལ་བར་བྱེད་པའི་
གཞུང་མཁས་གྲུབ་མང་པོས་ཆེད་དུ་བསྔགས་པ་དང་ཉམས་བཞེས་མཛད་པའོ། །དེ་ལྟ་བུའི་གདམས་ཁྲིད་ཟབ་མོ་འདིའི་བརྒྱུད་པ་ནི། ཀུན་ཏུ་བཟང་པོ། 

༄༅། །རྡོ་རྗེ་སེམས་དཔའ། དགའ་རབ་རྡོ་རྗེ། འཇམ་དཔལ་བཤེས་གཉེན། དྷ་ཧེ་ན་ཏ་ལོ། ཨིནྡྲ་བྷུ་ཏི། །སྲས་མོ་གོ་མ། རབ་སྣང་
བརྟན་མ། ཚོགས་ཀྱི་བདག་མོ། ཀླུ་སྒྲུབ་སྙིང་པོ། རྡོ་རྗེ་ལེགས་བཙན། ཀུ་ཀུ་རཱ་ཛ། ཐོར་ཐོག་དགུ་པ། ཁྱམ་བདག་མར་མེ་མཛད། ལྷའི་རྒྱལ་
པོ༑ ཤྲཱི་སེང་ཧ། དྲི་མེད་བཤེས་གཉེན། བཻ་རོ་ཙ་ན། གཡུ་སྒྲ་སྙིང་པོ། གསལ་རབ་ཆེན་པོ། དཔལ་གྱི་རྒྱལ་པོ། བྱང་ཆུབ་ཤེས་རབ། ཡོན་ཏན། 
འབྱུང་གནས། ལྕོག་རོ་སྒོམ་ཆུང་། བྱམས་པ་སྒོམ་ཆེན། བྱང་སྟོན་རྣམ་དག །དམ་པ་བདེ་གཤེགས། ཆོས་རྗེ་གཙང་སྟོན། བྱམས་པ་ཆེན་པོ། 
སྤྱན་སྔ་རྣམ་གཉིས། དཔལ་ལྡན་རྣམ་གསུམ། སྟོན་པ་མགོན་རྒྱལ། ནམ་མཁའ་རྡོ་རྗེ། ཤི་ལ་ལཀྵ། དྷརྨ་ལཀྵ། རིན་ཆེན་དཔལ། དྲུང་མཚོ་
བ་བློ་གྲོས་བཟང་པོ། དེ་ལས་སྡོང་བྱ་བྲལ་བ་བསོད་ནམས་དོན་འགྲུབ་ཀྱིས་གསན་པ་དང་། ཡང་སྒྱུ་འཕྲུལ་གྱི་མན་ངག་རྣམས་དྷརྨ་ཀླཀྵི་ལས་མཁས་གྲུབ་ཡེ་

ཤེས་རྒྱལ་མཚན། དེ་ལས་སྒྲོ་མདོག་བ་ནམ་མཁའ་དཔལ། དེ་ལས་སྡོང་བྱ་བྲལ་བས་གསན་པ་སྟེ་བརྒྱུད་ཚུལ་དེ་གཉིས་ཀའི་དགོངས་པ་ཕྱོགས་གཅིག་ཏུ་
བཀྲལ་བའི་གདམས་ཁྲིད་ཀྱི་བརྒྱུད་པ་ནི་བསོད་ནམས་དོན་འགྲུབ་ནས་རིམ་པར། ནག་ཚ་བསོད་ནམས་རྒྱལ་མཚན། བྱང་ཆུབ་དཔལ་བཟང་། བྱང་ཆུབ་
སེང་གེ། བཀྲ་ཤིས་རྒྱ་མཚོ། མ་བླུ་གྲུབ་ཐོབ། སྔོ་ཁད་བླ་མ། སྟོན་པ་སེང་གེ། སངས་རྒྱས་བཀྲ་ཤིས། ཆོས་ཉིད་རྒྱ་མཚོ། བརྩོན་འགྲུས་རྒྱ་
མཚོ༑ དྲི་མེད་ཞིང་སྐྱོང་། ཚེ་དབང་མཆོག་གྲུབ། གྱི་ལིང་ཐུགས་མཆོག་རྡོ་རྗེ། ཀུན་བཟང་འགྱུར་མེད། ཀུན་མཁྱེན་ཆོས་ཀྱི་རྒྱ་མཚོ། 
ཆེན་ལེགས་བཤད་འབྱོར་ལྡན་ལའོ།། ༈ །།ཁྲིད་ཆེན་བརྒྱད་པ་ཧོར་པོ་ཤཱཀྱ་རྒྱལ་མཚན་གྱི་རྫོགས་ཆེན་དགོངས་པ་ཟང་ཐལ་ཁྲིད་ནི། འོག་མིན་
ཆོས་ཀྱི་དབྱིངས་ལས་ཆོས་སྐུ་ཀུན་ཏུ་བཟང་པོ་ཉིད་ལོངས་སྐུ་རྡོ་རྗེ་འཆང་གི་སྐུར་བཞེས་ཏེ་རྩོད་མེད་རྒྱུ་འབྲས་ལས་འདས་པའི་ཐེག་པ་གསུངས་པའི་ཕྱིར། སུམ་

༄༅། །ཅུ་རྩ་གསུམ་གྱི་ཡུལ་དུ་བྱོན་ནས་སྐུ་གསུང་ཐུགས་ཡོན་ཕྲིན་ལས་ལྔའི་བཀོད་པ་དུ་མ་བཅས་ཀུན་ཏུ་བཟང་པོ་དགོངས་པ་ཟང་ཐལ་དུ་སྟོན་པའི་རྒྱུད་
འབུམ་ཕྲག་དྲུག་ཅུ་རྩ་བཞི་རྣམས་གསུངས་ཏེ་མཐར་སྤྲུལ་པའི་སྐུ་དགའ་རབ་རྡོ་རྗེ་ལ་གཏད། དགའ་རབ་རྡོ་རྗེ་དུར་ཁྲོད་བསིལ་བའི་ཚལ་དུ་བཞུགས་ཚེ་འཇམ་
དཔལ་བཤེས་གཉེན་ལ་སྐུ་ལྟར་ཡོངས་སུ་གྲགས་པའི་རྫོགས་པ་ཆེན་པོ་དང་། རྒྱལ་པོ་བྷུདྷ་ན་ཏཱ་ལོ། བྲམ་ཟེ་བདེ་མཆོག་སྙིང་པོ་བློན་པོ་དེས་པ་གསུམ་ལ་
གསུང་ལྟར་གྲགས་པའི་རྫོགས་པ་ཆེན་པོ་དང་། སློབ་དཔོན་ཤྲཱི་སེང་ཧ་ལ་ཐུགས་ལྟར་གྲགས་པའི་རྫོགས་པ་ཆེན་པོ་སྙན་བརྒྱུད་དྲུག་དང་བཅས་པ་གནང་ནས་ལུང་
བསྟན་གཏད་རྒྱ་བཅས་མཛད་པ་ལས་སློབ་དཔོན་ཤྲཱི་སེང་ཧ་མི་ལོ་ལྔ་བརྒྱ་རྒྱ་གར་དབུས་འགྱུར་ཚལ་དུ་རྫོགས་པ་ཆེན་པོའི་དོན་ལ་མཉམ་པར་བཞག་ནས་བཞུགས། 
དེ་ནས་དུར་ཁྲོད་རྩུབ་འགྱུར་ཚལ་དུ་བརྟུལ་ཞུགས་ཀྱི་སྤྱོད་པས་མཁའ་འགྲོ་མ་རྣམས་ལ་ཆོས་སྟོན་ཅིང་བཞུགས་པ་ལ། པཎ་ཆེན་བི་མ་ལ་མི་ཏྲ་སློབ་དཔོན་གྱི་དྲུང་

དུ་བྱོན་ནས་གདམས་པ་ཞུས་པས་ཐུགས་ལྟར་གྲོལ་བའི་རྫོགས་ཆེན་གྱི་གདམས་པ་ཐམས་ཅད་གནང་། དེ་ནས་མི་ལོ་བརྒྱ་ན་ཨོ་རྒྱན་གྱི་སློབ་དཔོན་པདྨ་འབྱུང་
གནས་ཤྲཱི་སེང་ཧའི་དྲུང་དུ་བྱོན་ནས་གདམས་པ་ཞུས་ཚེ་རྫོགས་པ་ཆེན་པོ་མན་ངག་གི་སྡེ་དང་། ཕྱི་ནང་གསང་བསྐོར་མ་ལུས་པ་གནང་། སླར་ཡང་ཞུས་པས་
ཆོས་ཐམས་ཅད་ཀྱི་རྩེ་རྒྱལ་ཡང་གསང་བླ་ན་མེད་པ་ཀུན་ཏུ་བཟང་པོའི་དགོངས་པ་ཟང་ཐལ་དུ་སྟོན་པའི་རྒྱུད་དང་། རབ་བྱུང་རྩ་བའི་རྒྱུད་དྲུག །སྙན་བརྒྱུད་ཡི་
གེ་ཅན་དང་། ཡི་གེ་མེད་པའི་སྙན་བརྒྱུད་རྫོགས་པར་གནང་། དེ་ནས་མི་ལོ་བརྒྱ་ན་སྒྲ་སྒྱུར་བཻ་རོ་ཙྭ་ནས་དཀའ་བ་བཅུ་དྲུག་སྤྱད་དེ་རྒྱ་གར་དུ་བྱོན། པཎྜི་ཏ་མང་
པོ་ལས་སྡེ་སྣོད་གསུམ་དང་གསང་སྔགས་ཕྱི་པའི་ཆོས་མང་པོ་གསན། ཁྱད་པར་ཤྲཱི་སེང་ཧ་ལས་ཡོངས་སུ་གྲགས་པའི་རྫོགས་པ་ཆེན་པོ་ཕྱི་ནང་གསང་བའི་
གདམས་པ་མ་ལུས་པ་ཞུས་ནས་སླར་ཡང་གསོལ་བ་བཏབ་པས་སྙན་བརྒྱུད་རྣམ་པ་གསུམ་དང་ཐུགས་ཀྱི་རྒྱུད་རྣམས་གནང་། བོད་གངས་ཅན་གྱི་ལྗོངས་འདིར་

༄༅། །ཆོས་རྒྱལ་ཁྲི་སྲོང་ལྡེའུ་བཙན་གྱིས་བསོད་ནམས་ཀྱི་དཔལ་ལས་སློབ་དཔོན་རྣམ་པ་གསུམ་གདན་དྲངས་ཏེ་མདོ་སྔགས་གཉིས་ཀྱི་ཆོས་བསྒྱུར་བཤད་
དང་འཆད་ཉན་ཉི་མ་ཤར་བ་ལྟར་མཛད། ཁྱད་པར་བསམ་ཡས་མཆིམས་ཕུར་སློབ་དཔོན་རྣམ་པ་གསུམ་གདན་འཛོམ་པ་ལ་གསེར་སྲང་སྟོང་ཕྲག་མང་པོའི་མཎྜལ་ཕུལ་
ཏེ་རྩོལ་མེད་ཀྱི་ཐེག་པ། སྒྲིབ་སྦྱོང་དང་ཚོགས་བསགས་ལ་མ་ལྟོས་པར་ཕྲད་པས་ཆོག་པའི་དམ་ཆོས་ཟབ་མོ་གནང་བར་ཞུས་པས་སློབ་དཔོན་རྣམ་པ་གསུམ་གྱིས་བཀའ་
བགྲོས་ནས་དུས་ལ་བབས་པར་གཟིགས་ཏེ་ཟླ་བ་བཅོ་བརྒྱད་ཀྱི་བར་དུ་ཀུན་བཟང་དགོངས་པ་ཟང་ཐལ་གྱི་སྙན་བརྒྱུད་སྡེ་དྲུག་སོགས་ཡང་གསང་བླ་ན་མེད་པའི་ཐེག་པ་
འདི་གསུངས་ནས། ཕྱི་རབས་ཀྱི་དོན་དུ། རྒྱུད་ཡོངས་སུ་རྫོགས་པ། ཁ་ཚང་དོན་འདྲིལ། མན་ངག་བཅས་བསེ་སྒྲོམ་སྨུག་པོའི་ནང་དུ་རྒྱས་བཏབ། ཆོས་
རྒྱལ་དང་། ཡེ་ཤེས་མཚོ་རྒྱལ། སྣ་ནམ་རྡོ་རྗེ་བདུད་འཇོམས་གསུམ་ལ་བརྡ་དང་དོན་གྱི་དབང་བསྐུར། སློབ་དཔོན་གསུམ་གྱིས་གཏང་རྒྱ་ལུང་བསྟན་བཅས་

མཛད་དེ། ད་ལྟ་བོད་དུ་སྒྲུབ་བརྒྱུད་ཀྱི་བསྟན་པ་མི་ནུབ་པའི་རྒྱལ་མཚན་ཚུགས་བཞིན་ཡོད་པས། ཆོས་ཟབ་མོ་འདི་མཐོང་ན་ད་ལྟའི་ཆོས་འདི་རྣམས་ཡལ་དུ་འགྲོ།
དེ་བས་ད་ལྟ་སུ་ལའང་མ་བསྟན་པར། ཉི་མ་ནུབ་བྱང་གི་མཚམས་བྱང་ཟང་ཟང་ལྷ་བྲག་སྐེད་དུ་གཏེར་དུ་སྦོས་ཤིག །མ་འོང་དུས་ཆོས་འདི་དང་འཕྲད་ཚད་སངས་
རྒྱ་བར་འགྱུར་རོ་ཞེས་བཀའ་རྒྱས་བཏབ་པའོ། །ཕྱིས་གཏེར་ཁ་མང་པོ་ནས་རྡོ་རྗེའི་ལུང་གིས་བསྔགས་པ་མཆོག་གི་སྤྲུལ་སྐུ་གསུམ་གྱི་ཡ་གྱལ་གཏེར་འབྱིན་ཡོངས་
ཀྱི་འཁོར་ལོས་བསྒྱུར་བ་རིག་འཛིན་དངོས་གྲུབ་རྒྱལ་མཚན་ནམ་རྒོད་ཀྱི་ལྡེམ་འཕྲུ་ཅན་གྱིས་བྱང་ཟང་ཟང་ལྷ་བྲག་ནས་མཛོད་ལྔ་འདུས་པའི་ཟབ་གཏེར་ནམ་མཁའ་
མཛོད་ཀྱི་སྒོ་འཕར་ཕྱེས་པའི་ནང་ཚན་དབུས་མ་ཆང་མཛོད་སྨུག་པོ་ནས་ཐོན་པའི་རྫོགས་པ་ཆེན་པོ་ཀུན་བཟང་དགོངས་པ་ཟང་ཐལ་དུ་སྟོན་པའི་མན་ངག་རྒྱུད་འབུམ་
ཕྲག་དྲུག་ཅུ་རྩ་བཞིའི་སྙིང་པོ་གྱུར་པ་འདི་ཉིད་ཀྱི་གཙོས་བྱང་གཏེར་རྣམས་ཀྱི་ཕྲིན་ལས་ཀྱིས་མཆོག་གི་དངོས་གྲུབ་བརྙེས་པ་དང་། ཐུན་མོང་གི་ལས་རབ་

༄༅། །འབྱམས་ལ་མངའ་དབང་འབྱོར་བའི་ཆོས་བརྒྱུད་ཀྱི་བོད་ཁམས་མཐའ་དབུས་ཀུན་ཏུ་ཁྱབ་པར་བྱུང་། ཁྱད་པར་དུ་རྫོགས་པ་ཆེན་པོ་དགོངས་པ་ཟང་
ཐལ་དུ་ངོ་སྤྲོད་པའི་སྙན་བརྒྱུད་ཁྱད་པར་ཅན་གྱི་བརྒྱུད་པ་ཀཿཐོག་ཏུ་ཇི་ལྟར་བྱུང་བའི་ལོ་རྒྱུས་ལ། དབང་དང་གདམས་ཁྲིད་བཅས་ཀྱི་བརྒྱུད་པ། རིག་འཛིན་དངོས་
གྲུབ་རྒྱལ་མཚན་ལས། ཀུན་སྤངས་དོན་ཡོད་རྒྱལ་མཚན། བརྒྱུད་འཛིན་བསོད་ནམས་མཆོག་ལྡན། གྲུབ་ཐོབ་ཐང་སྟོང་རྒྱལ་པོ། དེའི་སློབ་མ་བྱང་སེམས་
ཀུན་དགའ་ཉི་མ། དེ་ལས་ཀཿཐོག་པ་ཨ་རྡོ་དཀོན་མཆོག་རྒྱལ་མཚན་གྱི་ཤངས་ཟམ་བུ་ལུང་དུ་ཕེབས་ནས་དགོངས་པ་ཟངས་ཐལ་གྱི་དབང་ཁྲིད་རྫོགས་པར་
གསན་གུ་རུ་རིན་པོ་ཆེའི་ཞལ་གཟིགས་ནས་རྟོགས་པ་མངོན་དུ་གྱུར། སླར་ཀཿཐོག་ཏུ་ཕེབས་ནས་བྱང་སེང་ཕུག་ཏུ་བྱ་བྲལ་བ་བྱང་ཆུབ་སེང་གེ་ལ་སྨིན་ཁྲིད་མཛད། 
ཁྱད་པར་ཨ་རྡོ་དཀོན་མཆོག་རྒྱལ་མཚན་གྱི་སློབ་མའི་གཙོ་བོ་རོང་པོ་དཀོན་མཆོག་རྡོ་རྗེ་ལ་ཕྱག་རྫོགས་སྤྱི་དང་དགོངས་ཟངས་ཀྱི་གདམས་ཁྲིད་རྫོགས་པར་གསུངས་པས་

རྟོགས་པའི་ཡེ་ཤེས་ལ་མངའ་བརྙེས། སླར་རོང་ཡུལ་དུ་ཕེབས་ནས་སྒྲུབ་པ་ལ་སྐུ་ཚེ་མཐར་མ་ཕྱིན་པར་མཚམས་དམ་པོར་བཞུགས་པའི་མདུན། ཤཱཀྱ་རྒྱལ་
མཚན་དགོངས་ཟངས་ཀྱི་སྨིན་གྲོལ་དང་སྙན་བརྒྱད་ཀྱི་གདམས་པ་འཚོལ་བ་ཆེད་གཏད་དུ་འཕེལ། རྫོགས་པ་ཆེན་པོ་དགོངས་པ་ཟངས་ཐལ་གྱི་སྨིན་གྲོལ་རྫོགས་
པར་གསན་ནས་སླར་ཀཿཐོག་ཏུ་ཕེབས་ཏེ་སྒྲུབ་པ་ཉམས་ལེན་ཁོ་ན་ལ་བཞུགས། རྫོགས་པ་ཆེན་པོ་སྣང་བཞིའི་ཡེ་ཤེས་མངོན་དུ་བརྙེས། རྨུགས་སངས་དབེན་
གནས་ཀརྨ་ལྷ་སྟེང་དུ་བཞུགས་ནས་འཆད་ཉན་དང་སྒོམ་སྒྲུབ་ཟུང་འབྲེལ་མཛད། གནས་དེར་རྫོགས་པ་ཆེན་པོ་དགོངས་པ་ཟངས་ཐལ་གྱི་ཁྲིད་ཡིག་གསར་དུ་མཛད་
ནས་བསན་པ་ལ་བྱ་བ་རྒྱ་ཆེར་གནང་། ཀཿཐོག་ཏུ་ཕེབས་ནས་སླར་ཡང་བྱང་ཆུབ་སེང་གེ་ལ་གདམས་ཁྲིད་རྫོགས་པར་མཛད། དེ་ལས་བུ་འབོར་བ་བཀྲ་ཤིས་རྒྱ་
མཚོས་དབང་ཁྲིད་རྫོགས་པར་གསན་ཏེ། བྱང་བདག་བཀྲ་ཤིས་སྟོབས་རྒྱལ་ལ་ཟངས་ཐལ་གྱི་ཁྲིད་ཞིབ་རྒྱས་གནང་། རྒྱལ་ཐང་པ་སྟོན་པ་སེང་གེ་སོགས་སློབ་

༄༅། །མ་རྣམས་ལ་ཤཱཀྱ་རྒྱལ་མཚན་གྱི་ཁྲིད་ཡིག་ལ་གཞི་བྱས་ཏེ་ཟངས་ཐལ་གྱི་ཁྲིད་རྒྱུན་དར་སྤེལ་དང་། ཁོང་གིས་ཀྱང་ཟངས་ཐལ་གྱི་ཁྲིད་གསར་དུ་མཛད་
དེ་སློབ་རྒྱུན་གྲུབ་ཐོབ་མང་དུ་བྱུང་། ཡང་བཀྲ་ཤིས་རྒྱ་མཚོ་ལས། ཧེ་པ་ཆོས་འབྱུང་། དེས་གསེར་ལོ་བསྟན་པ་རྒྱལ་མཚན། དེ་ལས་ཀུན་བཟང་ཤེས་རབ་ལ་བརྒྱུད་
དེ༑། དཔལ་ཡུལ་དུ་བརྒྱུད་པའང་བཞུགས། རྒྱལ་ཐང་པའི་སློབ་མ། སྟག་བླ་པདྨ་རྒྱལ་མཚན་དང་། ཨ་རྡོ་དཀོན་མཆོག་སེངྒེ། བཀྲ་ཤིས་དབང་ཕྱུག། སྔོ་ཁད་
སངས་རྒྱས་རིན་ཆེན་སོགས་རྫོགས་པ་ཆེན་པོ་ཟངས་ཐལ་གྱི་ཉམས་བཞེས་མཛད་དེ་རྟོགས་པ་བརྙེས་པའི་རྣལ་འབྱོར་པ་ཤིན་ཏུ་མང་ཞིང་། སངས་རྒྱས་རིན་ཆེན་སློབ་མ་
འཁྲུལ་ཞིག་དབང་དྲག་རྒྱ་མཚོ་དང་། དེའི་སློབ་མ་སྒ་ཆོས་སྐྱོང་རྒྱ་མཚོ། དེ་ལས་རིག་འཛིན་ཀློང་གསལ་སྙིང་པོས་ཞུས་པ་ལས་རིམ་བཞིན་བརྒྱུད་དེ་དྲི་མེད་ཞིང་སྐྱོང་
མགོན་པོ། དེས་དགེ་རྩེ་ཚེ་དབང་མཆོག་གྲུབ་དང་། ངེས་དོན་དབང་པོའི་བར་སྙན་བརྒྱད་བར་མ་ཆད་པར་བཞུགས་པ་དང་། ཡང་སྨིན་བྱེད་དབང་དང་གདམས་ཁྲིད་བཅས་ཡོངས་

རྫོགས་ཀྱི་བརྒྱུད་པ་གཅིག་ནི། ཧོར་པོ་ཤཱཀྱ་རྒྱལ་མཚན་ནས། སྟོན་པ་སེངྒེ། ཨོ་རྒྱན་ལྷུན་གྲུབ། བསྟན་འཛིན་རྣམ་རྒྱལ། འགྱུར་མེད་དམ་ཆོས། དྲི་མེད་
ཞིང་སྐྱོང་། ཚེ་དབང་མཆོག་གྲུབ། རྣམ་འདྲེན་གཞན་ཕན་དབང་པོ། སི་ཏུ་ཆོས་ཀྱི་བློ་གྲོས། མཁན་ཆེན་རྒྱལ་མཚན་དཔལ་བཟང་། འཇམ་མགོན་བློ་
གྲོས་མཐའ་ཡས། སི་ཏུ་ཆོས་ཀྱི་རྒྱ་མཚོ། དགེ་རྩེ་བསྟན་པའི་རྣམ་རྒྱལ། མཁན་ཆེན་ལེགས་བཤད་འབྱོར་ལྡན་ལའོ། །ཡང་ན། རྗེ་ཀོང་སྤྲུལ་རིན་པོ་ཆེ་
ནས༑ འཇམ་དབྱངས་མཁྱེན་བརྩེའི་དབང་པོ། འགྲོ་འདུལ་དཔའ་བོ་རྡོ་རྗེ། འཇམ་མགོན་མཁྱེན་བརྩེ་ཆོས་ཀྱི་བློ་གྲོས། དེ་ལས་མཁན་རིན་པོ་ཆེ་ལེགས་
བཤད་ཀྱིས་གསན་པའོ།། ༈།།ཁྲིད་ཆེན་དགུ་པ་ཀར་གླིང་ཞི་ཁྲོ་བར་དོ་དྲུག་གི་ཁྲིད་ནི། གསང་སྔགས་སྔ་འགྱུར་བ་ལ་ཐེག་དགུའི་རྩེ་རྒྱལ་ཡོ་ག་རྣམ་པ་
གསུམ་དུ་གྲགས་པ་ལས་རྒྱུད་ལུང་མན་ངག་གསུམ་གྱི་དགོངས་བཅུད་གཅིག་ཏུ་དྲིལ་བ་སྟེ། སྔོན་འདོད་ཁམས་ཀྱི་གནས་འདིར་བྱུང་བའི་བྲམ་ཟེ་དུང་གི་ཕྲེང་བ་ཅན་གྱི་ལོ་

༄༅། །རྒྱུས་དང་སྦྱར་ནས་འགྱོད་ཚངས་ཀྱི་བཤགས་པས་རིག་འཛིན་གྱི་ས་ལ་རིམ་གྱིས་གནས་པར་བྱེད་པའི་གདམས་པ་དང་། ཕྱིས་མི་ཡུལ་དུ་ཐུབ་པའི་
དབང་པོ་སྐུ་མྱ་ངན་ལས་འདས་ནས་ལོ་ཉེར་བརྒྱད་ན་གསང་བའི་བདག་པོས་རི་མ་ལ་ཡར་རིག་ཅན་དྲྭ་མ་ལྔ་ལ་ཆོས་འཁོར་བསྐོར་བའི་ཚེ་རྒྱལ་པོ་ཛཿལ་རྨིས་ལྟས་བདུན་མངོན་དུ་སྣང་
བ་ལས་ཏནྟྲ་ཆེན་པོ་སྡེ་བཅོ་བརྒྱད་དང་། ཀལྤ་དུམ་བུའི་རྒྱུད་སོགས་ཀྱི་གླེགས་བམ་ཆར་དུ་བབས་དེ་ནས་ཀུ་ཀུ་རཱ་ཛ་སོགས་ལ་རིམ་པར་བརྒྱུད་པའི་མན་ངག་དང་། དཔལ་
རྡོ་རྗེ་སེམས་དཔས་དགའ་རབ་རྡོ་རྗེ་ལ་ཨ་ཏི་ཡོ་གའི་སྐོར་རྣམས་གསུངས། དེས་ཤྲཱི་སེང་ཧ་ལ་བརྒྱུད་པ་སྟེ། སྔ་ཕྱི་གཉིས་ཀ་སློབ་དཔོན་པདྨ་ལ་བཀའ་བབས་པའོ། །
སློབ་དཔོན་པདྨ་གདོང་དམར་བོད་ཀྱི་མགོན་དུ་བྱོན་ནས་གསང་ཆེན་རྡོ་རྗེ་ཐེག་པའི་ཆོས་འཁོར་དཔག་ཏུ་མེད་པ་བསྐོར་བའི་ཚེ་སྐལ་ལྡན་རྗེ་འབངས་རྣམས་ལ་སྐལ་བ་དང་
འཚོམས་པའི་བླ་རྫོགས་ཐུགས་གསུམ་གྱི་བསྐྱེད་རྫོགས་མང་པོའི་བཀའ་གཏད་མཛད། ཕལ་ཆེར་མ་འོང་པའི་དོན་དུ་གཏེར་དུ་སྦས། ཞི་ཁྲོ་དགོངས་པ་རང་གྲོལ་གྱི་

ཆོས་སྐོར་འདི་རྣམས། བོད་ཡུལ་དུ་སྐུ་དངོས་ཀྱི་འདུལ་བའི་མཛད་པ་མཐར་ཕྱིན་ལ་ཉེ་སྐབས། མངའ་བདག་ཡབ་སྲས་དང་། ཅོག་རོ་ཀླུའི་རྒྱལ་མཚན་སོགས་
ཀྱི་གསོལ་བ་བཏབ་པའི་ངོར་སློབ་དཔོན་ཆེན་པོས། རྒྱུད་ལུང་གི་མན་ངག་སྤྱི་དང་རྫོགས་པ་ཆེན་པོ་རྒྱུད་འབུམ་ཕྲག་དྲུག་ཅུ་རྩ་བཞིའི་ཟབ་གནད་ཐོས་པ་ཙམ་གྱིས་ངན་སོང་
གི་སྐྱེ་སྒོ་གཅོད་པ། གོ་བ་ཙམ་གྱི་བདེ་ཆེན་གྱིས་ལ་གཤེགས་པ། དོན་ཡིད་ལ་བྱེད་པ་རྣམས་ནི་ལྷུན་གྱིས་གྲུབ་པའི་རིག་འཛིན་གྱི་ས་ལ་ཕྱིར་མི་ལྡོག་པར་བྱེད་
པ༑ འབྲེལ་ཚད་དོན་དང་ལྡན་པའི་ཟབ་ཆོས་ཞི་ཁྲོ་དགོངས་པ་རང་གྲོལ་གྱི་རྫོགས་རིམ་བར་དོ་དྲུག་གི་ཁྲིད་བཅས་ཅོག་རོ་ཀླུའི་རྒྱལ་མཚན་གྱི་ཆོས་སྐལ་དུ་གནང་། མ་
འོང་པའི་དོན་ལ་དགོངས་ཏེ་དྭགས་ལ་སྒོམ་པོའི་རི་ལྷ་བྲན་གར་བྱེད་པ་འདྲ་བའི་གནས་སུ་གཏེར་དུ་སྦས་པ་ལས། ཕྱིས་ལོ་ཙཱ་བ་དེ་ཉིད་ཀྱི་སྐྱེ་མཐའ་གཏེར་སྟོན་ཀརྨ་
གླིང་པས། ཐུགས་རྗེ་ཆེན་པོ་པདྨ་ཞི་ཁྲོའི་ཆོས་སྐོར་དང་ལྷན་ཅིག་སྤྱན་དྲངས། སྐུའི་སྲས་ཉི་ཟླ་ཆོས་རྗེ་སོགས་གཏེར་སློབ་བཅུ་ལ་པདྨ་ཞི་ཁྲོའི་སྐོར་རྣམས་གནང་། དགོངས་

༄༅། །པ་རང་གྲོལ་གྱི་ཆོས་སྐོར་སྲས་ཁོ་ན་ལ་གནང་བ་དང་། གྲུབ་ཐོབ་དངོས་གྲུབ་ལ་དབང་བཞི་ཡོངས་རྫོགས་དང་། འོག་སྒོ་བདེ་ཆེན་རང་གྲོལ་
གནང་༑ ཁོང་གཉིས་ཀ་ལ་བརྒྱུད་པ་གསུམ་གྱི་བར་ཆིག་བརྒྱུད་ལས་མ་སྤེལ་གསུངས་ཏེ་བཀའ་རྒྱས་བཏབ། ཉི་ཟླ་ཆོས་རྗེས་རྩི་ཀར་དྲུང་པ་ཉི་ཟླ་འོད་ཟེར་ལ་གནང་། 
དེས་ལྷ་ལྕམ་གང་འབུམ་གྱི་སྐྱེ་བ་རྒྱ་ར་བ་ནམ་མཁའ་རྒྱ་མཚོ་ལ་གནང་། ཕྱིས་གྲུབ་ཐོབ་དངོས་གྲུབ་རྒྱ་མཚོས་ཆོས་སྒོ་སྐྱེལ་དུ་ཕེབས་ཏེ་དབང་བཞི་ཡོངས་རྫོགས་དང་འོག་སྒོ་
བདེ་ཆེན་རང་གྲོལ་བཅས་གནང་སྟེ་ཆོས་ཀ་འདིའི་བཀའ་བབས་ཀྱི་བརྒྱུད་པ་གསུམ་པ་ཁྱེད་ཡིན་པས་སྤེལ་བར་ལུང་བསྟན། དེ་ལྟ་བུའི་ཟབ་ཆོས་འདི་ལ། རྡོ་རྗེ་སེམས་
དཔའ་སྒྱུ་འཕྲུལ་དྲྭ་བའི་རྒྱུད་ཀལྤ་དུམ་བུར་བཀོལ་བ་ལ་དྲི་མེད་བཤགས་པའི་རྒྱུད་ཀྱི་ཁ་བསྐང་སྟེ་ཞི་ཁྲོ་ན་རཀ་དོང་སྤྲུགས་ཀྱི་དཀྱིལ་འཁོར་དང་འབྲེལ་བ་ལ་ཨ་ཏིའི་མ་ཧཱ་ལྟར་
ཉམས་སུ་ལེན་པ་དང་། ལུས་དཀྱིལ་སྒོམ་རིམ་དང་བདེ་ཆེན་རང་གྲོལ་གྱི་སྐོར་རྣམས་ཨ་ཏིའི་ཨ་ནུ་ཡོ་ག །བར་དོ་དྲུག་དང་སྒྲོན་མ་དྲུག་གི་ཁྲིད་ཡན་ལག་དང་བཅས་པ་

ཨ་ཏི་ཡོ་གའི་ཉམས་ལེན་དངོས་གཞི་སྟེ་རྒྱུད་ལུང་མན་ངག་གསུམ་གྱི་དགོངས་བཅུད་ཟབ་མོ་འདིའི་བཀའ་ཡོངས་རྫོགས་ཀྱི་བརྒྱུད་འཛིན་རྒྱ་ར་བ་ནམ་མཁའ་ཆོས་ཀྱི་རྒྱ་མཚོ་
ཁོ་ན་ཡིན། དེ་ལ་ཕྱག་ཆེན་གྱི་རྒྱུན་གསུམ་དུ་བྱུང་བ་ལས། བསྡུས་པ། དགོངས་འདུས་པ་ཆོས་ཀྱི་རྒྱ་མཚོ་ལས། བྱ་སྟོང་བློ་གྲོས་རྒྱ་མཚོ་ལ་བརྒྱུད་པ་ཟུར་མང་
ལུགས་དང་། འབྲིང་པོ་རིག་འཛིན་སངས་རྒྱས་བཀྲ་ཤིས་ནས། ཀཿཐོག་པ་སྤྲུལ་སྐུ་བཀྲ་ཤིས་རྒྱ་མཚོ་དང་། ཧེ་པ་ཆོས་ཀྱི་འབྱུང་གནས་ལ་བརྒྱུད་པ་ལ་ཀཿ
ལུགས༑ རྒྱས་པ་གདན་ས་བ་སྤྲུལ་སྐུ་ཐུགས་རྗེའི་འོད་ཟེར་ནས་མཁས་གྲུབ་ཀརྨ་ཆགས་མེད་ལ་བརྒྱུད་པ་ལ་གནས་མདོ་ལུགས་བཅས་བཀའ་སྲོལ་གསུམ་དུ་
བྱུང་༑ བོད་གངས་ཅན་གྱི་ལྗོངས་འདིར་ཟབ་ཆོས་འདི་ཉིད་ཤིན་ཏུ་དར་རྒྱ་ཆེ་བས་དབང་ཁྲིད་གདམས་པའི་ཉམས་ལེན་མཐར་ཕྱིན་པའི་མཁས་པ་དང་གྲུབ་པའི་རྣལ་
འབྱོར་པ་མང་པོས་ས་སྟེང་ཁྱབ་པར་བྱུང་ཞིང་རིས་མེད་ཀྱི་ཆོས་སྡེ་རྣམས་སུ་འདོན་སྒྲུབ་ཀྱི་ཕྱག་བཞེས་མ་ཉམས་པར་ད་ལྟའི་དུས་སུའང་ནུབ་མེད་དུ་བཞུགས་པ་ལས། 

༄༅། །འདིར་ཀཿཐོག་རང་ལུགས་ཅེས་གྲགས་པ་ལའང་བརྒྱུད་པ་སྔ་ཕྱི་གཉིས་ལས། དང་པོ་ནམ་མཁའ་ཆོས་ཀྱི་རྒྱ་མཚོ་ལས་ཨ་རྡོ་དཀོན་མཆོག་རྒྱལ་
མཚན་གྱིས་དབང་ཁྲིད་ཡོངས་རྫོགས་གསན། དེ་ལས་རིམ་བཞིན། ཨ་རྡོ་དཀོན་མཆོག་རྡོ་རྗེ། ཤཱཀྱ་རྒྱལ་མཚན། བུ་འབོར་བ་བཀྲ་ཤིས་རྒྱ་མཚོ། ཧེ་པ་ཆོས་
འབྱུང་༑ བཀྲ་ཤིས་རྒྱལ་མཚན། ནགས་ཚ་བསོད་ནམས་རྒྱལ་མཚན། རྡོ་རྗེ་རྒྱལ་མཚན། པདྨ་རྡོ་རྗེ། ཁྱབ་བརྡལ་ལྷུན་གྲུབ་ནས་འོག་གི་བརྒྱུད་པ་དང་འདྲ། 
བརྒྱུད་པ་ཕྱི་མ། ནམ་མཁའ་རྒྱ་མཚོ་ནས། མཁས་གྲུབ་ལྷ་དབང་མཚན་ཅན། ཏིང་འཛིན་ཆོས་ཀྱི་རྒྱལ་པོ། ཀརྨ་གུ་རུ། དེ་ལས་རིམ་པར་ཀཿཐོག་པ་གཙང་བླ་
པདྨ་རྒྱལ་མཚན། ཀུན་མཁྱེན་པདྨ་མ་ཏི། པདྨ་རྡོ་རྗེ། ཁྱབ་བརྡལ་ལྷུན་གྲུབ། གོང་འོག་གཉིས་ཀ་འདི་ནས་གཅིག་འདྲེས་ཀྱི། ཀུན་བཟང་རྣམ་རྒྱལ། ནམ་
མཁའ་ཆོས་དབང་། དྲི་མེད་ཞིང་སྐྱོང་། ཚེ་དབང་མཆོག་གྲུབ། བསོད་ནམས་རྣམ་རྒྱལ། ག་ག་བཛྲ། ཆོས་དབྱིངས་རང་གྲོལ། ཆོས་ཀྱི་བློ་གྲོས། 

ཀུན་བཟང་རྣམ་རྒྱལ། ཆོས་ཀྱི་རྒྱ་མཚོ། ངག་གི་དབང་པོ། ལེགས་བཤད་འབྱོར་ལྡན་ནོ། །ཡང་ན། ཆོས་ཀྱི་རྒྱ་མཚོ་ནས་དགེ་རྩེ་བསྟན་པའི་རྣམ་རྒྱལ། 
ལེགས་བཤད་འབྱོར་ལྡན་ལའོ། །བརྒྱུད་པ་སྔ་མའི་ནང་ཧེ་པ་ཆོས་འབྱུང་ཀྱིས་བསྙེན་སྒྲུབ་མན་ངག་གི་ཕྱག་ལེན་ཡིག་ཆ་གསར་དུ་མཛད་པའི་ཕྱག་ལེན་གྱི་རྒྱུན་ལ་ཧེ་
ལུགས་ཅེས་གྲགས་པ་དང་། གར་དབང་པདྨ་རྒྱལ་མཚན་གྱི་སློབ་མ་སྟག་བླ་པདྨ་མ་ཏིས་ཞི་ཁྲོ་ལས་བྱང་ཆེ་བའི་འགྲེལ་པ་དང་། བར་དོ་དྲུག་ཁྲིད་ཀྱི་ཟིན་བྲིས་
སོགས་ཡིག་ཆ་ཁ་སབ་གསར་བརྩོམ་དང་། བར་དོ་དྲུག་གི་ཁྲིད་རྒྱུན་དར་སྤེལ་གནང་བ་ལས་ཉམས་བཞེས་མཛད་པའི་སློབ་རྒྱུན་ད་ལྟའི་བར་བྱུང་ནའང་། པདྨ་
མ་ཏིའི་ལས་བྱང་འགྲེལ་དང་། ཁྲིད་ཟིན་དཔེ་རྒྱུན་ད་ལྟ་མི་བཞུགས། འོན་ཀྱང་དགེ་རྩེ་པཎ་ཆེན་གྱི་ཟིན་བྲིས་ས་བཅད་ཉུང་བསྡུས་བཞུགས་པས་ཀྱང་བར་དོ་དྲུག་
ཁྲིད་ཉམས་ལེན་ཇི་ལྟར་བགྱིས་པའི་གོ་རིམ་དང་དུས་ཚད་གསལ་བར་བཞུགས་པས་དེ་ལྟར་ཉམས་བཞེས་ཀྱི་བཀའ་སྲོལ་མི་འཆུག་པར་སྲོག་གི་དབང་པོ་ལྟར་གཅེས་

༄༅། །པར་གཟུང་རིགས་སོ།། ༈།།ཁྲིད་ཆེན་བཅུ་པ་ཡང་ཏི་ནག་པོ་གསེར་གྱི་འབྲུ་གཅིག་ནི། སློབ་དཔོན་ཆེན་པོ་པདྨ་འབྱུང་གནས་
ཞེས་བྱ་བ་དང་པོ་ཤཱཀྱ་ཐུབ་པའི་ཞིང་ཁམས་འཛམ་བུའི་གླིང་གི་ཡུལ་དྲི་མེད་མཚོ་གླིང་པདྨའི་སྡོང་པོ་ལས་རྫུས་སྐྱེས་ཀྱི་ཚུལ་དུ་བྱོན་ནས་ཨོ་རྒྱན་གྱི་ཡུལ་དུ་རྒྱལ་སྲིད་བཟུང་། 
རྒྱ་གར་ཡུལ་དུ་དཀའ་བ་སྤྱད། དུར་ཁྲོད་བརྒྱད་དུ་རྟུལ་ཞུགས་ཀྱི་སྤྱོད་པ་མཛད། བོད་ཁ་བ་ཅན་དུ་མངའ་བདག་རྒྱལ་པོའི་ཐུགས་དགོངས་སྒྲུབ། ལྷ་སྲིན་གདུག་པ་
ཅན་རྣམས་དམ་འོག་ཏུ་བསྡུས་པ་སོགས་སྐུ་ཆེ་བའི་ཡོན་ཏན་བསམ་གྱིས་མི་ཁྱབ་པ་དེ་ལ་བཀའ་བབས་པ་སྟེ། དེ་ཡང་སློབ་དཔོན་ཆེན་པོ་དུར་ཁྲོད་བསིལ་བའི་ཚལ་དུ་
བསམ་གཏན་ལ་གནས་པའི་ཚེ། ནམ་གྱི་སྲོད་ལ་བབས་པའི་དུས་སུ་དཔལ་ཀུན་ཏུ་བཟང་པོ་དངོས་སུ་བྱོན་ནས་རིགས་ཀྱི་བུ་ཆོས་ཉིད་ཟབ་མོའི་དོན་ལ་གནས་པར་
འདོད་ན་འདི་ལ་ལྟོས་ཤིག་གསུངས་ནས་གསེར་གྱི་གའུ་སེན་གང་ཙམ་ཞིག་རང་བབས་སུ་བྱུང་བ་དེ་ཕྱེས་པས་ཆོས་ཉིད་རང་གྲོལ་སྐོར་མ་ལུས་པ་སྣང་། དེ་བཞིན་

དུ་གུང་ལ་བབས་པའི་དུས་སུ་རྡོ་རྗེ་འཆང་བྱོན་ནས་རིགས་ཀྱི་བུ་བསམ་གཏན་ལ་གནས་པར་འདོད་ན་འདི་ལ་ལྟོས་ཤིག་གསུངས་ནས་ཤེལ་གྱི་གའུ་མཛུབ་གང་བ་གཅིག་
རང་བབས་བྱུང་བ་ཕྱེས་པས་དགོངས་པ་རང་གྲོལ་གྱི་སྐོར་རྣམས་སྣང་། ཡང་ཐོ་རངས་ལ་བབས་པ་ན་རྡོ་རྗེ་སེམས་དཔའ་བྱོན་ནས་ཆོས་ཉིད་གཞི་ལ་གནས་པར་
འདོད་ན་འདི་ལ་ལྟོས་ཤིག་གསུངས་ནས་དངུལ་གྱི་གའུ་ཁ་དོག་ལྔས་དཀྲིས་པ་ཞིག་རང་བབས་སུ་གཏད་པས་ཞི་ཁྲོ་ཡོངས་རྫོགས་ཀྱི་སྐོར་རྣམས་སྣང་། ནམ་ལངས་
ཁར་དཔལ་ཀུན་ཏུ་བཟང་པོ་ལ་རྒྱལ་བ་རིགས་ལྔས་སྐོར་བ་བྱོན་ནས་ཆོས་ཉིད་རང་གྲོལ་དུ་གནས་པར་འདོད་ན་འདི་ལ་ལྟོས་ཤིག་གསུངས་ནས་རིན་པོ་ཆེ་སྣ་ཚོགས་
ལས་གྲུབ་པའི་གའུ་རང་བབས་སུ་གཏད་དོ། །དེ་ཕྱེས་པས་དོན་རང་གསལ་གྱི་སྐོར་མ་ལུས་པ་སྣང་ངོ་། །དེ་ལྟར་སྟོན་པའི་ཆོས་འདི་རྣམས་རྩ་བའི་ཚིགས་གནད་
ཁྱད་པར་དུ་འཕགས་པ། ཀུན་ཏུ་བཟང་པོའི་ཐུགས་ཀྱི་བཅུད་ཕྱུང་བ། རྡོ་རྗེ་སེམས་དཔའི་གསང་མཛོད། དགའ་རབ་རྡོ་རྗེའི་སྙིང་གི་ནོར་བུ། ལས་

༄༅། །ངན་དག་པའི་འཁྲུས་ཆུ། སྡིག་སྒྲིབ་བཞར་བའི་སྤུ་གྲི། ཐར་ལམ་ཁྲིད་པའི་ལམ་མཁན། བར་དོ་སྒྲོད་པའི་སྐྱེལ་མ། ཞིང་ཁམས་ལྟ་
བའི་མེ་ལོང་། སུས་ཐོབ་པ་ཚེངས་པའི་འདོད་ཡོན་ལྟ་བུ་ཡིན་པར་གསུངས་ཏེ་བཀའ་རྒྱས་བཏབ་ནས་སློབ་དཔོན་པདྨ་ལ་བཀའ་བབས་སོ། །སློབ་དཔོན་ཆེན་པོས་ལོ་
གསུམ་དུ་གསང་རྒྱ་མཛད་དེ་དགོངས་པ་ལ་བཞུགས། རྗེས་སུ་བོད་ལ་བྱོན་སྐབས་ཆོས་རྒྱལ་ཁྲི་སྲོང་ལྡེའུ་བཙན་ཡབ་སྲས་དང་། མཁར་ཆེན་ཡེ་ཤེས་མཚོ་རྒྱལ་ལ་
གནང་ནས་དུས་སྙིགས་མའི་སེམས་ཅན་གྱི་དོན་དུ་གཏེར་རྒྱས་བཏབ་པ་ལ། ཕྱིས་ལ་སྟོད་ལྷོའི་དེད་མ་བྲིན་དུ་ཡབ་ཞང་དཀོན་ནེ་ཞེས་པ་དང་། ཡུམ་མགྲོན་ཟ་སྒྲོན་
སྐྱིད་གཉིས་ཀྱི་སྲས་སུ་སྐུ་འཁྲུངས་པ་དུང་མཚོ་རས་པ་ཕྱི་མ་ཞེས་གྲགས་པ་དེས། དགུང་ལོ་བཅུ་གཅིག་ནས་ཆོས་སྒོར་ཞུགས། ཉེར་གསུམ་པར་གངས་བུ་
ལེར་མེ་ཉག་རས་པའི་དྲུང་དུ་དབང་ཁྲིད་གདམས་པ་མང་པོ་གསན། གངས་ཁྲོད་དང་གཡའ་ཁྲོད་རྣམས་སུ་སྒྲུབ་པ་ཁོ་ན་མཛད། ཨོ་རྒྱན་རིན་པོ་ཆེའི་ཞལ་

མཇལ་ལུང་བསྟན་གནང་བ་བཞིན་དབུས་ཀང་པོ་ཕྱོགས་ལ་ཕེབས། དོན་དུ་ཡེ་ཤེས་མཚོ་རྒྱལ་གྱི་སྤྲུལ་པ་རྗེ་བཙུན་མ་ཀུན་དགའ་འབུམ་ཞལ་མཇལ་ནས་རྗེས་སུ་
བཟུང་ཆོས་ཀྱི་བདག་པོར་མངའ་གསོལ། སྲིན་པོ་རྫོང་ནས་བླ་སྒྲུབ་གདུང་བ་ཞི་བྱེད་དང་། ཚེ་སྒྲུབ་འོད་ཀྱི་བུམ་པ་ཞེས་བྱ་བ་གཏེར་དུ་ཐོན། འགྲོ་དོན་རྒྱ་ཆེར་
བསྐྱངས༑ ཁྱད་པར་སྒོམ་པོ་རྒྱལ་གྱི་མཚོ་མཎྜལ་ནག་པོའི་འགྲམས་ཕ་བོང་རུས་སྦལ་ཁ་སྦུབ་པ་ལྟ་བུའི་འོག་ནས་རྫོགས་པ་ཆེན་པོ་ཡང་ཏི་ནག་པོ་གསེར་གྱི་
འབྲུ་ཅིག་གི་གདམས་སྐོར་རྣམས་གདན་དྲངས། སྐལ་ལྡན་མང་པོ་ཟབ་ཆོས་འདི་ལ་རྟེན་ནས་འོད་ལུས་གྲུབ་པ་མང་དུ་བྱོན་པ་སྟེ་ཟབ་ཆོས་འདིའི་འགྲོ་དོན་དང་
པོ་སྤུ་ཀང་དང་དབུས་སུ་དར་ཆ་ཆེ་ཞིང་རྗེས་སུ་ཀཿཐོག་ཏུ་དབང་ཁྲིད་གདམས་པའི་རྒྱུན་དང་མཉམ་བཞེས་མཛད་པའི་མཁས་གྲུབ་གྲངས་མང་བྱུང་ཞིང་ཉམས་
རྟོགས་མཐར་ཕྱིན་པའི་འབྲས་རྟགས་སྐུ་ལུས་འོད་ཕུང་དུ་དེངས་བའང་མང་ཙམ་བྱོན་པར་གྲགས། དེ་ལྟར་དབང་ཁྲིད་རྩ་བའི་བརྒྱུད་པ། ཀུན་བཟང་།

༄༅། །རྡོར་འཆང་། རྡོ་རྗེ་སེམས་དཔའ། པདྨ་འབྱུང་གནས། ཡེ་ཤེས་མཚོ་རྒྱལ། འགྲོ་མགོན་དུང་མཚོ་རས་པ། སངས་རྒྱས་དྲང་སྲོང་། 
བདེ་ཆེན་རས་པ། རྣམ་གྲོལ་བཟང་པོ། རྒྱ་ལ་རས་པ། རྒྱལ་མཚན་འོད་ཟེར། སངས་རྒྱས་བརྩོན་འགྲུས། རྒྱལ་མཚན་ཡེ་ཤེས། སངས་རྒྱས་རྒྱལ་མཚན། 
དགེ་འདུན་རིན་ཆེན། དགེ་འདུན་རྒྱལ་མཚན། རིན་ཆེན་རྡོ་རྗེ། ངག་དབང་གྲགས་པ། མཁས་གྲུབ་བློ་གོས་བཟང་པོ། ཀཿཐོག་པ་གཙང་པ་པདྨ་རྒྱལ་མཚན། 
དེས་ཀུན་མཁྱེན་པདྨ་མ་ཏི་སྟེ་ཁོང་གིས། རྫོགས་པ་ཆེན་པོ་ཡང་ཏི་ནག་པོ་གསེར་གྱི་འབྲུ་གཅིག་གི་ཁྲིད་ཡིག་རྒྱབ་ཆོས་ཟབ་ལམ་དོན་གསལ་མེ་ལོང་ཞེས་བྱ་བ་
མཛད་དེ་གདམས་ཟབ་འདི་ཉིད་ཀྱི་བཀའ་སྲོལ་མི་ནུབ་པའི་བཙས་སུ་ད་ལྟའང་དཔེ་ལུང་གི་རྒྱུན་མི་ནུབ་པར་བཞུགས་སོ། །དེ་ལས་རིམ་བཞིན་པདྨ་རྡོ་རྗེ། ཁྱབ་
བརྡལ་ལྷུན་གྲུབ། ཀུན་བཟང་རྣམ་རྒྱལ། ནམ་མཁའ་ཆོས་དབང་། དྲི་མེད་ཞིང་སྐྱོང་མགོན་པོ། ཡང་ན། པདྨ་རྒྱལ་མཚན་ལས། ནམ་མཁའ་

རྒྱལ་མཚན། ཀློང་གསལ་སྙིང་པོ། བཀྲ་ཤིས་འོད་ཟེར། ཆོས་ཉིད་རྒྱ་མཚོ། ནམ་མཁའ་རྒྱ་མཚོ། བཀྲ་ཤིས་ཕུན་ཚོགས། དྷརྨ་བཛྲ། །འདི་ནས་བརྒྱུད་
པ་གཉིས་ཀ་ཕྱོགས་གཅིག་ཏུ་བབས་ཏེ། ཚེ་དབང་མཆོག་གྲུབ། ངེས་དོན་དབང་པོ། བསོད་ནམས་རྣམ་རྒྱལ། བསོད་ནམས་དཔལ་ལྡན། ཀུན་བཟང་རྣམ་
རྒྱལ༑ འགྱུར་མེད་བསྟན་པའི་རྣམ་རྒྱལ། མཁན་ལེགས་བཤད་འབྱོར་ལྡན་ལའོ། །མཁས་གྲུབ་པདྨ་མ་ཏིའི་ཁྲིད་ཀྱི་བརྒྱུད་པ་གཅིག་ནི། པདྨ་རྒྱལ་
མཚན་ནས། པདྨ་མ་ཏི། པདྨ་རྡོ་རྗེ། ཁྱབ་གདལ་ལྷུན་གྲུབ། ཀུན་བཟང་དྭངས་སྤྲོ། པདྨ་དྷཱརྨ་རཱ་ཛ། བསོད་ནམས་ཆོས་ཀྱི་དབང་ཕྱུག །དབང་
རྒྱལ་ནོར་བུ། གོ་འཇོ་ཨོ་རྒྱན་བསྟན་འཛིན། པདྨ་གསང་སྔགས་བསྟན་འཛིན། འཇམ་མགོན་ཀོང་སྤྲུལ་རྡོ་རྗེ་འཆང་། བྱེ་ཆེན་རྒྱལ་ཚབ། བྱེ་ཆེན་ཀོང་
སྤྲུལ༑ མཁན་པོ་ནུས་ལྡན་མཁྱེན་བརྩེའི་བློ་གྲོས། མཁན་ལེགས་བཤད་འབྱོར་ལྡན་ལའོ།། ༈།།ཁྲིད་ཆེན་བཅུ་གཅིག་པ་དཀོན་མཆོག 

༄༅། །སྤྱི་འདུས་ཀྱི་ཁྲིད་གུ་རུའི་དགོངས་རྒྱན་ནི། ཨོ་རྒྱན་ཆེན་པོའི་ཞལ་སློབ་ཟག་མེད་འོད་ལུས་གྲུབ་པ་བརྒྱ་རྩ་བརྒྱད་ཀྱི་གཙོ་བོ་ཉང་བན་ཏིང་
འཛིན་བཟང་པོ་འབྲས་བུ་མཐར་ཕྱིན་པའི་སྤྲུལ་པ་ཨོ་རྒྱན་ལས་འཕྲོ་གླིང་པའམ་རིག་འཛིན་འཇའ་ཚོན་སྙིང་པོ་ཞེས་དགེ་སློང་རྡོ་རྗེ་འཛིན་པའི་ཚུལ་དུ་བཞུགས་པ་དེ་ཉིད་
ཆུང་ནས་ཆོས་ཀྱི་བག་ཆགས་དང་ལྡན་ཞིང་དགུང་ལོ་གསུམ་པའི་དུས་ནས་ཡི་གེ་བསླབ། རྡོ་ལ་ཕྱག་ཞབས་ཀྱི་རྗེས་བཞག །བཅུ་གཉིས་ནས་ཉི་ཤུ་བར་གསོ་
རིག་དང་སློབ་གཉེར་ལ་སྦྱངས་པ་མཐར་ཕྱིན། དངོས་དང་ཉམས་རྨི་ལམ་བཅས་ལ་ཨོ་རྒྱན་རིན་པོ་ཆེའི་ཞལ་ཡང་ཡང་མཇལ། ཐུགས་ངེས་འབྱུང་དང་སྐྱོ་ཤས་
དྲག་པོས་བརྒྱུད་བསྐུལ་ནས། ཆོས་ཀྱི་རྗེ་མི་ཕམ་བློ་གྲོས་དྲུང་དུ་ཆོས་ལ་བྲོས། རྗེས་དེས་རྨི་ལམ་དུ་སློབ་དཔོན་པདྨས་བཞེངས་པའི་མཆོད་རྟེན་རྙིང་པ་ཞིག་བུད་
མེད་འགས་གདན་དྲངས་ནས་རབ་གནས་བསྐྱར་དགོས་ཟེར་བ་ལ་རབ་གནས་བྱས་པས་འོད་དུ་འབར་བར་གཟིགས། སྐལ་ལྡན་དུ་མཁྱེན་ནས་རབ་ཏུ་བྱུང་། གསང་

སྔགས་ཀྱི་དབང་ཁྲིད་མཐའ་ཡས་པ་གསན་ཅིང་རྩེ་གཅིག་ཏུ་སྒྲུབ་པ་ཁོ་ནས་དུས་འདའ། མཉམ་མེད་ལྷ་རྩེ་བ་ལས་བསྙེན་རྫོགས་བཞེས། མི་ལོ་ཅུ་བདུན་འདག་
སྦྱར་ཁོ་ན་མཛད་དེ་སྒྲུབ་པའི་རྒྱལ་མཚན་འཛུགས། གཏེར་གྱི་ལུང་བསྟན་མང་དུ་བྱུང་བ་ལ་ཆོས་ཀྱི་རྗེ་མི་ཕམ་བཀྲ་ཤིས་བློ་གྲོས་ཀྱིས་བསྐུལ་བར་རྟེན། བྲག་ལུང་
ཧོམ་འཕྲང་ལྕགས་ཀྱི་སྒོ་མོ་ནས་གུ་རུ་པདྨའི་ཟབ་གདམས་བླ་རྫོགས་ཐུགས་གསུམ་གྱི་ཡང་བཅུད་ཡང་ཟབ་དཀོན་མཆོག་སྤྱི་འདུས་དང་། གཞན་ཡང་ཀོང་བུ་ཆུ་
སོགས་ནས་གཏེར་ཁ་མང་པོ་སྤྱན་དྲངས། དཀོན་མཆོག་སྤྱི་འདུས་གསང་གཏེར་གྱི་ཚུལ་དང་། གཞན་ཕལ་ཆེར་ཁྲོམ་གཏེར་མཛད། རྫུ་འཕྲུལ་དང་མངོན་
ཤེས་ལ་ཐོགས་པ་མེད། ཀོང་པོ་པྲ་ཏི་བ་སོགས་ཀྱི་ལོག་སྒྲུབ་བྱུང་བ་རྫུ་འཕྲུལ་གྱིས་སྤ་བཀོང་། དམ་སྲི་མནན་པ་དང་མཐའ་དམག་ཟློག་པ་སོགས་བོད་ཁམས་
བདེ་བའི་ཕྲིན་ལས་མང་དུ་མཛད། སྐལ་ལྡན་གྱི་སློབ་མ་མང་པོ་རྗེས་སུ་འཛིན་ནས་བཀའ་གཏེར་སྤྱི་དང་གཏེར་གསར་གྱི་སྨིན་གྲོལ་བདུད་རྩི་བར་མེད་དུ་གནང་། 

༄༅། །ཆོས་བདག་གི་གཙོ་བོ་སྒམ་པོ་ཞབས་དྲུང་ནོར་བུ་བརྒྱན་པ། རྒྱལ་དབང་ཞྭ་དམར་ནག་སོགས་དང་། རང་གཏེར་ཡོངས་རྫོགས་དང་། ཁྱད་
པར་ཟབ་ལམ་དཀོན་མཆོག་སྤྱི་འདུས་ཀྱི་སྨིན་ཁྲིད་རྒྱབ་རྟེན་དང་བཅས་པ་རིག་འཛིན་བདུད་འདུལ་རྡོ་རྗེ་ལ་བུམ་པ་གོང་བྱོལ་གྱིས་ཚུལ་དུ་གནང་། དེས་སྤྲུལ་པའི་གཏེར་
འབྱིན་རིག་འཛིན་ཀློང་གསལ་སྙིང་པོ། དེས་པདྨ་བདེ་ཆེན་གླིང་པ་དེ་ལས་རྗེ་དེའི་དབོན་པོ་ཀཿཐོག་རིག་འཛིན་ཆེན་པོ་ཚེ་དབང་ནོར་བུས་དབང་གདམས་མན་ངག་ཐམས་
ཅད་རྫོགས་པར་གསན། ཟབ་ལམ་དཀོན་མཆོག་སྤྱི་འདུས་གཙོས་པའི་གཏེར་ཆེན་ཡོངས་རྫོགས་ཀྱི་སྨིན་གྲོལ་ཀརྨ་པ་ཞྭ་དམར་ནག་དང་། འབྲུག་ཐམས་ཅད་མཁྱེན་
པ༑ སི་ཏུ་ཆོས་ཀྱི་འབྱུང་གནས་སོགས་བཀའ་བརྒྱུད་པའི་སྐྱེས་ཆེན་མཐའ་དག་ལ་རྩལ་བའི་རྒྱུན་བཀའ་བརྒྱུད་ཆོས་སྡེ་མཐའ་དག་ལ་ད་ལྟའི་བར་དུ་རྒྱུན་མ་ནུབ་པར་
བཞུགས༑ ཁྱད་པར་དཀོན་མཆོག་སྤྱི་འདུས་ཀྱི་ཁྲིད་ཡིག་གུ་རུའི་དགོངས་རྒྱན་གསར་དུ་མཛད་པ་ལས་བཀའ་བརྒྱུད་ཕྱོགས་དང་། ཀཿཐོག་པའི་ཆོས་བརྒྱུད་མཐའ་

དག་ལ་ཉམས་བཞེས་ལྷག་པར་དར་བ་ལས་གྲུབ་པ་བརྙེས་པའི་རྣལ་འབྱོར་དང་རྟོགས་པ་མཆོག་དང་ལྡན་པའི་གང་ཟག་མང་པོ་བྱུང་བར་གྲགས། དེ་ལྟར་རིག་
འཛིན་འཇའ་ཚོན་སྙིང་པོའི་ཟབ་གཏེར་སྤྱི་དང་། ཁྱད་པར་དཀོན་མཆོག་སྤྱི་འདུས་ཀྱི་རྩ་བའི་བརྒྱུད་པ། གཏེར་སྟོན་ཉིད་ནས། སྤྲུལ་སྐུ་རིག་འཛིན་རྒྱ་མཚོ་ལས་
བརྒྱུད་པ་དང་། ལྷ་བཙུན་ནམ་མཁའ་འཇིགས་མེད་སོགས་ལས་བརྒྱུད་པ་བཞུགས་ཀྱང་། འདིར་ཀཿཐོག་རང་དུ་སྨིན་གྲོལ་གྱི་བརྒྱུད་པ་དང་། ཟབ་ཁྲིད་གུ་
རུའི་དགོངས་བརྒྱན་གྱི་ཉམས་ཁྲིད་བརྒྱུད་པ་དངོས་ནི། གཏེར་ཆེན་རིག་འཛིན་འཇའ་ཚོན་སྙིང་པོ་ལས། ཁྲག་འཐུང་བདུད་འདུལ་གླིང་པའམ་རིག་འཛིན་ནུས་ལྡན་
རྡོ་རྗེ། དེ་ལས་རིམ་བཞིན་གཏེར་ཆེན་ཀློང་གསལ་སྙིང་པོ། རོང་སྟོན་ལྕགས་རྣ་ཅན་པདྨ་བདེ་ཆེན་གླིང་པ། དེའི་དབོན་པོ་ཀཿཐོག་ཏུ་རྒྱལ་སྲས་བསོད་ནམས་ལྡེའུ་
བཙན་གྱིས་ཁྲི་འབུལ་དང་འབྲེལ་དགེ་བསྙེན་གྱི་སྡོམ་པ་དང་སྨིན་དབང་བཅས་སྩལ་ནས་ཀཿཐོག་རིག་འཛིན་ཆེན་པོ་ཚེ་དབང་ནོར་བུ་ཞེས་མཚན་གྱི་ཅོད་པཎ་མངའ་

༄༅། །གསོལ་བས་རྒྱལ་བལ་བོད་ཡུལ་བཅས་ལ་ཡོངས་སུ་གྲགས་པའི་རླབས་ཆེན་གྱི་མཛད་ཕྲིན་རྨད་དུ་བྱུང་བ་དེ་ལས། འབའ་རྩེ་ར་བ་མདོ་རྒྱུད་རྒྱ་
མཚོའམ་ཕྲིན་ལས་བསྟན་འཛིན། དེ་ལས་རིམ་པར་དྲི་མེད་ཞིང་སྐྱོང་མགོན་པོ། ཀུན་མཁྱེན་ཚེ་དབང་མཆོག་གྲུབ། རྨོག་རྩ་ཆོས་དབྱིངས་རྡོ་རྗེ། སི་ཏུ་
ཆོས་ཀྱི་བློ་གྲོས། ཛཿསྤྲུལ་ཀུན་བཟང་རྣམ་རྒྱལ། སི་ཏུ་མ་ཧཱ་པཎྜི་ཏ་ཐུབ་བསྟན་ཆོས་ཀྱི་རྒྱ་མཚོ། མཁན་ཆེན་རྡོ་རྗེ་འཆང་ལེགས་བཤད་འབྱོར་ལྡན་ལ་
བརྒྱུད་པ་སྟེ་ད་ལྟའི་བར་དུ་རྒྱུན་མ་ནུབ་པར་བཞུགས་སོ།། ༈ །།ཁྲིད་ཆེན་བཅུ་གཉིས་པ་རིག་འཛིན་བདུད་འདུལ་རྡོ་རྗེའི་ཟབ་ཁྲིད་ཀུན་བཟང་འཇའ་
སྐུ་ནི། གཏེར་རྙིང་མང་པོ་ནས་ལུང་གིས་ཟིན་པའི་སྤྲུལ་པའི་གཏེར་ཆེན་འཁྲག་འཐུང་བདུད་འདུལ་ནུས་ལྡན་རྡོ་རྗེ་མདོ་ཁམས་སྡེ་དགེ་རྒྱལ་ཁབ་ཀྱི་ཉེ་འདབ་
དངུལ་ཕུ་ཟེ་བར་ཡབ་གླིང་གི་རིགས་འཚོ་བྱེད་ཀླུ་སྒྲུབ་དང་། ཡུམ་བོ་ལུ་ཞེས་པའི་སྲས་སུ་རབ་བྱུང་བཅུ་བའི་ཤིང་ཡོས་ལོར་ངོ་མཚར་བའི་བཀོད་པ་དང་བཅས་སྐུ་

བལྟམས༑ ཡབ་ལས་ཡི་གེ་འབྲི་ཀློག་དང་གསོ་དཔྱད་སོགས་ལ་མཁས་པར་སྦྱང་། དགུང་ལོ་དྲུག་ནས་དག་པའི་སྣང་བ་མང་པོ་ཤར། སྡེ་དགེ་གྲུབ་ཐོབ་
ཀུན་དགའ་རྒྱལ་མཚོ་ལ་གཙུག་ཕུད་ཕུལ་ཏེ་སྡེ་དགེ་ལྷུན་གྲུབ་སྟེང་གི་ཆོས་གྲྭར་བཞུགས། ཕོ་བྲང་ཤར་སྒོ་རྒྱབ་ཏུ་རྡོ་ལ་ཞབས་རྗེས་བྱོན། དཔལ་ས་སྐྱའི་
གཞུང་ལ་བསླབ་སྦྱང་ཅི་རིགས་མཛད། སྙིང་པོའི་དོན་ལ་སྐོམ་པ་ཆུ་འདོད་ལྟ་བུས་རྨུགས་སངས་དུ་ཀཿཐོག་པ་འདྲེན་པ་དཀོན་མཆོག་སེང་གེ་བཞུགས་
ཡོད་པར་གསན་ནས་དེར་ཕེབས་སྔོན་འགྲོ་ནས་རྫོགས་པ་ཆེན་པོའི་བར་གྱི་ཀཿཐོག་སྔ་རབས་པའི་ཁྲིད་རྒྱུན་ཐུགས་ཉམས་སུ་བཞེས། །རྟོགས་པའི་ཀློང་རྡོལ། 
དེ་ནས་དབུས་ཕྱོགས་སུ་ཕེབས་ཞོར། ཉང་པོ་གྲུབ་ཆེན་བཀྲ་ཤིས་ཚེ་བརྟན་དང་མཇལ། སྨིན་གྲོལ་གྱི་ཆོས་ཀ་མང་པོ་གསན། གཙང་དང་ས་ངོར་
སོགས་ལ་བྱོན་ཏེ་ལམ་འབྲས་སོགས་ས་སྐྱ་པའི་དབང་ཆོས་རྒྱ་ཆེར་ཞུས། ཕྱིར་ཕེབས་སྐབས་བང་རིར་རིག་འཛིན་འཇའ་ཚོན་སྙིང་པོའི་ཞབས་ལ་བཏུགས་

༄༅། །ནས་རང་གཏེར་གཙོ་བོར་གྱུར་པའི་དབང་ཁྲིད་མན་ངག་རྫོགས་པར་ནོས་ཐུགས་ཡིད་གཅིག་འདྲེས་སུ་གྱུར། སྤུ་བོར་ཕོ་བྲང་གཡུ་མཚོར་རཏྣ་
གླིང་པའི་ཕུར་པ་ཡང་གསང་བླ་མེད་བསྙེན་སྒྲུབ་སྐབས་མནའ་ལམ་དུ་ཟངས་མདོག་དཔལ་རིར་མཁའ་འགྲོ་མ་རྣམས་ཀྱིས་གདན་དྲངས་ཏེ་ཞག་ཉེར་ལྔ་བཞུགས་པ་ཐུགས་
ཉམས་ཤར། གུ་རུ་རིན་པོ་ཆེ་ལས་དབང་དང་ཞལ་གདམས་རྩལ་བའི་དག་སྣང་ཤར། དགུང་ལོ་ཉེར་དགུ་ནས་སྤུ་བོ་བདེ་ཆེན་གསང་ཕུག་ནས་དམ་ཆོས་དགོངས་
པ་ཡོངས་འདུས་དང་། ཚ་བ་སྒྲོ་བྲག་ཙིཏྟ་གནམ་ལོང་འདྲ་བ་ནས་དམ་ཆོས་སྤྲུལ་སྐུ་སྙིང་ཐིག་སོགས་ཀྱི་གཏེར་ཆོས་སྤྱན་དྲངས་བ་སྟེ་མདོར་ན་གནས་གཏེར་བརྒྱ་རྩ། 
མྱང་གྲོལ་སྟོང་རྩ་སོགས་ཀྱི་བཀའ་བབས། ཆོས་རྒྱལ་སྡེ་དགེ་བྱམས་པ་ཕུན་ཚོགས་ཁུ་དབོན་གྱིས་གདན་དྲངས་ནས་སྡེ་དགེར་བྱོན་ཏེ་བསྟན་སྲིད་ལ་ཕན་པའི་ལུང་
དོན་སྒྲུབ། ཀཿཐོག་ཏུ་བྱོན། རྡོ་གཉན་རྒྱབ་ཀྱི་སྒྲུབ་ཕུག་སོགས་ལ་ལོ་ཤས་བཞུགས། གཞན་ཡང་སེང་གནམ་རག་དང་། མཐོ་ཟི་ཁྲམ། གཙང་

གཤིས་སོགས་ཀྱི་གནས་དང་། གླིང་ཚང་སོགས་ཡུལ་སྡེ་མང་པོར་ཕེབས་ནས་སྒྲུབ་པའི་རྟགས་མཚན་ངོ་མཚར་བས་འགྲོ་བ་མང་པོ་དད་པའི་གནས་ལ་བཀོད། 
ཁྱད་པར་རྒྱལ་དབང་པདྨ་འབྱུང་གནས་ཀྱིས་ཆོས་རྒྱལ་དང་མཁའ་འགྲོ་ཡེ་ཤེས་མཚོ་རྒྱལ། གྲུབ་ཆེན་འབྲོག་བན་ལོ་ཙཱ་གསུམ་ལ་རྫོགས་པ་ཆེན་པོ་བཀའ་ཡོངས་རྫོགས་
ཀྱི་སྙིང་བཅུད་དམ་ཆོས་སྤྲུལ་སྐུ་སྙིང་ཐིག་གི་དབང་ཁྲིད་གདམས་པ་བཅས་བཀའ་གཏད་གནང་ནས་ཟབ་མོ་གཏེར་དུ་སྦས་པ་སྙིགས་མ་ལྔ་བདོ་བའི་དུས་སུ་འབྲོག་
བན་ལོ་ཙཱའི་ཆོས་སྐལ་དུ་གནང་བ་བཀའ་བཙན་ལ་བྱིན་ཆེ་བ་གདམས་པ་ཟབ་ལ་གནད་འདུས་པ་མཁས་པ་ཤྲཱི་སེང་ཧའི་མན་ངག་བཅུད་ཀྱི་ཡང་ཞུན་འདི་འདྲ་དུས་
གསུམ་དུ་འབྱུང་བར་དཀའ་ཞེས་ཡང་ནས་ཡང་དུ་བཀའ་སྩལ་བའི་ཟབ་ཆོས་འདི་ཉིད་ཀྱི་འགྲོ་དོན་རྒྱ་ཆེར་བསྐྱངས། གནམ་ཆོས་མི་འགྱུར་རྡོ་རྗེ་དང་མཁས་གྲུབ་
ཀརྨ་ཆགས་མེད་སོགས་དང་ཕན་ཚུན་ཆོས་འབྲེལ་མཛད། ཆོས་བདག་གི་གཙོ་བོ་ལྷ་བཙུན་ནམ་མཁའ་འཇིགས་མེད། རིག་འཛིན་ཀློང་གསལ་སྙིང་པོ། 

༄༅། །རྦ་ཁ་སྤྲུལ་སྐུ་ཆོས་ཀྱི་རྒྱ་མཚོ། རྫོགས་ཆེན་པདྨ་རིག་འཛིན། ཀུན་བཟང་ཁྱབ་བརྡལ་ལྷུན་འགྲུབ། གྲུབ་ཆེན་པདྨ་ནོར་བུ་དང་། ཁྱད་
པར་གདུང་སྲས་ནོར་བུ་ཡོངས་གྲགས་སོགས་ལ་དམ་ཆོས་སྤྲུལ་སྐུ་སྙིང་ཐིག་གི་ཐེག་པ་སྤྱིའི་དོན་ཁྲིད། རྨི་ལམ་འོད་གསལ། དབུ་མའི་ལྟ་ཁྲིད། ཕྱག་ཆེན་གདམས་
པ༑ ཞི་བྱེད་སྐོར་དྲུག །གཅོད་ཡུལ་བདུད་བཞི་དཔུང་བཅོམ། ཨ་ཏི་དོན་ཁྲིད་སྣང་བཞི་མཐར་ཕྱིན། སྣང་བཞི་ངོ་སྤྲོད། སྒྱུ་ལུས་དང་བར་དོ་མུན་ཁྲིད་ཡེ་
ཤེས་འོད་སྣང་བཅས་དང་། ཁྱད་པར་དེ་ཐམས་ཅད་ཀྱི་སྙིང་པོ་རྫོགས་རིམ་ཀུན་བཟང་འཇའ་སྐུ་རྣམས་ཀྱི་ཉམས་ཁྲིད་རྫོགས་པར་གནང་བ་ལས་ཉམས་བཞེས་ཀྱི་
རྒྱུན་མི་ནུབ་པར་བཞུགས། དགུང་ལོ་ང་བརྒྱད་པར་གཏེར་ཆེན་ཉིད་པདྨ་འོད་ཀྱི་ཕོ་བྲང་དུ་གཤེགས་ཚེ་སྒྲ་དང་འོད་མེ་ཏོག་གི་ཆར་སོགས་ངོ་མཚར་བའི་ཆོ་འཕྲུལ་
མཐའ་ཡས་པ་དང་། སྐུ་གདུང་འོད་དུ་ཡལ་བའི་ལྷག་མ་ཁྲུ་གང་ཙམ་དུ་བྱུང་། ཕྱིས་ཞུགས་སུ་ཕུལ་བས་གདུང་ཆེན་ལྔ་དང་རིང་བསྲེལ་གྱི་ཕུང་པོར་གྱུར་ཏོ། །

ཀཿཐོག་ཏུ་རྗེ་དེའི་ཟབ་ཁྲིད་ཉམས་བཞེས་མཛད་དེ་རྟོགས་པ་མངོན་དུ་བརྙེས་པ། གཏེར་ཆེན་ཀློང་གསལ་སྙིང་པོ་དང་། སྦྲ་མགོ་བ་བརྩོན་འགྲུས་རྒྱ་མཚོ། ལུང་ཟིན་
ཆོས་ཉིད་རྒྱ་མཚོ་སོགས་གྲུབ་བརྙེས་མང་དུ་བྱོན། ཁྱད་པར་ཀཿཐོག་ཏུ་དབང་ཁྲིད་ལུང་བཅས་ཟབ་གཏེར་ཡོངས་རྫོགས་ཀྱི་བརྒྱུད་པ་ནི། གཏེར་ཆེན་བདུད་འདུལ་རྡོ་རྗེ་
ནས༑ རྒྱལ་སྲས་ནོར་བུ་ཡོངས་གྲགས། ཀུན་བཟང་ཁྱབ་བརྡལ་ལྷུན་གྲུབ། ཀུན་བཟང་རྣམ་རྒྱལ། མཆོག་སྤྲུལ་དཔའ་བོ་རྡོ་རྗེ། སྦྲ་མགོ་བརྩོན་འགྲུས་རྒྱ་
མཚོ༑ དྲི་མེད་ཞིང་སྐྱོང་མགོན་པོ། ཀུན་བཟང་ངེས་དོན་དབང་པོ། འཇིགས་བྲལ་ཆོས་དབྱིངས་རྡོ་རྗེ། ཀུན་མཁྱེན་ཆོས་ཀྱི་བློ་གྲོས། འཇིགས་མེད་ཡོན་
ཏན་མགོན་པོ། རིག་འཛིན་འཇམ་དཔལ་རྡོ་རྗེ། སི་ཏུ་ཆོས་ཀྱི་རྒྱ་མཚོ། མཁན་ལེགས་བཤད་འབྱོར་ལྡན་ལའོ། །ཡང་སི་ཏུ་ནས་མཁན་ཆེན་ངག་གི་དབང་པོ། 
དེས་ལེགས་བཤད་འབྱོར་ལྡན། ཡང་ན། འཇམ་དཔལ་རྡོ་རྗེ་ནས་དགེ་རྩེ་འགྱུར་མེད་བསྟན་པ་རྣམ་རྒྱལ། དེས་མཁན་ལེགས་བཤད་འབྱོར་ལྡན་ལའོ། །ཡང་

༄༅། །ན་ཡོན་ཏན་མགོན་པོ། དེས་དབོན་པོ་པདྨ་རྒྱལ་མཚན། དེས་ལེགས་བཤད་འབྱོར་ལྡན་ལའོ།། ༈ །།ཁྲིད་ཆེན་བཅུ་གསུམ་
པ་ཀློང་གསལ་རྡོ་རྗེ་སྙིང་པོའི་ཁྲིད་ཡིག་འཇའ་ཟེར་གྲོང་འཇུག་ནི། ལྗོངས་འདིར་ཆོས་རྒྱལ་ཁྲི་སྲོང་ལྡེའུ་བཙན་གྱི་ཐུགས་བསྐྱེད་ཀྱིས། ཨོ་རྒྱན་མཚོ་སྐྱེས་རྡོ་རྗེ་གདན་དྲངས་བ་
ལས་བོད་ཀྱི་ལྷ་འདྲེ་གདུག་པ་ཅན་རྣམས་ཚར་བཅད། བསམ་ཡས་མི་འགྱུར་ལྷུན་གྱིས་གྲུབ་པའི་གཙུག་ལག་ཁང་བཞེངས། རྒྱ་གར་གྱི་པཎྜི་ཏ་ཞི་བ་འཚོ་དང་། བི་མ་མི་ཏྲ། 
བོད་ཀྱི་ས་ཐོབ་ཀྱི་སེམས་དཔའ་བཻ་རོ་ཙཱ་ན་དང་། སྐར་ཅོག་ཞང་གསུམ་སོགས་ལོ་པཎ་བརྒྱ་དང་རྩ་བརྒྱད་ཀྱིས་མདོ་རྒྱུད་བཀའ་བསྟན་ཐམས་ཅད་བོད་སྐད་དུ་བསྒྱུར། མཁན་
ཆེན་ཞི་བ་འཚོས་སད་མི་མི་བདུན་སོགས་རབ་བྱུང་བསྙེན་རྫོགས་ཀྱི་སྡེ་དང་། ཨོ་རྒྱན་ཆེན་པོས་གསང་སྔགས་ཕྱི་ནང་གི་རྒྱུད་དང་། ཁྱད་པར་བླ་མེད་ཀྱི་རྒྱུད་སྡེ་མང་པོ་
གསུངས་ནས་སློབ་ཚོགས་མང་པོ་སྨིན་གྲོལ་གྱི་ས་ལ་བཀོད། མཆོད་གནས་སྡེ་གཉིས་ཀྱི་བསྟན་པ་ཉི་ཟླ་ཤར་བ་ལྟ་བུ་མཛད། ཁྱད་པར་རྗེ་འབངས་ཉེར་ལྔ་སོགས་སྐལ་

ལྡན་གྱི་སློབ་མ་རྣམས་ལ་བླ་རྫོགས་ཐུགས་གསུམ། མ་གཤིན་ཕུར་གསུམ། བཀའ་དགོངས་སོགས་རང་རང་གི་སྐལ་བར་གཏད་དེ་སྨོན་ལམ་གཏད་རྒྱས་བཏབ་པ་
ལས༑ འདིར་སློབ་དཔོན་ཆེན་པོ་སྲིན་ཡུལ་འདུལ་དུ་ཕེབས་ཉེ་བའི་ཚེ། ཆོས་རྒྱལ་ཉིད་དང་། མཁའ་འགྲོ་ཡེ་ཤེས་མཚོ་རྒྱལ། ལང་གྲོ་དཀོན་མཆོག་འབྱུང་གནས་
གསུམ་གྱིས་གསོལ་བ་བཏབ་པའི་ངོར་སློབ་དཔོན་ཆེན་པོས་ད་ལན་མ་གཏོགས་རླུང་ཕྱོགས་ཙམ་ཡང་མ་བསྒྲགས་པའི་ཟབ་ཆོས་ཡང་གསང་བླ་མེད་ཀྱི་ཆོས་སྡེ་སློབ་དཔོན་དགའ་
རབས་རྡོ་རྗེ་དང་། རིག་འཛིན་ཤྲཱི་སེང་ཧའི་དགོངས་པ་རྫོགས་པ་ཆེན་པོ་རྒྱུད་འབུམ་ཕྲག་དྲུག་ཅུ་རྩ་བཞིའི་སྙིང་བཅུད་ཉི་མ་འབར་མའི་རྒྱུད་ལས་བཏུས་པ་ཀློང་གསལ་རྡོ་རྗེ་
སྙིང་པོ་ཞེས་མཚན་ཙམ་ཐོས་པས་ཀྱང་འཁྲུལ་རྟོག་ཡེ་ཤེས་སུ་གྲོལ་བར་བྱེད་པའི་ཟབ་ལམ་རྨད་དུ་བྱུང་བའི་རྒྱུད་དང་སྒྲུབ་ཐབས་སྨིན་ཁྲིད་གདམས་པ་ཡོངས་རྫོགས་བཀའ་
སྩལ་ཏེ་ཟབ་ཆོས་འདི་ད་ལྟ་སྤེལ་བའི་དུས་མ་ཡིན་པས་དུས་སྙིགས་མའི་ཚེ་བཀའ་གཏེར་སྔ་མ་རྣམས་ཀྱི་འགྲོ་དོན་རྫོགས་ནས་བྱིན་རླབས་ཉམས་པའི་ཚེ་ལང་གྲོ་ལོ་ཙཱ་བའི་

༄༅། །སྐྱེ་མཐའ་ཞིག་གིས་ཆོས་འདི་ཟབ་མོ་གཏེར་ནས་དྲངས་ཏེ་སྐལ་ལྡན་མང་པོ་སྨིན་གྲོལ་གྱི་ལམ་ལ་བཀོད་པས་སྐུ་ལུས་འོད་དུ་དེངས་བ་དང་ཐུགས་
འོད་གསལ་དུ་གྲོལ་བའི་གྲུབ་བརྙེས་མང་པོས་ས་སྟེང་དུ་ཁྱབ་པར་ལུང་བསྟན་གནང་ཞིང་གཏད་རྒྱ་མཛད་པ་ལྟར། ལང་གྲོ་དཀོན་མཆོག་འབྱུང་གནས་དང་། རྨ་རིན་ཆེན་
མཆོག་ཟུང་གི་སྐུ་སྐྱེ་གཏེར་ཆེན་ཀློང་གསལ་སྙིང་པོ་ནི་བུ་འབོར་གི་ས་ཆ་ཀམ་པོ་གནས་དང་ཉེ་བ་ཡུལ་དབྲ་པ་གྲགས་པའི་བྱེ་བྲག་བྱེས་པ་ཞེས་པའི་སར་ཡབ་སྔགས་འཆང་
ཀུན་དགའ་དོན་གྲུབ་དང་ཡུམ་དཀོན་མཆོག་སྒྲོན་མའི་སྲས་སུ་རབ་བྱུང་བཅུ་པའི་ཤིང་མོ་གླང་གི་ལོར་སྐུ་བལྟམས། གྲུབ་དབང་བསྟན་པ་རྒྱལ་མཚན་ལས་གུ་དྲག་དབང་གསན་
མཚོན་དབང་དྲག་རྒྱ་མཚོར་བཏགས། དགུང་ལོ་བདུན་ཙམ་ནས་ཀློག་བསླབ། ཆུང་ནས་ངེས་འབྱུང་གིས་བློས་ཆོས་ཀྱི་བག་ཆགས་སད། དགུང་ལོ་ཉེར་གཉིས་ལ་ཀཿ
ཐོག་ཏུ་ཆོས་ལ་བྲོས། ལམ་བར་སྒ་ཆོས་སྐྱོང་རྒྱ་མཚོ་ལས་དབང་དང་ཀཿཐོག་སྔ་རབས་པའི་ཁྲིད་རྒྱུན་མང་པོ་གསན། ཀཿཐོག་ཏུ་མཉམ་མེད་དཀོན་མཆོག་སེང་གེ་

ལས་རྫོགས་ཆེན་དགོངས་པ་ཟངས་ཐལ་གྱི་ཉམས་ཁྲིད་ཞུས་ཏེ་གནས་ལུགས་ལ་རང་དབང་འབྱོར། སླར་རང་ཡུལ་ཆོས་ལུང་རི་ཁྲོད་སོགས་སུ་དཀའ་ཐུབ་ཀྱི་སྒྲུབ་པའི་
དམ་བཅའ་བརྟན་པོར་བཟུང་། རྩ་བ་གསུམ་གྱི་ལྷ་དང་དཀྱིལ་འཁོར་མང་པོའི་ཞལ་གཟིགས། ཡེ་ཤེས་པའི་སྲུང་མ་ཐམས་ཅད་རང་འཁོར་དུ་བྱུང་། འཇིག་རྟེན་
པའི་དྲེག་པ་མང་པོ་དམ་འོག་ཏུ་མནན། དགུང་ལོ་ཉེར་བརྒྱད་པར་སྤུ་བོར་གཏེར་སྟོན་བདུད་འདུལ་རྡོ་རྗེའི་དྲུང་དུ་བྱོན། ཟབ་གཏེར་གསར་བཞེས་ཀྱི་མཚོན་དབང་
ཁྲིད་གདམས་པ་ཟབ་རྒྱས་ནོས། ཕྱིར་ཕེབས་ནས་མཁའ་ཀློང་རི་ཁྲོད་དུ་བསྙེན་སྒྲུབ་ལ་བཞུགས་སྐབས་བདུད་འདུལ་རྡོ་རྗེའི་ལུང་བསྟན་ལྟར་གཏེར་གྱི་ཁ་བྱང་བབས། 
ལོ་གཉིས་གཏེར་སྒྲུབ་མཛད། ཐོག་མར་ཁེ་མི་འགྱུར་རྡོ་རྗེ་ཀློང་སྒྲོམ་ནས་སྐུ་གསུམ་རྡོ་རྗེ་སྙིང་པོ་དང་། རྩ་གསུམ་རྡོ་རྗེ་སྙིང་པོའི་སྐོར་རྣམས་གཏེར་དུ་བཞེས་ནས་
ཉམས་བཞེས་རྟགས་ཐོན་མཛད། ལི་ཐང་གནམ་ཆེན་བྲག་དཀར་ནས་གུར་དྲག་ཡེ་ཤེས་རབ་འབར་སོགས་གཏེར་གནས་བཅོ་ལྔ་ཙམ་ནས་ཟབ་གཏེར་གྱི་སྒོ་འཕར་རིན་

༄༅། །པོ་ཆེའི་མཛོད་ལྟར་ཕྱེས། །གཞན་ཡང་སྐུ་གསུམ་ཐུགས་རྟེན་དང་དམ་རྫས་མྱོང་གྲོལ་མང་པོ་གདན་དྲངས། སྔོན་གྱི་ཐུགས་བསྐྱེད་
སྨོན་ལམ་དུས་སུ་སྨིན་པ་དང་བསྐྱེད་རྫོགས་ཀྱི་ཉམས་བཞེས་རང་གཏེར་རྣམས་ཀྱི་གཏེར་སྒྲུབ་བཅས་མཐར་ཕྱིན་པའི་དབང་གིས་གཏེར་ཕྲན་ཙམ་གྱི་དབང་སྐལ་གཏེར་ཆེན་ཞིག་
གི་དངོས་གྲུབ་དང་འགྲོ་དོན་མངོན་དུ་གྱུར། མངོན་ཤེས་དང་རྫུ་འཕྲུལ་ཐོགས་པ་མེད་པས་བྲག་གི་དཀྱིལ་ཆིབས་རྒྱུག་པ་དང་མཚོ་ཡི་དཀྱིལ་ནས་ཟབ་གཏེར་བཞེས་པ་སོགས་
མཐའ་ཡས། སྙིགས་དུས་ཀྱི་འདྲེ་རྒོད་མང་པོའི་སྲོག་སྙིང་འཕྲོག་ནས་དམ་འོག་ཏུ་བཞག །སོག་པོའི་རྒྱལ་པོ་ཝཾ་ཆོས་དབང་གིས་དད་དེ་བསྙེན་བསྐུར་ཞུ་བ་དང་། ས་སྐྱོང་
སྡེ་དགེ་ཆོས་རྒྱལ་སངས་རྒྱས་རྒྱ་མཚོ་སོགས་མི་ཆེན་མང་པོས་བླ་མ་བཀུར། མདོ་སྨད་ཀྱི་ཡུལ་ཕལ་ཆེར་ཞབས་ཀྱིས་བཅགས་ནས་གུ་རུའི་སྐུ་སོགས་སྐུ་གསུངས་ཐུགས་རྟེན་
གསར་བཞེས་དང་བསྟན་འགྲོར་སྨན་པའི་རླབས་ཆེན་གྱི་མཛད་ཕྲིན་བསྐྱངས། སྐུ་ཚེའི་སྨད་ལ་ཀཿཐོག་རྡོ་རྗེའི་གདན་དུ་གཏན་བཞུགས་མཛད་ནས་ཀཿབསྟན་ཉམས་

གསོ་དང་ཆོས་སྟོན་རྒྱ་ཆེར་གནང་བའི་མཐར་དགུང་ལོ་རེ་བརྒྱད་པར་སྤྲེལ་ཟླའི་ཚེས་ཉེར་གསུམ་ལ་ངོ་མཚར་བའི་རྟགས་མཚན་གྱིས་གདུལ་བྱ་རྣམས་རེ་བ་ཡོངས་སུ་བཀང་
ནས་མཁའ་སྤྱོད་པདྨ་འོད་གླིང་དུ་གཤེགས་སྐུ་གདུང་རིང་བསྲེལ་གྱི་ཕུང་པོ་དང་ཐུགས་ལྗགས་སྤྱན་གསུམ་གཅིག་ཏུ་གྱུར་པ་མེ་ཡི་མ་ཚིག་པར་ཧྲིལ་པོ་བྱོན་ནས་སྐལ་ལྡན་
རྣམས་ཀྱི་དད་པའི་རྟེན་དུ་བཞག་པའོ། །དེ་ལྟར་ཆོས་གཏེར་ཡོངས་ཀྱི་སྙིང་པོ་ཀློང་གསལ་རྡོ་རྗེ་སྙིང་པོའི་ཟབ་ཁྲིད། སངས་རྒྱས་མཉམ་སྦྱོར་དང་། ཐོད་བརྒལ་
ཆོས་ཉིད་འཁོར་ལོ། ཨར་གཏད་མུན་ཁྲིད། ངོ་སྤྲོད་སྐྱེ་མེད་ཀློང་ཡངས། དྲོད་རྟགས་གསལ་བེད། མཐའ་རྟེན་མན་ངག་སོགས་ཀྱི་གདམས་ཁྲིད་ཟབ་ལ་
གནད་འདུས་པའི་གཏེར་གཞུང་རྣམས་ཀྱི་དགོངས་པ་གཏེར་ཆེན་ཉིད་ཀྱི་ཟིན་ཐོ་དང་། བཀྲ་ཤིས་འོད་ཟེར་ཞལ་རྒྱུན་ལ་རྟེན་ཏེ། གཙོ་བོ་བསོད་ནམས་ལྡེའུ་བཙན་སོགས་
རྒྱལ་སྲས་སྐུ་མཆེད་དང་། དབོན་བཀྲ་ཤིས་འོད་ཟེར། ཀུན་བཟང་ཁྱབ་བརྡལ་ལྷུན་གྲུབ། རྟའུ་པདྨ་ནོར་བུ། རྗེ་དབོན་བཀྲ་ཤིས་ཕུན་ཚོགས། གྲུབ་ཐོབ་

༄༅། །ནམ་མཁའ་རྒྱ་མཚོ་སོགས་ཀྱིས་ཉམས་བཞེས་ཀྱི་གདམས་པའི་བརྒྱུད་པ་སྤེལ་བ་ལས་གྲུབ་པ་ཐོབ་པའི་སློབ་བརྒྱུད་མཐའ་གྲུབ་ཀུན་ཏུ་ཁྱབ་པར་
བྱུང་༑ ཁྱད་པར་རྒྱལ་སྲས་ཡང་སྤྲུལ་དྲི་མེད་ཞིང་སྐྱོང་དང་། དགེ་རྩེ་མ་ཧཱ་པཎྜི་ཏ་གཉིས་ཀྱི་གདམས་པའི་སྙིང་པོ་འཐོར་བ་ཞིབ་བཅོས་མཛད་དེ་ཀཿཐོག་སྔ་རབས་
པའི་ཁྲིད་རྒྱུན་རྣམས་དང་ཁྱད་པར་ཀློང་གསལ་རྡོ་རྗེ་སྙིང་པོའི་ཟབ་ཁྲིད་བཅས་ཕྱོགས་གཅིག་ཏུ་བཀོད་པའི་གདམས་ཁྲིད་སློབ་མ་ལ་ཕན་པའི་མན་ངག །ཀློང་གསལ་
ཁྲིད་རྒན་ཞེས་ཕྱོགས་མཐའ་དག་གི་ཆོས་བརྒྱུད་དང་སློབ་བརྒྱུད་ཡོངས་ཀྱི་སྙིང་གི་ནོར་བུ་ལྟར་རྩིས་ཐང་ཆེ་ཞིང་སྐལ་ལྡན་གྱི་བརྒྱུད་འཛིན་མང་པོ་སྐུ་ལུས་འོད་ཕུང་དུ་དེང་
བ་དང་། རྟོགས་པའི་གདིང་དང་ལྡན་པའི་བྱ་བྲལ་རྣལ་འབྱོར་གྱི་དབང་ཕྱུག་ས་སྟེང་ཀུན་ཏུ་ཁྱབ་པའི་ཕྲིན་ལས་འགྲན་ཟླ་དང་བྲལ་བའོ། །དེ་ལྟར་སྨིན་གྲོལ་
གདམས་ཁྲིད་དང་བཅས་པའི་རྩ་བའི་བརྒྱུད་པ་ནི། གཏེར་ཆེན་ཀློང་གསལ་སྙིང་པོ་ནས། རྒྱལ་སྲས་བསོད་ནམས་ལྡེའུ་བཙན། སྐུ་མཆེད་བཀྲ་ཤིས་འོད་ཟེར། 

ལུང་ཟིན་ཆོས་ཉིད་རྒྱ་མཚོ། གྲུབ་ཐོབ་ནམ་མཁའ་རྒྱ་མཚོ། དྲི་མེད་ཞིང་སྐྱོང་མགོན་པོ། འགྱུར་མེད་ཚེ་དབང་མཆོག་གྲུབ། ངེས་དོན་དབང་པོ། དེས་གྲུབ་
ཆེན་ཆོས་དབྱིངས་རང་གྲོལ་དང་། བསོད་ནམས་དཔལ་ལྡན། རྨོག་རྩ་ཆོས་དབྱིངས་རྡོ་རྗེ་གསུམ་ཀ་ལ། ཆོས་དབྱིངས་རྡོ་རྗེ། ཆོས་ཀྱི་བློ་གྲོས། ཡོན་ཏན་
མགོན་པོ། པདྨ་རྒྱལ་མཚན། དེ་ལས་མཁན་ལེགས་འབྱོར་དང་། ཡང་ན་ཛཿཀ་བསོད་ནམས་དཔལ་ལྡན་ནས། ཛཿསྤྲུལ་ཀུན་བཟང་རྣམ་རྒྱལ། དེས་
སི་ཏུ་ཆོས་ཀྱི་རྒྱ་མཚོ། དེ་ལས་མཁན་ལེགས་འབྱོར་ལ། ཡང་སི་ཏུ་རིན་པོ་ཆེ་ནས་དགེ་རྩེ་བསྟན་པའི་རྣམ་རྒྱལ། དེས་མཁན་རིན་པོ་ཆེ་ལེགས་བཤད་འབྱོར་
ལྡན་ལ་བརྒྱུད་པ་སྟེ་འདི་རྩ་བའི་བརྒྱུད་པ་ལྟར་རོ། །དེ་རྣམས་ཀྱི་སྒོ་ནས་ཀཿཐོག་ཁྲིད་ཆེན་བཅུ་གསུམ་ཞེས་ཡོངས་གྲགས་ལྟར་བརྗོད་པ་ལགས། ཡང་འགའ་
ཞིག་ཏུ། མན་ངག་ལྟ་ཕྲེང་དང་། དཀོན་མཆོག་སྤྱི་འདུས་ཀྱི་ཁྲིད་གུ་རུའི་དགོངས་རྒྱན་ཚབ་ཏུ། ཁོལ་རི་བྱང་ཆུབ་རྒྱལ་མཚན་གྱི་ཀ་དག་ཀློང་ཡངས་དང་། 

༄༅། །སྟོང་ཆུང་བཀྲ་ཤིས་རྒྱ་མཚོའི་ཕྱག་ཆེན་ཁྲིད་གཉིས་བསྒྲངས་བ་ཡོད་རུང་། ཀ་དག་ཀློང་ཡངས་ནི་དགོངས་ཟངས་ཐལ་གྱི་ཁྲིད་དང་འདྲ་ཞིང་། ཕྱག་
ཆེན་ཁྲིད་ཕྱག་ཆེན་མན་ངག་རྒྱ་མཚོའི་དོན་བསྡུས་ལྟ་བུ་སྣང་བས་གོང་དུ་སྨྲོས་པ་ལྟར་ལེགས་སམ་ཡང་ན་བསྒྲངས་ཚུལ་ཙམ་ལ་ཁྱད་མེད་པས་གང་ལྟར་ཡང་རུང་ངོ་། །ཀུན་
མཁྱེན་སི་ཏུ་རིན་པོ་ཆེ་ཆོས་ཀྱི་རྒྱ་མཚོ་ནི། ཨོ་རྒྱན་པདྨའི་གཏེར་ལུང་ལས། ཀཿཐོག་གི་བསྟན་པ་བག་ལ་ཞ༔ དེ་གསལ་བྱེད་དྷཱརྨའི་མིང་ཅན་འབྱུང་༔ ཞེས་
ལུང་གིས་དངོས་སུ་གསལ་བ་ལྟར་དཔལ་ཀཿཐོག་པའི་བསྟན་པ་ཅུང་ཟད་ཉམས་རྒུད་དུ་གྱུར་སྐབས་༸ཆོས་རྗེ་དམ་པ་རིན་པོ་ཆེ་སླར་ཡང་རང་གི་བསྟན་པ་ཉམས་གསོ་བྱེད་
པའི་ཆེད་དུ་དངོས་སུ་བྱོན་པ་ཡིན་ཏེ། མཁན་ཆེན་ངག་དབང་དཔལ་བཟང་པོའི་ཞལ་ནས། བླ་མ་དམ་པ་བདེ་བར་གཤེགས་པ་ཉིད་སླར་ཡང་འགྲོ་བའི་སྣང་ངོར་ངུར་
སྨྲིག་འཆང་བ་ཆེན་པོའི་རྣམ་པར་བྱོན་པ་བདག་ཅག་གི་འདྲེན་མཆོག་མ་ཧཱ་པཎྜི་ཏ་སི་ཏུ་པ་མི་ཕམ་བཤད་སྒྲུབ་ཆོས་ཀྱི་རྒྱ་མཚོ་ཕྱོགས་ལས་རྣམ་པར་རྒྱལ་བའི་སྡེ་ཞེས་

ཆེ་བསྟོད་མཛད་པ་བཞིན་སྙིགས་མའི་དུས་འདིར་ཐུབ་བསྟན་སྤྱི་དང་། སྔ་འགྱུར་རྙིང་མ། ཁྱད་པར་རྒྱལ་བ་ཀཿཐོག་པའི་བསྟན་པ་བཤད་སྒྲུབ་ཟུང་གིས་སྒོ་ནས་
བསྟན་པའི་མེ་རོ་རྨིག་ནས་གཞི་བཞེས་སུ་སློང་བ་དང་། སྔ་འགྱུར་རྙིང་མའི་མདོ་སྒྱུ་སེམས་གསུམ་སོགས་ཀྱི་དཔེ་རྙིང་ཕལ་ཆེར་མིང་ཙམ་དུ་གྱུར་པ་ལ། སྲུང་མ་
རྣམས་ཀྱིས་དངོས་དང་བརྡའ་སོགས་ཀྱིས་ཡང་ཡང་བསྐུལ་བ་ལ་རྟེན། ངོ་མཚར་ཅན་གྱི་དཔེ་གཏེར་མང་པོ་ཕྱག་ཏུ་འབྱོར་ཞིང་། དངོས་ཉམས་རྨི་ལམ་བཅས་ལ་ལྷ་
དང་བླ་མའི་བཀའ་གཏད་དངོས་སུ་ཐོབ་སྟེ་ཁྲིད་ལུང་གི་རྒྱུན་སྤེལ་གནང་མཛད་པ་སོགས་དུས་སྐབས་དེ་ཙམ་ན་སུས་ཀྱང་འགྲན་ཟླ་བྲལ་བའི་ཕྱག་རྗེས་རྒྱ་ཆེ་ཞིང་། 
དུས་འགྱུར་སྐབས་དཔེ་པོད་ཕལ་ཆེར་ནུབ་ཤོར་ནའང་ད་དུང་སྔ་འགྱུར་བཀའ་མའི་རྒྱབ་ཆོས་གྲས་པུསྟི་བཅུ་ཁ་ལྷག་བཞུགས་པ་དང་། ཀཿཐོག་ཁྲིད་ཆེན་བཅུ་གསུམ་
གྲགས་པའི་གདམས་ཁྲིད་ནང་མང་ཤས་ད་ལྟ་དངོས་སུ་བཞུགས་པའང་རྗེ་འདིའི་བཀའ་དྲིན་ཁོ་ན་ལས་བྱུང་བའོ། །ཡང་དུ་ཀུན་མཁྱེན་བླ་མ་འདིའི་གསུངས་ཕྱག་རྫོགས་

༄༅། །དབྱེར་མེད་ཀྱི་གདམས་པ་དང་། རྫོགས་པ་ཆེན་པོའི་ཁྱད་པར་ཉུང་ངུ་རྣམ་གསལ། རྫོགས་པ་ཆེན་པོའི་གདམས་ངག་ཉུང་བསྡུས་ཡེ་ཤེས་དྲྭ་བ་
སོགས་རྫོགས་ཆེན་གྱི་ཁྲིད་ཁ་ཤས་བཞུགས་པ་རྣམས་ནི་ཚིག་ཉུང་ལ། དོན་ཟབ་པ། ཆོད་ཆེ་བ། མན་ངག་གི་གནད་དང་ལྡན་པ་ཀཿཐོག་པ་སྔ་རབས་པའི་བཤད་སྲོལ་
ཇི་བཞིན་པ་བཞུགས་པ་ཁོ་ནའོ། །སྔ་མ་དར་བའི་ཁྲིད་རྒྱུན་རྣམས་ཀྱི་འགྲོ་དོན་རྫོགས་པ་ན་ཕྱི་མ་རིམ་བཞིན་དར་ནས་སྔ་མ་ནུབ་པ་ལྟ་བུ་གྱུར་ནའང་ཕྱི་མའི་ཡིག་ཆ་
རྣམས་ཀྱི་ནང་སྔ་མ་རྣམས་ཀྱི་གདམས་པའི་ཟབ་གནད་མ་འདུས་པ་མེད་དེ། དཔེར་ན་དགེ་རྩེ་གསུམ་པ་འགྱུར་མེད་བསྟན་པ་རྣམ་རྒྱལ་གྱི་གདམས་ཁྲིད་ནོར་བུའི་མེ་
ལོང་དུ་ཀློང་གསལ་རྡོ་རྗེ་སྙིང་པོའི་ཁྲོད་གཙོ་བོར་གསུངས་ནའང་སྔ་མའི་ཁྲིད་ཆེན་བཅུ་གསུམ་གྱི་ཟབ་གནད་ཐམས་ཅད་མ་འདུས་པ་མེད་པར་ཁྲིད་གཞུང་ལས་གསལ་
ཞིང་གདམས་ཁྲིད་འདི་ནི་སྔོན་གྱི་ཁྲིད་ཆེན་ཐམས་ཅད་ཀྱི་སྙིང་པོའི་ཡང་ཞུན་མན་ངག་ཀུན་འདུས་ཡིན་པས་ཐར་འདོད་ཀྱི་སྐལ་བཟང་བློ་ལྡན་རྣམས་ཀྱི་བུང་བས་སྦྲང་

རྩིའི་བཅུད་ལ་རོལ་པ་བཞིན་སྙིང་པོའི་དོན་ལ་གཅེས་སྤྲས་ཀྱི་སྒོ་ནས་བརྩོན་པར་རིགས་སོ། །གཞན་ཡང་ཆོས་སྡེ་འདིར་སྔོན་གྱི་དུས་སུ་གུ་རུ་ཆོས་ཀྱི་དབང་ཕྱུག་གི་
ཡང་ཏི་སངས་རྒྱས་མཉམ་སྦྱོར་དང་། ཕྱིས་རཏྣ་གླིང་པ་དང་། སངས་གླིང་བླ་མ་དགོངས་འདུས། ཞིག་པོ་གླིང་པ། གནམ་ཆོས་སོགས་ཀྱི་ཟབ་ཁྲིད་རྣམས་
དུས་སྐབས་རེ་ལ་དར་ཆ་ཆེ་ནའང་ཡིག་ཆ་ཟུར་དུ་སྤེལ་མཁན་མ་བྱུང་བས་ཁྲིད་ཆེན་གྱི་གྲངས་སུ་བསྒྲངས་བར་མ་བྱུང་། ཕྱིས་དུས་འདིར་ཕྱོགས་ཐམས་ཅད་དུ་
དར་ཆ་ཆེ་བ་རྫོགས་པ་ཆེན་པོ་ཀློང་ཆེན་སྙིང་ཐིག་ཞེས་གྲགས་པ་ནི། མཆིམས་ཕུ་བྲེ་གུའི་དགེའུ་ལྷུན་གྲུབ་རང་བྱུང་གི་ཕུག་པར་རིག་འཛིན་འཇིགས་མེད་གླིང་པ་
ལོ་གསུམ་སྙིང་པོའི་སྒྲུབ་པ་ལ་རྩེ་གཅིག་ཏུ་གནས་པའི་སྐབས་པཎ་ཆེན་བི་མ་ལའི་ཡེ་ཤེས་སྒྱུ་མའི་རོལ་རྩལ་ཀུན་མཁྱེན་ཆོས་ཀྱི་རྒྱལ་པོ་རྒྱལ་བ་ཀློང་མཁྱེན་རབ་
འབྱམས་འོད་གསལ་གྱི་ངང་དུ་ཞལ་ལན་གསུམ་མཇལ་ནས་སྐུ་གསུང་ཐུགས་ཀྱི་བྱིན་གྱིས་རླབས་ཏེ། བརྗོད་བྱ་དོན་གྱི་བརྒྱུད་པ་འཕོ་བར་གྱུར་ཅིག །རྗོད་བྱེད་

༄༅། །ཚིག་གི་བརྒྱུད་པ་རྫོགས་པར་གྱུར་ཅིག །ཞེས་ལན་གསུམ་དུ་གསུངས་པས་མཉམ་བཞག་ཏུ་རྫོགས་པ་ཆེན་པོའི་གནས་ལུགས་ཡིད་དཔྱོད་
དང་བྲལ་བ་མངོན་སུམ་གཟིགས། རྗེས་ཐོབ་ཏུ་མདོ་སྔགས་ཟབ་རྒྱས་ཀྱི་གནད་ཐམས་ཅད་མ་བསླབ་པར་ཇི་ལྟ་བ་དང་ཇི་སྙེད་པའི་ཡེ་ཤེས་ཀྱི་ཀློང་རྡོལ་བ་ཀུན་མཁྱེན་
ཆེན་པོའི་དགོངས་བརྒྱུད་ཀྱི་བྱིན་རླབས་འཕོས་སྟོབས་ལས་རིགས་ལྔའི་ཌཱཀྐིའི་གཙོ་མོས་བརྡའ་དངོས་སུ་གྲོལ་ཏེ། ཀློང་ཆེན་པའི་མཛོད་བདུན་ཤིང་རྟ་གསུམ་སྙིང་ཐིག་མ་
བུ་དང་བཅས་པའི་སྙིང་པོ་རྫོགས་པ་ཆེན་པོ་ཀློང་ཆེན་སྙིང་གི་ཐིག་ལེའི་དགོངས་གཏེར་ནམ་མཁའ་མཛོད་ཀྱི་ཆོས་སྡེ་གཏན་ལ་ཕབས་པའི་སྨིན་བྱེད་དབང་དང་། གྲོལ་
ལམ་གདམས་པའི་རིམ་པའི་སྒོ་འཕར་གསར་དུ་ཕྱེས་པ་ལས། སློབ་བརྒྱུད་དང་ཆོས་བརྒྱུད་མཐའ་དབུས་ཀུན་ཏུ་ཁྱབ་ཅིང་། ཁྱད་པར་ཀཿཐོག་རང་དུ་ཆོས་
བརྒྱུད་དང་སློབ་བརྒྱུད་ཇི་ལྟར་བྱུང་ཚུལ་ནི། དགེ་རྩེ་མ་ཧཱ་པཎྜི་ཏ་འགྱུར་མེད་ཚེ་དབང་མཆོག་གྲུབ་ཀྱིས་ཀུན་མཁྱེན་རང་བྱུང་རྡོ་རྗེ་ཉིད་ཀྱི་མདུན་དངོས་མཇལ་སྐབས་

མན་ངག་གི་གདམས་ཁྲིད་སྩལ་བར་མ་ཟད་རྗེས་སུ་ཀཿཐོག་སི་ཏུའི་སྐུ་རབས་དང་པོ་འཇིགས་མེད་ཆོས་ཀྱི་སེང་གེས་ཀུན་མཁྱེན་ཉིད་ཀྱི་ཞལ་སློབ་ཏུ་གྱུར་ཏེ་ཀློང་ཆེན་སྙིང་
ཐིག་གི་དབང་དང་། མན་ངག་ཁྲིད་བཅས་ལེགས་པར་གསན་ནས་སླར་ཀཿཐོག་ཏུ་དགེ་རྩེ་པཎ་ཆེན་ཉིད་ལ་ཕུལ་བ་དང་། དེ་ལས་རྨོག་རྩ་ཆོས་དབྱིངས་རྡོ་རྗེ་དང་། 
ཛཿཀ་བསོད་ནམས་རྣམ་རྒྱལ་སོགས་ཀྱིས་ཞུས། ཆོས་དབྱིངས་རྡོ་རྗེས། འཇམ་དབྱངས་མཁྱེན་བརྩེའི་དབང་པོ་དང་། བསོད་ནམས་རྣམ་རྒྱལ་གྱིས་སི་ཏུ་
ཆོས་ཀྱི་བློ་གྲོས་དང་། བསོད་ནམས་དཔལ་ལྡན་ལ། འཇམ་དབྱངས་མཁྱེན་བརྩེའི་དབང་པོས་སི་ཏུ་རིན་པོ་ཆེ་ཆོས་ཀྱི་རྒྱ་མཚོ་དང་། ཆོས་ཀྱི་བློ་གྲོས་ཀྱིས་ཛཿ
སྤྲུལ་ཀུན་བཟང་རྣམ་རྒྱལ། དེས་ཀྱང་ཆོས་ཀྱི་རྒྱ་མཚོ་ལ་སྩལ་བའོ།། ༈ །།ཡང་ན། ཀུན་མཁྱེན་འཇིགས་མེད་གླིང་པས། འཇིགས་མེད་རྒྱལ་བའི་
མྱུ་གུ། དེས་དཔལ་སྤྲུལ་ཆོས་ཀྱི་དབང་པོ། དེས་ལུང་རྟོགས་བསྟན་པའི་ཉི་མ། དེས་ཀུན་མཁྱེན་ངག་གི་དབང་པོ་ལའོ།། ༈ །།ཀུན་མཁྱེན་ངག་

༄༅། །གི་དབང་པོ་ནི། སྐུ་འཁྲུངས་མ་ཐག་ནས་སྔགས་ཀྱི་བདག་མོས་ཞབས་ཏོག་འབུལ་བ་དང་སྐུའི་སྤྱི་བོར་ཨོཾ་སྨིན་མཚམས་སུ་ཧཱུྃ་ཤོང་རྩེར་ཨ་ཡིག་རི་
མོ་དང་སྐུ་ལུས་ལ་རིགས་ལྔའི་ཕྱག་མཚན་དང་ཡིག་འབྲུ་མང་པོ་གསལ་ཞིང་རྫོགས་པ་ཆེན་པོའི་ཆོས་འཆད་ཉན་གྱི་སྐབས་རྣམས་སུ་འཇའ་ཚོན་གྱིས་གུར་ཕུབ་པ་དང་མེ་ཏོག་གི་
ཆར་འབབ་པ་སོགས་ངོ་མཚར་བའི་བལྟས་དང་མཚན་མ་ཡོད་པ་ལ་རྟེན་ཏེ་ཆོས་རྗེ་དཔལ་སྤྲུལ་རིན་པོ་ཆེའི་བཀའ་ལུང་བཞིན་ལུང་རྟོགས་བསྟན་པའི་ཉི་མས་རྫོགས་པ་ཆེན་པོའི་
བསྟན་པ་དག་ཐེར་བྱེད་པའི་ཆེད་དུ་ལོ་བརྒྱ་རེའི་མཚམས་སུ་པཎ་ཆེན་བི་མ་ལ་ལན་རེ་འབྱོན་པའི་ཞལ་བཞེས་བཞིན་རྗེ་འདི་ཉིད་ཡིན་པར་ངོས་འཛིན་མཛད་དེ་སྙན་བརྒྱུད་གདམས་
པའི་མན་ངག་ཆ་ཚང་གཏད་པ་དང་། ཀུན་མཁྱེན་རིག་འཛིན་འཇིགས་མེད་གླིང་པས་ང་ཡི་འོད་གསལ་སྙིང་ཐིག་གི་བརྒྱུད་པ་འདི་ལ་ཕ་བས་བུ་བཟང་། བུ་བས་ཚ་བོ་བཟང་། 
ཚ་བོ་ལས་ཡང་ཚ་བཟང་བ་ཞིག་འོང་གསུངས་པའི་ཡང་ཚ་ཀུན་མཁྱེན་ངག་གི་དབང་པོ་འདི་ཉིད་ངོས་བཟུང་སྟེ་སྙན་བརྒྱུད་ཀྱི་གདམས་པ་དཔེ་ལ་མ་བཀོད་པ་རྣམས་ཡི་གེ་བཏབ་

ཆོག་པའི་གནང་བ་ཐོབ་པའོ། །ཁྱད་པར་ཀཿཐོག་ཏུ་ཕེབས་རྒྱུ་མ་ཅིག་རང་བྱུང་རྒྱལ་མོས་བསྐུལ་མ་ལན་གྲངས་བྱུང་བ་དང་༸སྐྱབས་རྗེ་སི་ཏུ་རིན་པོ་ཆེའི་དགོངས་བཞེད་
བཞིན་ཀཿཐོག་ཏུ་ཕེབས་གྲབ་ཀྱི་ནུབ་མོར་འོད་གསལ་གྱི་སྣང་ཆ་ལ་ཀུན་མཁྱེན་དམ་པ་ཡབ་སྲས་དགེ་སློང་མང་པོའི་འཁོར་དང་བཅས་ཁང་པ་ཆེན་པོ་ཞིག་གི་ནང་དུ་བཞུགས་པའི་
པའི་སྐོར་དཔེ་ཆ་མང་པོ་བརྩིག་ཡོད་པའི་ནང་དུ་ཕྱིན་ནས། རྗེ་ནམ་མཁའ་ལྟ་བུ་སོགས་ཀྱི་གསོལ་བཏབ་བྱིན་རླབས་ཞུས་ཏེ་དཔེ་ཆ་འདི་རྣམས་ཅི་ལགས་ཞུས་པས་འདི་
མདོ་སྒྱུ་སེམས་གསུམ་གྱི་དཔེ་ཡིན། བདག་པོ་སྤྲོད་མཁན་མེད་ནས་རྒྱུན་རིང་སོང་བས་དཔེ་ཡང་ཁ་ཡར་བརླག །དགའ་ཞིག་སི་ཏུ་སྤྲུལ་སྐུ་ནས་བདག་པོ་བགྱིས་རུང་
ད་དུང་འདི་དག་ལུས་ཡོད་གསུངས། ད་དུང་མང་པོ་བརྡ་ཞུས་པས་བུ་མེད་ན་ནོར་མང་བས་ཅི་ཕན་བདག་པོ་ཡོད་ན་གནང་རྒྱུ་ཡིན་གསུངས། འོ་ན་གནང་བར་
ཞུས་པས། ངེད་ཀྱི་དུས་སྤྱི་མདོ་རྩལ་དུ་བཏན་ནས་བཤད་པས་དེ་དུས་ཕན་ཐོག་ཆེན་པོ་བྱུང་། དེ་ཕན་འགྲོ་དོན་ཆུང་། སེམས་ཕྱོགས་ཁྱོད་རང་ལ་ཡོད་པ་དེས་

༄༅། །ཆོག །སྒྱུ་འཕྲུལ་འདི་ལ་བཤད་པ་ཞིག་བྱེད་ཆོག་ཅེས་དཔེ་ཆ་ཞིག་གི་དབུ་ནས་གསང་བ་སྙིང་པོ་དེ་ཁོ་ན་ཉིད་ངེས་པའི་རྒྱལ་པོ་ཞེས་པའི་མཚམས་
ཆོས་རྔ་ཆེན་པོ་སོགས་གསུངས་མཐར་གསལ་སྣང་ཡལ་བར་གསུངས། དེས་ན་ཀུན་མཁྱེན་ངག་གི་དབང་པོ་འདི་ནི་སྔོན་དུས་འདུས་པ་ཁྲི་བཅོ་བརྒྱད་སྐྱོང་བའི་དབུ་འོད་ཡེ་
ཤེས་འབུམ་པ་དང་། ཟངས་རི་འབུམ་པ་སོགས་ཀྱི་ཐུགས་བསྐྱེད་དུས་སུ་སྨིན་པ་སྟེ། ཀཿདམ་པ་རིན་པོ་ཆེས། སེམས་ཕྱོགས་ཁྱོད་རང་ལ་ཡོད་པ་དེས་ཆོག །ཞེས་
གསུངས་པ་ལྟར། ཀཿཐོག་སྔ་རབས་པའི་ཁྲིད་ཆེན་བཅུ་གསུམ་རྣམས་ཀྱང་ཁྲིད་རྒྱུན་སྔ་ཕྱིར་བྱུང་བས་འགྲོ་དོན་ཐ་དད་པ་ལྟར་སྣང་ནའང་གོང་མ་གོང་མའི་མན་ངག་རྣམས་
རྗེས་མས་སྐྱོང་བ་ལས་ཐ་དད་པ་མེད་ཅིང་གོང་དུ་བཤད་པ་ལྟར་བླ་མ་ཀཿཐོག་པ་དང་ཀུན་མཁྱེན་ཀློང་ཆེན་པའི་མཐར་ཐུག་གི་བབས་སོ་དགོངས་པ་གཅིག་ཏུ་སོང་བས་དོན་ལ་
ཁྱད་མེད་པར་ངེས་པར་བྱའོ། །དེས་ན་ཀུན་མཁྱེན་ངག་གི་དབང་པོ་ནི་རྫོགས་པ་ཆེན་པོ་ཀློང་ཆེན་སྙིང་ཐིག་གི་བསྟན་པའི་བཀའ་བབས་གཞན་ལ་ཁྱད་པར་ཆེ་བས་རྗེ་འདི་

ཡི་སྙན་བརྒྱུད་གདམས་ཁྲིད་ཀྱི་ཡིག་ཆ་རྣམས་ཀྱང་གཞན་ལས་ཁ་གསལ་ཞིང་ཆོད་ཆེ་བ་མན་ངག་གི་གནད་དང་ལྡན་པས་མཁས་པ་ཀུན་གྱི་སྙིང་གི་དྭངས་མ་ལྟར་གཅེས་ནོར་
དུ་འཆང་བ་དང་། ཞལ་སློབ་རྣམས་ཀྱང་རྫོགས་པ་ཆེན་པོའི་རྟོགས་པ་མཐར་ཕྱིན་ནས་རླབས་ཆེན་གྱི་ཕྲིན་ལས་སྐྱོང་ནུས་པ་ཁོ་ན་བྱུང་བ་ལས་ཆ་ཤས་ཙམ་ཞིག་སྨྲོས་ན། 
ཀཿཐོག་ཕྱག་ཚ་པདྨ་ཕྲིན་ལས་རྒྱ་མཚོ། དཔལ་ཡུལ་གྲུབ་དབང་དཔལ་ཆེན་འདུས་པ། མཆོག་སྤྲུལ་འགྱུར་མེད་རྡོ་རྗེ། དར་ཐང་མཆོག་སྤྲུལ་ཆོས་ཀྱི་ཟླ་བ། 
ཀཿཐོག་གི་མཁན་རིན་པོ་ཆེ་ལེགས་བཤད་འབྱོར་ལྡན། མཁན་རྒན་རྒྱལ་མཚན་འོད་ཟེར། མཁན་པོ་མུན་སེལ། ཨོ་རྒྱན་རིག་འཛིན། སྤོ་ལི་མཁན་རྡོ་རྗེ། 
ཁྲ་སྐྱ་བླ་མ་དཔལ་ལྡན་ཡེ་ཤེས། བྱ་བྲལ་སངས་རྒྱས་རྡོ་རྗེ་སོགས་གཞན་དོན་ནུས་པ་བརྒྱ་འཕྲག་ལས་བརྒལ་བ་དང་ཁྱད་པར་རང་གི་རྒྱལ་ཚབ་དུ་མངའ་གསོལ་བ་ལུང་
རྟོགས་བསྟན་པའི་ཉི་མའི་ཡང་སྲིད་རྡོ་རྗེ་ཆོས་སྐྱོང་རིན་པོ་ཆེ་སོགས་བརྗོད་ཀྱི་མི་ལོང་བའི་སློབ་བརྒྱུད་ཡང་བརྒྱུད་དང་བཅས་པས་ད་ལྟའི་དུས་སུའང་རྫོགས་པ་ཆེན་པོའི་

༄༅། །བསྟན་པ་ཕྱོགས་ཐམས་ཅད་དུ་ཁྱབ་བཞིན་པའོ། །དེ་ལྟར་གོང་དུ་བཤད་པ་ལྟར་སི་ཏུ་མ་ཧཱ་པཎྜི་ཏ་ཆོས་ཀྱི་རྒྱལ་མཚོ་དང་། ཀུན་མཁྱེན་ངག་གི་
དབང་པོ།དགེ་རྩེ་འགྱུར་མེད་བསྟན་པའི་རྣམ་རྒྱལ། ཐུབ་བསྟན་ལེགས་པར་བཤད་པའི་འབྱོར་ལྡན། མཁན་ཆེན་རྡོ་རྗེ་འཆང་རྒྱལ་མཚན་འོད་ཟེར་རྣམས་ནི་ཕན་
ཚུན་བླ་སློབ་ཀྱིས་འདྲིས་ཆེ་བས་འཆད་ཉན་དང་གདམས་ངག་གཅིག་འདྲེས་སུ་གྱུར་ཞིང་། ད་ལྟའི་དུས་འདིར་ཡང་རྒྱལ་བ་ཀཿཐོག་པའི་བཤད་སྒྲུབ་ལས་གསུམ་གྱི་བསྟན་
པའི་མངའ་བདག་དྲི་མེད་ཞིང་སྐྱོང་འཇིགས་མེད་ཕྲིན་ལས་མགོན་པོ་དང་། རྨོག་རྩ་འཇིགས་བྲལ་ཕྱོགས་ལས་རྣམ་རྒྱལ། མཁན་ངག་གི་དབང་པོའི་ཡང་སྤྲུལ་འཇམ་
དཔལ་ལེགས་བཤད་ཆོས་ཀྱི་ཉི་མ། འཇམ་དབྱངས་སྤྲུལ་པའི་སྐུ་ཐུབ་བསྟན་ཚུལ་ཁྲིམས་དྲི་མེད། མཁན་སྤྲུལ་ཚུལ་ཁྲིམས་བློ་གྲོས་བསྟན་པའི་རྒྱལ་མཚན་
རྣམས་ཀྱང་དམ་པ་སྔ་མ་དེ་རྣམས་ལས་དངོས་དང་བརྒྱུད་དེ་སྙན་བརྒྱུད་ཟབ་མོའི་མན་ངག་རྣམས་གསན་སྦྱོང་ལེགས་པར་གནང་ཟིན་པ་ཁོ་ན་ལགས་པས་སྔ་རབས་

དམ་པ་རྣམས་ཀྱི་ཕྱག་སྲོལ་མདོ་སྒྱུ་སེམས་གསུམ་གྱི་སྨིན་གྲོལ་དང་མན་ངག་ཁྲིད་ཆེན་རྣམས་ཀྱི་ཉམས་བཞེས་ཁྱབ་སྤེལ་མཛད་བཞིན་པ་ལ་ད་དུང་ཡང་ཇི་སྲིད་འཁོར་
བ་མ་སྟོང་བར་བསྟན་པའི་སྙིང་པོ་འཛིན་བསྐྱང་སྤེལ་བའི་ཕྲིན་ལས་མི་ནུབ་པར་གསོལ་བ་འདེབས་པ་ལགས་སོ།། །།སླར་སྨྲས་པ། ཞིང་ཁམས་རྒྱ་
མཚོའི་གྲགས་སྙན་ཀུན་ཁྱབ་རྒྱལ་བའི་ཆོས་མཛོད་ཀུན་གྱི་ཕུལ། །ངེས་གསང་བསྟན་པ་ཇི་བཞིན་སྣང་མཛད་རིགས་གསུམ་སེམས་དཔའི་ཟློས་གར་གྱིས། །
སྨིན་གྲོལ་བྱེ་བའི་འཁྲི་ཤིང་གིས་འཁྱུད་གྲུབ་གཉིས་འབྲས་བཟང་གཡུར་ཟ་བ། །ངོ་མཚར་དཔག་བསམ་དགའ་ཚལ་མཆོག་འདི་སྐལ་བཟང་འབུམ་གྱི་དལ་འཚོ་
རྟེན༑ ༡ །ཐུགས་བསྐྱེད་བ་དན་དཀར་པོའི་རླུང་ཤུགས་ཀྱིས། །རྣམ་དཔྱོད་གྲུ་གཟིངས་བསྐྱོད་པའི་དགའ་སྟོན་ལས། །ཟབ་དོན་ནོར་བུའི་མཛོད་ཁང་
ཕྱེས་པའི་དབྱིག །འབུམ་ཕྲག་འཇའ་སྐུར་གཤེགས་པའི་གཏམ་འདི་རྨད། ༢ །སྣང་བྱེད་འོད་ཀྱི་འཛུམ་ཕྲེང་སྤྲོ་ལས་རྨོངས་མུན་ཉེས་པའི་ཀུ་མུད་

༄༅། །ཟུམ༑ །དད་གསུམ་ཆུ་གཏེར་ངེས་ཤེས་ལས་སྐྱེས་པད་དཀར་འདབ་སྟོང་དེར་ཕྱོགས་གྲོལ། །གཞལ་དཀའི་ནོར་གྱིས་རིན་དུ་ཁུག་མིན་
ངོ་མཚར་གཏམ་གྱི་བདུད་རྩིའི་ཟེག །ཐོས་པའི་སྒྲ་འཛིན་དེ་ཡང་སྐལ་བཟང་ལེགས་བྱས་ཡོན་ཏན་འབུམ་གྱིས་འཁྱུད། ༣ །སྒྱུ་ལུས་བགྲངས་བྱའི་ཁུར་གྱི་ལྕི་མོད་
ཀྱང་༑ །བློ་ཆུང་བུང་བ་གཞོན་ནུའི་གཤོག་རྩལ་གྱིས། །ད་དུང་ཟབ་དོན་པདྨའི་སྐྱེད་ཚལ་དུ། །འཆད་ཉན་སྒྱུ་རྩལ་ངོམ་པའི་ཚུལ་འདི་སྤྲོས། ༤ །ཨེ་མ་གྲུབ་
བརྒྱའི་གཤེགས་ཤུལ་གདམས་པའི་མཛོད། །སྔོན་བྱོན་དམ་པས་འབད་བརྒྱས་ལེགས་བཙལ་བའི། །ངེས་གསང་སྙིང་པོའི་མན་ངག་ཡིད་བཞིན་ནོར། །རང་གར་
འདོར་དུ་རུང་ངམ་དགོངས་པས་གཟིགས། ༥ །རྣམ་དཀར་ལེགས་བྱས་ཆུ་འཛིན་ཕུང་པོས་ལྷ་ལམ་ཁྱོན་ཀུན་དཀྲིས་པའི་མོད། །ངོ་མཚར་ཕན་བདེའི་སྤྲིན་གྱི་མེ་
ཏོག་མཐོ་རིས་ཕུན་ཚོགས་སྐྱེད་ཚལ་བསྲེངས། །ཡང་དག་ལྟ་བའི་པད་རྫིང་ཉེར་རྟེན་ལེགས་ཚོགས་ཀུན་དགའི་དྲི་བསུང་འཐུལ། །མཆོག་གསུམ་ཉིད་བྱེད་སྣང་

བས་ཡོངས་བཟུང་རྫོགས་ལྡན་དགའ་སྟོན་མངོན་གྱུར་ཤོག ༦ །ངེས་གསང་དམ་པའི་ཁྲིད་ཆེན་བཅུ་གསུམ་བྱུང་བ་ཇི་བཞིན་བརྗོད་པའི་དཔལ། །མཐའ་ཡས་སྐྱེ་རྒུའི་
གདུང་སེལ་ཉིད་གྱུར་ལྷུན་གྲུབ་སྣང་བཞིའི་ལྟེ་བ་བཟླུམ། །ཀ་དག་རྩིབས་སྟོང་རྣམ་པར་བཀྲ་ཞིང་ཕྱིན་དྲུག་མུ་ཁྱུད་ཀུན་ནས་འཁྲིལ། །འཇའ་ལུས་དྭངས་མའི་
གསེར་འཁོར་རབ་མཛེས་ཐུབ་བསྟན་གླིང་བཞིའི་རྒྱན་གྱུར་ཅིག ༧ །མདོ་སྔགས་ཆོས་ཚུལ་རྒྱ་མཚོའི་སྙིང་པོ་མཆོག །ཐེག་པའི་ཡང་བཅུད་ཁྲིད་ཆེན་བཅུ་གསུམ་
གྱི༑ །འཛིན་སྐྱོང་སྤེལ་ལ་དབང་འབྱོར་ཀཿཐོག་པའི། །ཕྲན་ལས་མི་ནུབ་བརྟག་ཁྱབ་བཀྲ་ཤིས་ཤོག།༨ །། ༈ །།རྗེས་འབྲེལ་དུ་ད་ལྟ་དངོས་སུ་བཞུགས་པའི་ཟབ་ཁྲིད་རྒྱལ་བ་
ཀཿཐོག་པ་སྔ་རབས་རྣམས་ཀྱི་ཁྲིད་ཆེན་བཅུ་གསུམ་ཆ་ལག་བཅས་ཀྱི་ཕྱག་དཔེ་གང་འབྱོར་ཕྱོགས་གཅིག་ཏུ་བཞུགས་བྱད་བཀོ་པ་ལ། ཀ༽པ་ལ། ཁྲིད་ཆེན་བཅུ་གསུམ་གྱི་ལོ་རྒྱས་
མདོར་བསྡུས་ཟུང་འཇུག་གྲུབ་པའི་ལམ་བཟང་ལྡེབ། ༡༠༡ ཉམས་མྱོང་བདུད་རྩིའི་ཐིག་པ་མུ་ཏིག་ཕྲེང་བ་ཞེས་བྱ་བ་ཀཿཐོག་གཙང་སྟོན་རྡོ་རྗེ་རྒྱལ་མཚན་གྱིས་མཛད་ལྡེབ། ༤༤ གཙང་

༄༅། །སྟོན་པའི་མན་ངག་ལྟ་ཁྲིད་ད་ལྟ་དཔེ་མ་འབྱོར། སེམས་སྡེ་པྲ་ཁྲིད་ཐུན་མོང་སྔོན་འགྲོ་ཟུར་བཀོལ་ཁྲིད་བསྒྲིགས་གསལ་བའི་མེ་ལོང་ཀུ་སུ་རིན་ཆེན་དཔལ་གྱི་གསུངས་
ལྡེབ༑ མན་ངག་ཟབ་དོན་སྙིང་པོའི་སྔོན་ཁྲིད་རྒྱས་པ་སྡོང་བྱ་བྲལ་བ་བསོད་ནམས་དོན་འགྲུབ་གྱིས་མཛད་པ་ལྡེབ། ༩༥ རྫོགས་པ་ཆེན་པོ་སེམས་སྡེ་པྲ་ཁྲིད་
བླ་མ་ཀཿཐོག་པའི་མན་ངག་རྟོགས་ལྡན་ནམ་མཁའ་རྡོ་རྗེའི་གསུངས་ལྡེབ། ༤༥ རྫོགས་པ་ཆེན་པོ་ཨ་རོ་ལུགས་ཀྱི་མན་ངག་ཉམས་སུ་བླངས་པའི་རིམ་པ་བྱ་བྲལ་
བ་ནམ་མཁའ་རྡོ་རྗེས་མཛད་པ་ལྡེབ། ༡༠ ཕྱག་རྒྱ་ཆེན་པོ་ཐོག་བབས་ཀྱི་གདམས་པ་བརྩེགས་ཀྱི་བཀའ་རྒྱ་ཅན་ལྡེབ། ༦ སེམས་ཁྲིད་ཡིད་བཞིན་ནོར་བུ་
ལྡེབ༑ ༡༨ བཅས་སྡོམ་ལྡེབ། ༢༤༩ བཞུགས། ཁ༽ པ་ལ། སྒྱུ་འཕྲུལ་གསང་བ་སྙིང་པོའི་གྲོལ་ལམ་རྫོགས་པ་ཆེན་པོ་བྲམ་ཟེ་ལུགས་ཅེས་གྲགས་
པ་སེམས་སྡེའི་པྲ་ཁྲིད་ཀྱི་མན་ངག་ཟབ་དོན་སྙིང་པོ་མུན་སེལ་དཔལ་གྱི་སྒྲོན་མེ་ཞེས་བྱ་བ་རྫོགས་ཆེན་པ་སྡོང་བྱ་བྲལ་བ་བསོད་ནམས་དོན་འགྲུབ་ཀྱི་མཛད་པ་ལྡེབ། 

མན་ངག་ཟབ་དོན་སྙིང་པོའི་བསྡུས་དོན་ཟབ་མོའི་དབུ་ཕྱོགས་ལྡེབ། ༧ བཅས་སྡོམ་ལྡེབ་༤༥༠ བཞུགས། ག༽པ་ལ། སྡོང་
བྱ་བྲལ་བའི་རྫོགས་ཁྲིད་དང་ཕྱག་ཆེན་སོགས་ཀྱི་ཆ་ལག་བསྐོར་ལ། སྐྱབས་སེམས་སྡོམ་ཆོག་ལྡེབ། ༦ སྔོན་འགྲོ་བློ་ལྡོག་རྣམ་བཞིའི་ངག་འདོན་
ལྡེབ༑ ༡ སྔོན་འགྲོ་བློ་སྦྱོང་བདུན་པའི་ངག་འདོན་ལྡེབ། ༡༠ མཁའ་འགྲོ་སྙིང་ཐིག་གསོལ་འདེབས་ལྡེབ། ༤ ཀུན་བཟང་དགོངས་པ་ཀུན་འདུས་
ཀྱི་གསོལ་འདེབས་ལྡེབ། ༣ གསོལ་འདེབས་བསམ་པ་ལྷུན་འགྲུབ་ཞེས་པ་ཆོས་རྗེ་དཀོན་མཆོག་བསྟན་པའི་རྒྱལ་མཚན་གསོལ་འདེབས་ལྡེབ། ༤ གསོལ་
འདེབས་བདུད་རྩིའི་ཆུ་རྒྱུན་ཞེས་པ་དྲི་མེད་འོད་ཟེར་གསུང་ལ་རང་ལུགས་བརྒྱུད་པའི་ཁ་སབ་ཅན་ལྡེབ། ༤ རྣམ་ཐར་ཀུན་མཁྱེན་མ་ཞེས་པ་མཁས་གྲུབ་ནམ་
མཁའ་དཔལ་གྱི་རྣམ་ཐར་གསོལ་འདེབས་ལྡེབ། ༥ ཕྱག་རྒྱ་ཆེན་པོའི་དོན་གྱི་བརྒྱུད་པའི་ལོ་རྒྱུས་ཉུང་ངུར་བསྡུས་པ་གསེར་ཞུན་ཕྲེང་བ་ལྡེབ། ༢༨ ཟབ་ལམ་

༄༅། །གསལ་བའི་མེ་ལོང་ཞེས་པ་ཕྱག་ཆེན་མྱོང་ཁྲིད་ལྡེབ། ༢༣ ཟབ་པའི་མེ་ལོང་རྒྱབ་ཆོས་ལུང་རིག་རབ་གསལ་ལྡེབ། ༦༢ བཅའ་
ཡིག་དོན་གཉིས་ལྷུན་གྲུབ་ཞེས་པ་ལྡེབ། ༡༦ རྣལ་འབྱོར་པ་རིན་ཆེན་དཔལ་གྱི་གསུངས་བཅའ་ཡིག་དང་གསུང་མགུར་ནང་ཚན་ཅན་ལྡེབ། ༥༥ བཅས་སྡོམ་
ལྡེབ༑ ༢༢༡ བཞུགས། ང་༽ པ་ལ། སྙིང་པོ་དོན་གྱི་གཏེར་མཛོད་མན་ངག་རྒྱ་མཚོ་ཞེས་བྱ་བ་བུ་འབོར་ཐང་སྒང་དྲུང་པ་མཁས་གྲུབ་ཡེ་ཤེས་རྒྱ་མཚོས་
མཛད་པ་ལྡེབ། ༥༢༠ བཞུགས། ཅ༽ པ་ལ། ཀུན་ཏུ་བཟང་པོ་དགོངས་པ་ཟངས་ཐལ་གྱི་ལོ་རྒྱུས་རིན་པོ་ཆེའི་ཕྲེང་བ་ཞེས་བྱ་བ་ཨ་རྡོ་དཀོན་མཆོག་རྒྱལ་
མཚན་གྱིས་མཛད་པ་ལྡེབ། ༤༥ རྫོགས་པ་ཆེན་པོ་དགོངས་པ་ཟང་ཐལ་གྱི་མན་ངག་ཟབ་དོན་མངོན་སུམ་གསལ་བྱེད་ཅེས་བྱ་བ་འཇའ་ལུས་འཕོ་ཆེན་རྡོ་རྗེའི་སྐུ་
བརྙེས་ཀཿཐོག་པ་ཧོར་པོ་ཤཱཀྱ་རྒྱལ་མཚན་གྱི་མཛད་པ་ལྡེབ། ༡༤༨ ཟབ་ལམ་སྙིང་ཐིག་གི་དོན་ཐམས་ཅད་བསྡུས་པའི་དོན་ཁྲིད་ལག་ལེན་གསལ་བ་བུ་འབོར་

བཀྲ་ཤིས་རྒྱ་མཚོས་མཛད་པ་ལྡེབ། ༧༠ བཅས་སྡོམ་ལྡེབ་ ༢༦༣ བཞུགས། ཆ༽ པ་ལ། ཀཿཐོག་པ་ཀུན་དགའ་འབུམ་པའི་གཅོད་ཀྱི་
གདམས་སྐོར་ལས། བདུད་ཀྱི་གཅོད་ཡུལ་དགོས་འདོད་ཀུན་འབྱུང་རིན་པོ་ཆེ་མུ་ཏིག་ཕྲེང་བ་སྟོད་ཆ་ལ་ལྡེབ། ༤༨ སྨད་ཆ་ལ་ལྡེབ། ༡༠༨ གཅོད་ཁྲིད་
གསལ་བའི་སྒྲོན་མེ་ལ་ལྡེབ། ༧༨ བཅས་སྡོམ་ལྡེབ། ༢༣༤ བཞུགས། ཇ༽ པ་ལ། གྲུབ་ཐོབ་ཀརྨ་གླིང་པའི་ཟབ་གཏེར་ཞི་ཁྲོ་དགོངས་པ་
རང་གྲོལ་ཟབ་ཁྲིད་སྐོར་ལ། ཀུན་མཁྱེན་ཚེ་དབང་མཆོག་གྲུབ་ཀྱི་ཞལ་རྒྱུན་བར་དོ་དྲུག་ཁྲིད་ཟིན་བྲིས་ཀུན་གསལ་མེ་ལོང་ལྡེབ། ༤ ཐུན་བཞིའི་རྣལ་
འབྱོར་སེམས་ཉིད་རང་གྲོལ་ལྡེབ། ༡༠ ས་བཅད་ལྡེའུ་མིག་རང་གྲོལ་ལྡེབ། ༧ སྔོན་འགྲོ་རང་རྒྱུད་འདུལ་བྱེད་ཀྱི་ལྷན་ཐབས་ལྡེབ། ༡༦ སྐྱེ་གནས་བར་
དོའི་ཁྲིད་ཡིག་ཀུན་བཟང་རང་གྲོལ་དང་། རྨི་ལམ་བར་དོའི་ཁྲིད་བཅས་ལྡེབ། ༢༣ བསམ་གཏན་བར་དོའི་ཁྲིད་ཡིག་རིག་པ་རང་གྲོལ་ལྡེབ། ༩ འཆི་ཁ་བར་

༄༅། །དོའི་ཁྲིད་ཡིག་འཕོ་བ་རང་གྲོལ་ལྡེབ། ༡༡ ཆོས་ཉིད་བར་དོའི་ཁྲིད་ཡིག་མཐོང་བ་རང་གྲོལ་ལྡེབ། ༡༤ སྲིད་པ་བར་དོའི་ཁྲིད་ཡིག་སྲིད་པ་རང་
གྲོལ་ལྡེབ། ༨ བར་དོའི་ངོ་སྤྲོད་ཐོས་པ་རང་གྲོལ་ལས་ཉེ་བར་བསྡུས་པ་ཐོས་པ་རང་གྲོལ་པདྨ་མ་ཏིའི་གསུངས་ལྡེབ། ༡༩ བཅས་ལྡེབ། ༡༢༡ བཞུགས། 
འདིར་པདྨ་མ་ཏིའི་བར་དོ་དྲུག་ཁྲིད་ཀྱི་མན་ངག་ཟུར་བཀོལ་ཡིག་ཆ་མང་ཙམ་བཞུགས་ཀྱང་ད་རུང་ལག་ཏུ་མ་འབྱོར་བས་རྗེས་སུ་འཛུད་རྒྱུ་ཡིན། ཉ༽ པ་ལ། 
རྫོགས་པ་ཆེན་པོ་ཡང་གསང་བླ་ན་མེད་པ་མངོན་སུམ་སྙིང་ཐིག་གི་མན་ངག་ཡང་ཏི་ནག་པོ་གསེར་གྱི་འབྲུ་གཅིག་པའི་ཁྲིད་རིམ་གྱི་རྒྱབ་ཆོས་ཟབ་ལམ་དོན་གསལ་མེ་
ལོང་ཞེས་བྱ་བ་ཀཿཐོག་ཀུན་མཁྱེན་པདྨ་མ་ཏིས་མཛད་པ་ལ་ལྡེབ། ༢༩༨ བཞུགས། ཏ༽ པ་ལ། རྫོགས་པ་ཆེན་པོ་ཡང་ཏི་གསེར་གྱི་འབྲུ་གཅིག་
པའི་གཏེར་གཞུང་དང་ཆ་ལག་བཅས་ཡིག་རྒྱུན་མི་ནུབ་པའི་ཆེད་ཕྱོགས་གཅིག་ཏུ་བཀོད་པ་ལ། ཡང་ཏི་ནག་པོ་གསེར་གྱི་འབྲུ་གཅིག་པའི་ལོ་རྒྱུས་ལྡེབ། ༥ སྔོན་

འགྲོའི་ཁྲིད་ཀྱི་རིམ་པའི་ངག་འདོན་ཉུང་ངུ་གུད་དུ་ཕྱུང་བ་ལ་ལྡེབ། ༧ ཡང་ཏིའི་བླ་བརྒྱུད་གསོལ་འདེབས་ལ་ལྡེབ། ༡ གནད་ཀྱི་གདམས་པ་རྒྱུད་ཀྱི་སྙིང་པོ་
གཏེར་གཞུང་ལྡེབ། ༤ ཤོག་དྲིལ་སྐར་གསུམ་ལས་ཤོག་དྲིལ་དང་པོ་སོགས་གཏེར་མ་ལྡེབ། ༦ ཡང་ཏིའི་སྙན་བརྒྱུད་ཡི་གེ་མེད་པ་བུདྡྷེ་དྷྭ་ཛའི་གསུངས་
ལྡེབ༑ ༤ སྔོན་འགྲོའི་ཁྲིད་ཀྱི་རིམ་པ་གཏེར་གཞུང་ལྡེབ། ༦ བཤད་ཐབས་འབྱེད་པའི་ལྡེའུ་མིག་ལྡེབ། ༣ ཁྲེགས་ཆོད་མན་ངག་ཤོག་དྲིལ་པདྨ་
རིག་འཛིན་གསུངས་ལྡེབ། ༥ ཐོད་བརྒལ་གྱི་མན་ངག་ཤོག་དྲིལ་པདྨ་རིག་འཛིན་གསུངས་ལྡེབ། ༡༠ སྙན་བརྒྱུད་ཨར་གཏད་མུན་པའི་རྣལ་འབྱོར་པདྨ་
རིག་འཛིན་གསུངས་ལྡེབ། ༤ ཁྲིད་རིམ་གྱི་སྟོང་ཐུན་ལྡེབ། ༤ སྙན་བརྒྱུད་ཡིད་བཞིན་ནོར་བུ་གཏེར་གཞུང་ལྡེབ། ༡༢ ཐུན་མོང་མ་ཡིན་པའི་སྔོན་འགྲོ་
ཆགས་ཅན་ཐིག་ལེ་དང་ཆགས་མེད་རླུང་ལ་བསླབ་པའི་ཞལ་གདམས་ལྡེབ། ༦ སྙན་བརྒྱུད་ཤོག་དྲིལ་རླུང་དང་གཏུམ་མོའི་ཁྲིད་ཀྱི་གདམས་པ་པདྨ་

༄༅། །རྒྱལ་མཚན་གསུངས་ལྡེབ། ༣ རྟགས་ཀྱི་ཡི་གེ་གཏེར་གཞུང་ལྡེབ། ༤ ཆ་ལག་ཟབ་དོན་གནད་ཏིག་པདྨ་རིག་འཛིན་གསུངས་
ལྡེབ༑ ༨ ངེས་དོན་སློབ་མའི་ལྐོག་ཆོས་ཚངས་པའི་རྔ་སྒྲ་པདྨ་བློ་ལྡན་གསུངས་ལྡེབ། ༨ ངེས་དོན་བློ་གྲོས་རབ་དཀར་པདྨ་བིརྱ་རའི་གསུངས་ལྡེབ། ༥ 
རྫོགས་པ་ཆེན་པོ་ཞི་ཁྲོ་དོན་གྱི་རང་གཞུང་ཡང་ཏི་ནག་པོའི་ལས་བྱང་གཏེར་གཞུང་ལྡེབ། ༩ ཡང་ཏིའི་དབང་བཤད་ལྡེབ། ༢ དབང་གི་རྫོང་ཆེན་མོ་གཏེར་གཞུང་
ལྡེབ༑ ༢༦ གསང་དབང་ཆེན་མོ་གཏེར་གཞུང་ལྡེབ། ༧ རྫོགས་པ་ཆེན་པོའི་ཟབ་ཁྲིད་མན་ངག་གནད་ཀྱི་ཡོངས་ཞུན་སྙིང་པོ་གཅིག་བསྡུས་རྡོ་རྗེའི་ཚིག་རྐང་
པདྨ་མ་ཏིའི་གསུངས་ལྡེབ། ༡༠ དངོས་གཞི་འོད་གསལ་སྙིང་པོའི་དོན་ཁྲིད་ཀྱི་རྩ་བ་གནད་ཀྱི་སྤྱི་ཆིངས་ལྡེབ། ༡༤ བཅས་དང་།། །།
༈ གཏེར་ཆེན་རིག་འཛིན་སྙིང་པོའི་ཟབ་གཏེར་དཀོན་མཆོག་སྤྱི་འདུས་ཀྱི་ཁྲིད་ཡིག་གུ་རུའི་དགོངས་རྒྱན་གྱི་སྔོན་འགྲོའི་འདོན་ཆ་ཟུར་བཀོལ་ཐར་

པའི་བདེ་ལམ་འཇམ་མགོན་བློ་གྲོས་མཐའ་ཡས་གསུངས་ལ་ལྡེབ། ༡༠ ཁྲིད་ཡིག་གུ་རུའི་དགོངས་རྒྱན་ཉིན་བྱེད་སྙིང་པོ་ཀཿཐོག་རིག་འཛིན་ཆེན་པོ་ཚེ་དབང་ནོར་
བུའི་གསུངས་ལ་ལྡེབ། ༦༠ རྫོགས་རིམ་གྱི་ཁྲིད་ཁམས་གསུམ་ཡང་སྒྲོལ་རྗེ་བློ་གྲོས་མཐའ་ཡས་གསུངས་ལྡེབ། ༤༦ བཅས་དང་། ༈ རིག་
འཛིན་བདུད་འདུལ་ནུས་ལྡན་རྡོ་རྗེའི་དམ་ཆོས་སྤྲུལ་སྐུ་སྙིང་ཐིག་གི་ཟབ་གསང་བླ་ན་མེད་པ་འོད་གསལ་རྡོ་རྗེ་སྙིང་པོའི་ཁྲིད་ཡིག་ཀུན་བཟང་འཇའ་སྐུ་གཏེར་
གཞུང་ལ་ལྡེབ།  ༦༤ བཅས་ཁྱོན་སྡོམ་ལྡེབ། ༣༥༣ བཞུགས་སོ།། ཐ༽ པ་ལ། གཏེར་ཆེན་རིག་འཛིན་ཀློང་གསལ་སྙིང་པོའི་
ཟབ་ཁྲིད་སྐོར་ལས། གུར་དྲག་ཡེ་ཤེས་རབ་འབར་ཉམས་ཉིད་བདེ་ཆེན་ཐེམ་སྐས་ཛཿཀ་མཆོག་སྤྲུལ་ཀུན་བཟང་རྣམ་རྒྱལ་གསུངས་ལྡེབ། ༡༥༠ བསྐྱེད་
རིམ་གསལ་བྱེད་ཟུང་འཇུག་སྙེ་མ་དགེ་རྩེ་འགྱུར་མེད་ཚེ་དབང་མཆོག་གྲུབ་གསུངས་ལྡེབ། ༥༡ རྩ་རླུང་ཐིག་ལེའི་ཁྲིད་ཀྱི་རིམ་པ་མཁའ་སྤྱོད་རིག་པ་འཛིན་

༄༅། །པའི་ལམ་བཟང་ཀུན་བཟང་ངེས་དོན་དབང་པོའི་གསུངས་ལྡེབ། ༤༥ བཅས་སྡོམ་ལྡེབ། ༢༤༦ བཞུགས། ད༽ པ་ལ།
ཀློང་གསལ་རྡོ་རྗེ་སྙིང་པོའི་ཁྲིད་ཀྱི་རིམ་པ་གསལ་བར་བཀོད་པ་སློབ་མ་ལ་ཕན་པའི་མན་ངག་ཟབ་ལམ་གདམས་པའི་སྙིང་པོ་ཀློང་གསལ་ཁྲིད་རྒན་ཞེས་གྲགས་པ་
ལ་སྡེབ། ༢༡༡ ཀློང་གསལ་རྡོ་རྗེ་སྙིང་པའི་ཁྲིད་ཆོས་ཉིད་འཁོར་ལོ་སངས་རྒྱས་མཉམ་སྦྱོར་ཆེན་པོ་ཛཿཀ་མཆོག་སྤྲུལ་ཀུན་བཟང་རྣམ་རྒྱལ་གྱིས་གཏར་གཞུང་
སྙིང་པོའི་གདམས་པ་རྣམས་ཕྱོགས་གཅིག་ཏུ་བསྡུས་པ་ལ་ལྡེབ། ༣༡ ཁྱོན་སྡོམ་ལྡེབ། ༢༤༢ བཞུགས། ན༽ པ་ལ། ཀློང་གསལ་རྡོ་
་རྗེ་སྙིང་པོའི་ཁྲིད་ཀྱི་རིམ་པར་གསལ་བར་བྱེད་པ་ཟིན་བྲིས་ཟབ་ལམ་ནོར་བུའི་མེ་ལོང་སྔ་དུམ་ལ་ལྡེབ། ༤༦༨ པ༽ པ་ལ། ཕྱི་དུམ་ལྡེབ། ༣༧༩ དང་། རྩ་རླུང་ཐིག་ལེའི་ཁྲིད་རིམ་ཞལ་ལུང་
བདུད་རྩིའི་ཐིག་པ་ལྡེབ། ༧༡ བཅས་ཁྱོན་སྡོམ་ལྡེབ། ༤༥༠ བཞུགས་སོ།། ༈ །།སླར་སྨྲས་པ། ངེས་དོན་ཐེག་པའི་རྩེ་རྒྱལ་དམ་པའི་

མཛོད༑ །དབང་འབྱོར་ཏིང་འཛིན་མཆོག་བརྙེས་ཀཿཐོག་པའི། །མཁས་གྲུབ་བྱེ་བའི་སྙིང་ནོར་བཀའ་གཏེར་གྱི། །ཁྲིད་ཆེན་གདམས་པའི་མན་ངག་རྟག་གཞོལ་
མཐུས༑ ༡ །འོད་གསལ་རྣམ་ཀུན་མཆོག་ལྡན་ཟག་མེད་སྐུ། །འཇའ་ལུས་འབུམ་གྱི་དགེ་མཚན་མངོན་གྱུར་པའི། །མན་ངག་དམ་པའི་བདུད་རྩི་ཕུག་ཏུ་སྦས། །
གསར་ལྷད་རང་ཞེན་ཆུན་བུས་རང་ཆེ་འགྱིང་། ༢ །མཁས་བཙུན་སྐྱེ་སྤྲུལ་མིང་གི་གཤོག་རྩལ་ངོམ། །ཆོས་བརྒྱད་སྒྱུ་མའི་བསླུ་བྲིད་འཇའ་རིས་བཀྲ། །དཔང་
གྱུར་དམ་པའི་མགོན་ནི་ཉི་སྐར་བཞིན། །སྔོན་སྲོལ་ཚད་ལྡན་གཞུང་བཟང་དབྱིངས་སུ་ཡལ། ༣ །འོན་ཀྱང་ལས་ཉོན་སྨག་རུབ་ཆེར་རྡོལ་བཞིན། །བསྟན་
པའི་སྙིང་པོ་མན་ངག་སྡེ་གསུམ་གྱི། །བསྟན་པ་ལྷག་པར་དར་ཞེས་གསུངས་པའི་དོན། །དྲན་ནས་གདམས་ཁྲིད་འདི་རྣམས་ཐོར་བསྡུས་བྱས། ༤ །དེ་
ཕྱིར་ངལ་བ་དོན་ལྡན་འགྱུར་སྲིད་ན། །མན་ངག་ཟབ་མོ་རང་ཡལ་མི་འཇུག་པར། །བསྟན་པའི་སྙིང་པོ་ཡར་ཟླའི་དཔལ་ལ་རེག །འབྲེལ་ཚད་རྒྱུད་གྲོལ་

༄༅། །གདོད་མའི་ས་ཐོབ་ཤོག ༥ །ཞེས་གདམས་ཁྲིད་གང་རྙེད་དཔེ་བསྡུས་སྐབས་ཕྱོགས་གཅིག་བསྒྲིག་སྟེ་དཔེ་མི་འཐོར་བའི་ཆེད་དཀར་ཆག་
ཏུ་བྲི་བ་པོ་ནི་རྒྱལ་བ་ཀཿཐོག་པའི་གྲྭ་མཐར་སྐྱེས་པའི་བནྡེ་མཉྫུ་དྷྭ་ཛའོ།། །།སརྦ་མངྒ་ལཾ།། །།

ཀ༽ ༄༅།  །ཉམས་མྱོང་བདུད་རྩི་ཐིག་པ། རྡོ་རྗེ་རྒྱ་མཚན་གསུང་།

༄༅།  །རྗེ་བཙུན་བླ་མ་གོང་མ་རྣམས་ལ་ཕྱག་འཚལ་ལོ། །རྒྱལ་པོའི་ཆོས་བདག་གིས་བརྗོད་
པར་བགྱི། །དགོན་པའི་རྒྱལ་པོ་རང་ཡུལ་སྤང་པ་ཡིན། །འཁོར་གྱིས་རྒྱལ་པོ་ཡན་ལག་རྣམས་ལྔ་ཡིན། །ལྟ་
བའི་རྒྱལ་པོ་ཕྱོགས་ལྷུང་བྲལ་བ་ཡིན། །ཏིང་འཛིན་རྒྱལ་པོ་དམིགས་རྟན་བྲལ་བ་ཡིན། །སྤྱོད་པའི་རྒྱལ་པོ་བྱ་
མེད་ལྷག་པ་ཡིན། །རྒྱུད་ཀྱི་རྒྱལ་པོ་བྱ་བ་བཏང་བ་ཡིན། །མན་ངག་རྒྱལ་པོ་ཞེར་འཛིན་བྲལ་བ་ཡིན། །ཡེཤེས་

རྒྱལ་པོ་རང་སྣང་ལྷུན་གྲུབ་ཡིན། །ཐབས་ཀྱིས་རྒྱལ་པོ་བྱ་བྲལ་རྫོགས་པ་ཡིན། །འབྲས་
བུའི་རྒྱལ་པོ་སྤང་ཐོབ་བྲལ་བ་ཡིན། ༈ །སེམས་ཉིད་ཅི་བཞིན་ནམ་མཁའི་རང་བཞིན་ལ། །མ་བཅོས་
བློ་བཞག་མ་ཡེངས་ཁ་ནར་ཟད། །འཛིན་བྲལ་གཉིས་སུ་མེད་པའི་བདག་ཉིད་ལ། །གཉིས་སུ་འཛིན་པའི་རྣལ་
འབྱོར་ཐང་རེ་ཆད།  །ཉི་མའི་དབྱིངས་ལྟར་བྱིང་རྒོད་མ་དམིགས་ལ། །བྱིང་རྒོད་གཉེན་པོས་བཅོས་པ་ཉོན་རེ་

མོངས། །བདག་ཉིད་ཆོས་ཉིད་ལྷུན་གྲུབ་དམིགས་བྲལ་ལ།  །དམིགས་དང་བདག་ཏུ་རྟོགས་པ་ཤ་རེ་ཡ། །ཁམས་གསུམ་ཡེ་ནས་ཆོས་ཉིད་ངོ་
བོ་ལ། །འཁོར་བ་དེར་འཛིན་འཇིགས་པའི་སྐྱི་རེ་ཕུང་། །རང་སེམས་རྒྱལ་པོ་སངས་རྒྱས་ལྷུན་གྲུབ་ལ། །གཞན་ནས་ཐོབ་འདོད་ནམ་
མཁའ་མཐོས་འཇལ་འདྲ། །སེམས་ཉིད་མ་འདྲེས་ཡོངས་རྫོགས་མཐའ་བྲལ་ལ། །ཕྱོགས་འཛིན་ཞེ་འདོད་ལྟ་བས་ནམ་མཁའ་བལྟད། །
དེ་བས་རྣལ་འབྱོར་བུམ་ར་མེ་བཞིན། །རང་སེམས་རྒྱལ་པོ་མེ་ལོང་ཉིད་ལ་གཟིགས། །དེ་ལྟའི་སྣོད་ལྡན་རྣལ་འབྱོར་ཆེན་པོ་དཔེ། །
ལུས་ཉིད་བཅོས་པ་མེད་པར་ལྷུག་པར་བཞག །ངག་ཉིད་སྔགས་བརྗོད་ག་ཞའི་རྗེས་མི་འགྲོ། །འཇིག་རྟེན་འཆལ་ཚིགས་སྨྲ་བའི་རྗེས་མི་
བཏང་། །སེམས་ཉིད་རྡོ་རྗེ་མ་ཡེངས་བསམ་དང་བྲལ། །ཆོས་ཉིད་རིག་པའི་རྫོང་ཆེན་མཁར་ནང་ནང་ནས། །བྱང་ཆུབ་སེམས་ཉིད་

༄༅།  །བདེ་ཆེན་གཞལ་ཡས་པ་ལ། །འགྲོ་བ་རིག་དྲུག་དགྲ་དཔུང་མང་པོའི། །བདག་དུ་འཛིན་པའི་མདུང་ཙེ་ལག་ཆར་ཐོག །
གཟུངས་དང་འཛིན་པ་གཉིས་ཀྱིས་འཁོར་གསུམ་བཏག །དུག་གསུམ་བསྐྱིལ་བའི་ཕུབ་ཆུང་གོན་ནས་ཀྱང་། །ཡིད་བཞིན་ནོར་ལྟར་དཀོན་པའི་
རྫོང་ལ་རྒོལ། །གཉིས་སུ་མེད་པའི་ཡེ་ཤེས་ཆེན་པོ་ཡིས། །མྱེའི་ཤིང་བཞིན་རྣམ་དག་དགྲ་དཔུང་རྣམས། །དབང་དུ་བསྡུས་ལྟེ་གཏན་དུ་བརླག་
པར་བྱ། དཔེར་ན་འཁོར་ལོ་བསྒྱུར་བའི་རྒྱལ་པོའི་ཚུལ། དེ་ལྟའི་དོན་ལྡན་རྣལ་འབྱོར་པ། རྟག་དང་ཚོར་བ་འདི་ལྟར་འབྱུང་། །བྱ་བ་བཏང་
བའི་སྐྱེས་བུ་བཞིན། །འདོད་པ་ཡི་ཡོན་ཏན་རྣམས་ལྔ་ཡང་། །རྟག་དཔྱད་མ་བྱས་དེར་འཛན་བྲལ། །སྒོ་ལྔ་རང་གསལ་འགགས་པ་མེད། །
སྣང་བ་ཆོས་དབྱིངས་འགྱུར་མེད་ཉམས། །ནམ་མཁའ་དང་བའི་ཀློང་ན་བདེ། །ཁྱུང་ཆེན་མཁའི་ལྡིང་ཉམས་སུ་བདེ། །སྤྲོ་བསྡུ་རྩོལ་བྲལ་ངང་

ལ་བདེ། །བཅོ་ལྔ་ཟླ་གསལ་ཀློང་ན་བདེ། །རང་རིག་བདེ་གསལ་མི་རྟོགས་ཉམ། །དེར་འཛིན་བྲལ་བ་ཤིན་ཏུ་བདེ། །ཞེར་འཛིན་མེད་པའི་ལྟ་
བ་མེད། །རིག་པ་གཏད་སོ་བྲལ་བ་བདེ། །བྱང་ཆུབ་སེམས་ཀྱི་ཀློང་དཀྱིལ་ན། །རང་བྱུང་རིག་པའི་ཡེ་ཤེས་བདེ། །རིག་པ་ཕྱོགས་འཛིན་
བྲལ་བ་བདེ། །ཆགས་སྡང་བྲལ་བའི་སྤྱོད་པ་བདེ། །ཞེར་འཛིན་མེད་པས་ཤིན་ཏུ་བདེ། །དོན་ལྡན་ཟས་ནོར་མེད་ན་བདེ། །ཞེན་མེད་ཆོས་
སྐུའི་ཀློང་ན་བདེ། །རྒོན་པ་རང་གསལ་ཀློང་ན་བདེ། །གོལ་ས་ཆོད་པའི་ཆོས་པ་བདེ། །ཉམས་རྟོག་ཞེན་མེད་ལྷུན་གྲུབ་བདེ། །ཆོས་
བརྒྱད་བྲལ་བ་ཀློང་ན་བདེ། །སྐུར་འདེབ་འཕྱར་ཀ་མེད་ན་བདེ། །རང་སེམས་གདམ་ངག་ཀློང་ན་བདེ། །འབྲས་བུ་རང་སེམས་རྒྱལ་པོ་
བདེ༑ །ཐོབ་བྱ་ཡུལ་དུ་མི་རེ་བདེ། །བདེ་བ་ཉེ་ཤུ་རྩ་གཉིས་ཀྱིས། །ཡུལ་ལྔ་ཡེ་ཤེས་ལྷུན་གྲུབ་ནས། །རྣལ་འབྱོར་ནར་ཕྱིན་རྩལ་རྫོགས་

༄༅།   །སྟེ། །ཁྱུང་དང་སེང་གེའི་བུ་བཞིན་དུ། །དུས་གསུམ་སངས་རྒྱས་མ་ལུས་དང་། །ཡུལ་གཅིག་ལྷུན་གྱིས་
གྲུབ་པར་ཤོག ། ༈ །འཁོར་བའི་དུས་ན་མ་རིག་པ་གཞན་ནས་འོངས་ཏེ་བཀག །རིག་པ་གཞན་དུ་སོང་བའི་སྒྲིབ་པ་མེད། །མྱ་
ངན་ལས་འདས་པའི་དུས་ནའང་མ་རིག་སོང་ཞིང་དིངས་ས་མེད། རིག་པ་འོངས་སྟེ་རྒྱལ་པའང་མེད། །དེ་བས་ཐམས་ཅད་ངོ་བོ་རྟོག་
དཔྱོད་དང་བྲལ་བ་ནི་ངོ་བོ་ཉིད་ཀྱིས་སྐུའམ། །རྫོགས་པའི་སྤྱིར་ཆིབ་ཀྱིས་སའམ། །སྣང་གསལ་ཡེ་འཕྱོའི་པ་ཏིའམ། རང་རིག་ཕྱོགས་
བྲལ་གྱིས་རང་བྱུང་ཡེ་ཤེས་སམ། ལྷུན་གྱི་གྲུབ་པའི་འབྲས་བུ་ཞེས་བྱའོ། །འགྲོ་དྲུག་རིག་པར་ལྷུན་གྱིས་གྲུབ་ནའང་། །བརྩེ་བ་ཆེན་པོའི་
གཞུང་བཞིན་ནོ། །མཉམ་ཉིད་ངང་ལ་གཏང་གཞོག་མེད་ནའང་། །དཀར་པོའི་ཆོས་སྤྱད་རྒྱུན་མི་ཆད་པར་མཛོད། །བསྲུང་བྱ་བསྲུང་བྱེད་མེད་

པར་ལྷུང་གྱུར་ཡང་། །ཉེས་སྤྱོད་ཕྲ་བའང་གཡག་རྔ་བཞིན་དུ་འཛེམ། །དགོངས་པ་གཟའ་གཏད་མེད་པ་ནམ་མཁའི་བཞིན། །ཐུགས་རྗེ་
ཕྱོགས་རིས་མེད་པ་ནམ་མཁའ་བཞིན། །དགོངས་པ་ཉམས་ལེན་དཔོག་པར་མི་ནུས་ཀྱང་། །སྲིད་པར་ཞུས་ཀྱང་ཟད་མེད་དོན་ཆེན་ལྡན། །
དེ་ལྟའི་དོན་ལྡན་བླ་མ་དམ་པ་ལ། །སྣོད་བཅུད་འཛིན་པའི་སྐྱེས་བུ་མཆོག་ཉིད་བས། །ཡོན་ཏན་ཀུན་དང་ལྡན་པའི་བླ་མ་ནི། །མཉེས་
པ་གསུམ་གྱི་རབ་ཏུ་མགུ་བྱས་སྟེ། །དམ་པས་ལྟ་སྤྱོད་བྷཻ་གསུམ་རིམ་བཞིན་བསྟན། ༈ །རྫོགས་ཆེན་ལྟ་བ་ཁ་འབྱམས་ནི། ཅེས་
པ་ལ་སོགས་པ༝༝༝༝  མ་རྫོགས་ཡོངས་རྫོགས་ཀྱིས་དོན་མངོན་དུ་གྱུར་པ་ལ་ཚིག་གིས་བརྗོད་པ་ཙམ་ལེན་པའི་ཞེ་ལ་འཛིན་པ་ཉུལ་ཙམ་ཡང་མེད་
པ་ན་འབྱམ་པའོ།།  ༈  །དཀོན་མཆོག་གསུམ་ལ་ཕྱག་འཚལ་ལོ། །དེ་བཞིན་གཤེགས་པའི་དམ་པའི་ཆོས་གནས་པའི་

ཐ་མ་ཞེས་བྱའོ།  ༈  །རྒྱུ་ཤེས་པའི་མཚན་ཉིད། རྐྱེན་འཇུག་པའི་མཚན་ཉིད། འབྲས་བུ་མཐར་ཕྱིན་པའི་
ངོ་བོའི་མཚན་ཉིད། ཆོས་མི་ཟུན་པའི་རྒྱུ་དྲུག །སྣོད་བཞི་ཡོད་སྐད། །རྒྱུ་དྲུག་ནི་གང་ཞེ་ན། མྱ་ངན་ཡིད་ལ་བྱེད་པ་དང་། མི་རྒ་བ་ལ་
སོགས་སྤང་། བྲིས་པ་ཡིད་ལ་བྱེད་པ་དང་། ཚོངས་སེམས་ལ་སོགས་པ་སྤངས། འདོད་ཆགས་ཡིད་ལ་བྱེད་པ་དང་། འདོད་པའི་འདོད་
པ་ལ་སོགས་པ་སྤངས། སློབ་དཔོན་ལ་དད་ལ་ཆོས་ལ་མི་དད་པ་དང་། དངོས་སུ་སློབ་དཔོན་དང་ཆོས་གཉིས་ལ་མི་དད་པ་དང་། རྣམས་
བཞག་ལ་སོགས་སྤངས།  ༈ །སྣོད་བཞི་ནི་གང་ཞེ་ན། ཁ་སྦུབ་པ་དང་། ཞབས་རྡོལ་དང་། གཞོག་རལ་དང་། དུག་ཅན་ནོ།
  ༈  །སྣོད་ཁ་སྦུབ་པའི་སྐྱོན་ནི། གཞི་དད་པ་ཡིན་པས། ཡང་ནས་ཡང་དུ་དད་པའི་ཤེས་རབ་ཀྱིས་བསལ་དགོས། །སྣོད་ཞབས་རྡོལ་བའི་

སྐྱོན་ནི། ཡང་ནས་ཡང་དུ་བསམ་པའི་ཤེས་རབ་ཀྱིས་བསལ་དགོས། སྣོད་གཞོག་རལ་བའི་སྐྱོན་ནི། བརྩོན་འགྲུས་ཀྱི་ཤེས་རབ་ཀྱིས་བསལ་
དགོས། སྣོད་དུག་ཅན་ནི། སྔགས་དང་མཚན་ཉིད་བསྲེས་པ་ལ་སོགས་པ་སོ་སོར་རྟོགས་པའི་ཤེས་རབ་ཀྱིས་བསལ་དགོས།  །
གསང་སྙིང་ལས། སྐབས་འདིར་ཟུར་ལུགས་ཀྱིས་གསང་སྔགས་ལ་བཤད་པ་ཉེས་པའི་སྐྱོན་བརྒྱད་སྟེ། གསང་སྔགས་དང་མཚན་ཉིད་སྦྲེལ་
ནས་བཤད་ན། གསང་སྔགས་མཚན་ཉིད་ཀྱིས་དོན་ལ་གོལ་བས་རྔོ་ཐོག་པ་ན་བབ་ཀྱིས་བཤད་པ་དང་། ཡོ་ག་ཕྱི་ནང་བསྲེས་ནས་བཤད་ན། 
བསྙེན་བསྒྲུབ་གྱིས་དོན་ལས་གོལ་བས་ན། འབྲོག་འཆོས་པའི་བཤད་པ་དང་། མངོན་པར་རྟོགས་པའི་གོ་རིམ་སྡེབ་མ་ཤེས་ན། བདུད་རྩི་རོ་
ཉམས་ཀྱིས་བཤད་པ་དང་། རྒྱུད་འཁྲུག་པའི་དོན་བཤད་མ་ཤེས་ན། རིན་པོ་ཆེ་ཙར་འཆོལ་བའི་བཤད་པ་དང་། མི་མཐུན་པའི་ཚིགས་དོན་

༄༅། །སྡེབ་མ་ཤེས་ན། ཤེས་རབ་ལོང་བའི་བཤད་པ་དང་། རྟོག་གེ་བའི་ཐེམ་གྱིས་གོག་སིལ་མ་ཤེས་ན། འཛངས་པ་ལྕེ་རྟུམ་གྱིས་
བཤད་པ་དང་། འབྲེལ་ཚུལ་རྣམས་པ་གཉིས་བཤད་མ་ཤེས་ན། རང་དགའ་ཡུག་པའི་བཤད་པ་དང་། །སྤྱི་དང་ཁྱད་པར་གྱིས་དགོས་ཆེད་མེད་
ན། དོན་ཕྱལ་བའི་བཤད་པ་དང་བརྒྱད་དོ། བཤད་ཚུལ་མ་ནོར་བ་གསུམ་སྟེ། ལྟ་བ་གལ་འགེགས་ཀྱིས་བཤད། དམ་ཚིག་རྣམས་གྲངས་ཀྱིས་
བཤད། ཕྲིན་ལས་མཆོག་བསྡེབ་ཀྱིས་བཤད་པ་དང་གསུམ་མོ།  ༈  །དམ་པས་འདི་དགུའི་གྲུབ་མཐའ་ལོགས་སུ་མི་དགོས་སྟེ། 
ཐེག་པ་དགུའི་ལྟ་བ་ལ་བདག་འཛིན་བཅས་ཁོ་ནའོ་གསུངས། ལམ་པའི་ནང་ན་ཡང་འདི་དག་གིས་ལྟ་བ་མང་གསུང་། དམ་པས་འདིའི་མུ་
སྟེག་ཀུན་སངས་རྒྱས་ཀྱིས་བསྟན་པ་རྒས་པའི་ནུབ་པའི་དུས་ནའང་འབྱུང་། སྟོན་པའི་སྔོན་དུ་ཡང་འབྱུང་གསུང་།  ༈  །དཔེར་དེ་

བཞིན་དུ། རྒན་མོ་རྒས་ཤིང་འཁོག་པ་ལྟར། ཡོ་སྐོལ་བྱང་ཆུབ་ཀྱིས་སེམས་རིན་པོ་ཆེའི་བཅུད་དང་བྲལ། འབྱོར་པ་ཐ་དག་དང་བྲལ་བ་
ལྟར། འཕགས་པའི་བཀོར་བདུན་ལ་སོགས་པ་ཆོས་ཐམས་ཅད་ཀྱིས་དཔོན། བརྩེ་བ་སུ་ཡང་མེད་པ་ལྟར། ཡང་དག་པའི་དགེ་བའི་བཤེས་
གཉེན་རྣམས་དང་བྲལ་ཞིང་། མི་རྒོ་བའི་བཤེས་གཉེན་གྱིས་དབང་དུ་སོང་། ཚུར་མི་སྟུགས་པ་ལྟར། ལུས་ངག་ཡིད་གསུམ་མི་གནས་ངན་
ལེན་ཐམས་ཅད་ལ་མངོན་པར་སྤྱོད། ཟས་དང་སྐོམ་དང་གོས་དང་ཕྲལ་བ་བཞིན། སྔོན་དུ་ཚོར་མ་བསགས་པའི་དབང་གིས། ད་ལྟར་དད་པ་
དང་། འདུན་པ་དང་། གུས་པ་དང་། བཟོད་པ་དང་། བརྩོན་འགྲུས་དང་། ཚུལ་ཁྲིམས་དང་། བསམ་བསྟན་ལ་སོགས་པས་
དབེན༑ དྲི་མི་ཞིམ་པ་རྒྱང་རིང་དུ་བྲོ་བ་ལྟར། འཆལ་པའི་ཚུལ་ཁྲིམས་དང་བཅས་པས། དམ་པ་རྣམས་དང་འཕྲད་མི་བཟོད།  །

༄༅། །དུས་ནི་ལོ་ལྔ་སྟོང་ངོ་། ཞེས་ལུང་དག་ལ་གསུངས་སྟེ། ལོ་ལྔ་བརྒྱའི་དབང་དུ་བྱས་ལ་ཕྱེད་ཕྱེད་དུ་བཅད་ན་ལྔ་བརྒྱ་
ཕྲག་བཅུར་འགྱུར་རོ། དེ་ལ་རེ་ཞིག་ལེའུ་བཅུ་སྟེ། བཅུ་དེ་ཡང་མདོ་ལས། ཐོག་མར་ཁོང་དུ་ཆུད་པའི་ལེའུ་དང་། བསྒྲུབ་པའི་ལེའུ་དང་། ལུང་གི་ལེའུ་དང་
གསུམ་མོ། །དེ་ལ་ཁོང་དུ་ཆུད་པའི་ལེའུ་ལ་ཡང་རྣམ་པ་གསུམ་དུ་དབྱེ་སྟེ། དགྲ་བཅོམ་པའི་ལེའུ་དང་། ཕྱིར་མི་འོང་བའི་ལེའུ་དང་། 
རྒྱུན་དུ་ཞུགས་པའི་ལེའུའོ། །བསྒྲུབས་པའི་ལེའུ་ལའང་རྣམ་པ་གསུམ་སྟེ། ལྷག་མཐོང་གིས་ལེའུ་དང་། ཏིང་འཛིན་གྱིས་ལེའུ་དང་། 
ཚུལ་ཁྲིམས་གྱིས་ལེའུའོ། །ལུང་གི་ལེའུ་རྣམ་པ་གསུམ་དུ་དབྱེ་སྟེ། ཆོས་མངོན་པའི་སྡེ་སྣོད་དང་། མདོ་སྡེའི་སྡེ་སྣོད་དང་། འདུལ་
བའི་སྡེ་སྣོད་དང་ལེའུ་དགུ་དང་། ཐ་མ་རྟགས་ཙམ་འཛིན་གྱི་ལེའུ་དང་བཅུར་འགྱུར་རོ། །དེ་ལ་ལེའུ་རེ་རེ་ལའང་ལོ་བརྒྱའ་རེ་ཐོག་སྟེ། དེ་ལྟར་ལྔ་

སྟོང་དུ་འགྱུར་རོ། །དེ་ལ་ལྔ་བརྒྱ་དང་པོ་དགྲ་བཅོམ་པ་མང་པོ་འབྱུང་ངོ་། །ལྔ་བརྒྱའ་པ་གཉིས་བ་ལ་ཕྱིར་མི་འོང་ཙམ་ལས་མི་འབྱུང་། འབྲས་བུ་འོག་མ་ཀུན་འབྱུང་བར་དོན་གྱི་
གསལ། དེ་ཚེ་དགྲ་བཅོམ་པ་མི་འབྱུང་ངོ་། ལྔ་བརྒྱ་གསུམ་པ་ལས་རྒྱུན་དུ་ཞུགས་པ་ཙམ་ལས་མི་འབྱུང་། ལྔ་བརྒྱ་བཞི་པ་ལ་གཙེར་ལྷག་མཐོང་བསྒོམ་འབྱུང་ངོ་། །ལྔ་
བརྒྱ་ལྔ་པ་གཙེར་ཏིང་ངེ་འཛིན་བྷཻ་ས་འབྱུང་ངོ་། །ལྔ་བརྒྱ་དྲུག་པ་ལ་གཙེར་ཚུལ་ཁྲིམས་མི་ཞིག་པར་བསྲུང་བ་འབྱུང་ངོ་། །དེའི་ཚེ་ན་གོང་མ་ཀུན་མི་འབྱུང་ངོ་། །ལྔ་བརྒྱ་
བདུན་པ་ལ་ཆོས་མངོན་པ་མ་ནུབ་ཅི་སྤྱོད་པ་ཙམ་འབྱུང་ངོ་། །ལྔ་བརྒྱ་བརྒྱད་པ་ལ་མདོ་མ་ནུབ་ཅིང་སྤྱོད་པ་ཙམ་འབྱུང་ངོ་། །ལྔ་བརྒྱ་དགུ་པ་ལ་འདུལ་བ་མ་ནུབ་ཅིང་སྤྱོད་པ་ཙམ་འབྱུང་
ངོ་། །ལྔ་བརྒྱ་བཅུ་པ་ལ་རྟག་ཙམ་འཛིན་པ་སྟེ། །ཅིའི་ཕྱིར་རྟག་ཙམ་འཛིན་ཞེ་ན། སྐྲ་བྱེ་བྲག་པ་ཙམ། ཆོས་གོས་ལུས་ལ་འཛིན་པ་ཙམ། འཛུབ་མོ་ལ་བཀྲི་བ་ཙམ་གྱིས་
དགེ་སློང་ཞེས་བརྗོད་པར་བྱའོ། །དགེ་བ་བརླབ་པོ་སྤྱོད་པའམ། སྡོམ་པ་དམ་པོར་བསྲུང་བ་ནི་མི་མངའ་བའི་ཕྱིར་རྟག་ཙམ་གྱིས་ལེའུ་སྟེ། ལྔ་བརྒྱ་བཅུ་པ་ཉིད་ལ་ལྔ་བརྒྱ་

༄༅། །སློབ་དཔོན་མེད་པར་གྱུར་ན་ནི། །དངོས་གྲུབ་ཐོབ་པར་མི་འགྱུར་བས། །སློབ་དཔོན་མཚན་ཉིད་བཤད་པར་བྱ། །ཡེ་
ཤེས་སྙིང་པོ་ཁྱོད་ཉོན་གཅིག །བརྟེན་ཞིང་དུལ་བའི་བློ་གྲོས་ལྡན། །བཟོད་ལྡན་དྲང་ཞིང་གཡོ་སྒྱུ་མེད། །གསང་སྔགས་རྒྱུད་ཀྱིས་སྦྱོར་ཤེས་པ། །
དཀྱིལ་འཁོར་བྲི་བའི་ལས་བྱའོ། །དེ་ཉིད་བཅུ་ནི་ཡོངས་ཤེས་ཤིང་། །སེམས་ཅན་ཀུན་ལ་མི་འཇིག་སྦྱིན། །ཐེག་པ་མཆོག་ལ་རྟག་དཀའ་བས། །དེ་ནི་
སློབ་དཔོན་ཡིན་ཞེས་གསུང་། །ཅེས་གསུངས། དཔེར་ན་དེ་ལྟ་བུ་དེ་ལ་སངས་རྒྱས་ཀྱིས་འདུ་ཤེས་ངེས་པར་བཞག་རྒོས། དེ་གོང་དུ་ཞིབ་དུ་བརྗོད་པར་
ལྟར། སངས་རྒྱས་དང་བྱང་ཆུབ་སེམས་དཔའ་དང་། འཕགས་པ་དགྲ་བཅོམ་པ་དང་། རིག་འཛིན་གྱིས་པ་ས་རྣམས་དང་། སྦྱོར་ལམ་པ་རྣམས་
དང་། ཚོགས་ལམ་པ་རྣམས་དང་ཡང་མཇལ་བའི་སྐལ་པ་བྱེད་པའི་བདག་ཉིད་ལྟ་བུ་ལ། ད་ལྟ་དངོས་སུ་ཚེ་འདི་ཉིད་ལ་སངས་རྒྱས་ཐོབ་པར་མཛད་

མཛད་ཅིང་། འཁོར་བའི་གནས་འདི་ཉིད་ཡེ་ནས་ལྷུན་གྱིས་གྲུབ་པའི་བདག་ཉིད་དུ་སྟོན་པར་མཛད་པའི་བླ་མ་དེ། ཅིའི་ཕྱིར་ཡང་དག་པར་རྫོགས་
པའི་སངས་རྒྱས་མ་ཡིན། སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་ཡང་དེ་བས་ལྷག་པའི་ཐུགས་རྗེའི་ཤེས་རབ་མངའ་བའམ། 
སངས་རྒྱས་ཀྱིས་རང་བཞིན་ནི། ཤེས་རབ་དང་སྙིང་རྗེ་གཉིས་ལས་གཞན་ལ་ཡོད་དམ། དེ་ལྟ་བདེན་མོད་འོན་ཀྱང་བླ་མ་འདི་ལ་མཚན་དང་དཔེ་
བྱད་མེད་སྙོམ་ན། མཚན་དང་དཔེ་བྱད་ལྷ་དང་མིའི་འཁོར་ལོ་བསྒྱུར་བ་ཙམ་ལ་དགོས་པ་ཡིན་གྱིས། གདུལ་བྱ་གྷ་ལ་ནི་བྱ་དང་། རི་བོང་དང་། 
རྔོན་པ་དང་། སྨད་འཚངས་དུ་བསྟན་པ་ཡོད་དོ། དེའི་ཕྱིར་མཚན་དང་དཔེ་བྱད་བརྟག་ཏུ་མི་བཏུབ་བོ།  ༈  ཡང་ན། བླ་མ་མཚན་
དེས་དང་སྟོབ་དང་མི་འཇིག་པ་ལ་སོགས་པ་མངའ་ན་ཡང་། འོ་སྐོལ་སྒྲིབ་པ་གཉིས་ཀྱིས་ལིང་ཐོག་གིས་བསྒྲིབ་པས། མཐོང་བའི་སྐལ་

༄༅། །བ་མེད་པ་ཉིད་དོ། །འོན་ཀྱང་བླ་མ་འདི་ལ་ཆགས་སྡང་མངའ་སྙོམ་ན། རང་གི་ཆགས་སྡང་གི་བསྒྲིབ་པའི་རྟགས་ཡིན་ནོ། །
བླ་མ་འདི་དམ་པའི་ཆོས་ཀྱི་གདམ་ངག་སློབ་མའི་རྒྱུད་ལ་སྐྱིལ་མི་མཁས་སྙམ་ན། །རང་ལ་གདམ་ངག་མི་ཟུག་པའི་རྟགས་ཡིན་ནོ། །བླ་མ་འདིས་
རང་ཐག་ལ་མི་བཏག་སྙོམ་ན། རང་དད་པ་དང་མོས་གུས་ཆུང་བའི་རྟག་ཡིན་ནོ། །བླ་མ་འདི་གདམ་ངག་ལ་དོག་སྙོམ་ན། རང་ལ་སྣོད་མེད་
པའི་རྟག་ཡིན། མདོར་བསྡུས་ན་བླ་མ་ལ་དད་པ་གང་གིས་སྒོ་ནས་བྱུང་ཡང་དེ་ཉིད་རང་གི་སྒྲིབ་པ་ཡིན་པར་ཤེས་པར་བྱའོ།  ༈  ༈  ༈  །།
སློབ་དཔོན་ནག་པོའི་ཞལ་སྔ་ནས། ཐ་མལ་སྟོང་ཕྲག་བཅུ་གཉིས་ལ། །སྦྱིན་པ་བྱིན་པ་གང་ཡིན་ལ། །བྲམ་ཟེ་གཙང་མ་གཅིག་དང་སྦྱར། །བྲམ་ཟེ་
སྟོང་ཕྲག་བཅུ་གཉིས་ལ། །སྦྱིན་པ་བྱིན་པ་གང་ཡིན་ལ། །དགེ་སློང་གཅིག་ལ་རབ་ཏུ་སྦྱར། །དགེ་སློང་སྟོང་ཕྲག་བཅུ་གཉིས་ལ། །སྦྱིན་པ་བྱིན་པ་གང་

ཡིན་ལ། །རྡུལ་དང་བྲལ་བ་གཅིག་དང་སྦྱར། །རྡུལ་ཕྲན་སྟོང་ཕྲག་བཅུ་གཉིས་ལ། །སྦྱིན་པ་བྱིན་པ་གང་ཡིན་པ། །ཡེ་ཤེས་ལྡན་པ་གཅིག་དང་སྦྱར། །
ཡེ་ཤེས་ལྡན་པ་སྟོང་ཕྲག་དག །བཅུ་གཉིས་དག་ལ་གང་བྱིན་པ། །སློབ་དཔོན་དག་ལ་རབ་ཏུ་སྦྱར།  ༈  །བླ་མ་དང་འགལ་བར་མི་བྱའོ། །
འགལ་བའི་ཉེས་པ་ནི་བརྗོད་ཀྱིས་མི་ལོང་སྟེ། སློབ་དཔོན་རྟ་དབྱངས་ཀྱིས། །གང་ཕྱིར་རྡོ་རྗེ་འཛིན་པ་ཡིས། །དངོས་གྲུབ་སློབ་དཔོན་རྗེས་འབྲང་གསུང་། །
དེ་བས་དེ་ལ་བརྙས་པ་ནི། །ཙ་བའི་ལྟུང་བའི་དང་པོར་བཤད། །ཅེས་པ་དང་། འོ་ན་དེའི་སྡིག་པ་ཅི་ཙམ་ཞེ་ན། སློབ་དཔོན་དཔལ་དབྱངས་ཀྱིས། 
སྲིད་གསུམ་རིག་པ་བྱས་པ་ཐམས་ཅད་ཀྱིས། །སློབ་དཔོན་བཀའ་བཅག་རིག་པའི་ཆར་མི་ཕོད།  ༈ །ཐེག་མཆོག་གཅིག་པུར་ལམ་ལ་ཞུགས་པ་རྣམས། །
ལྟ་བས་ཐག་བཅད་ལམ་གྱི་གཞིའི་ཕྱིར། །ཕྱི་ནང་ཆོས་རྣམས་རང་རིག་སེམས་སུ་གསལ། །ཡུལ་རྣམས་སེམས་སུ་གསལ་བས་ཕས་སྣང་མེད། །

༄༅།  །རིག་པ་ཚུལ་འཇུག་བྲལ་བས་ནམ་མཁའི་དབྱིངས། །གཉིས་འཛིན་བྲལ་བའི་ཐ་སྙད་མ་ལུས་ཀུན། །སེམས་ཉིད་སྣང་
བས་དེ་ལ་དེར་འཛིན་མེད། །གཉིས་འཛིན་མ་སྤངས་དག་པས་མཉམ་པ་ཉིད། །སེམས་ཉིད་གསལ་བས་བལྟ་བལྟ་བྱེད་མེད། །གཉིས་འཛིན་
དམིགས་པའི་ཡུལ་བྲལ་དེར་འཛིན་མེད། །མཚོན་པའི་ཐ་སྙད་དབྱེར་མེད་ཅེས་བྱའོ།  ༈ །ཀུན་བཟང་རྡོར་སེམས་དགའ་རབ་དང་། །བླ་མ་དང་བཅས་
ཕྱག་འཚལ་ལོ། །སྤྱིར་རྒྱུ་འབྲས་ཀྱིས་ཆོས་དང་རྒྱུ་འབྲས་ལས་འདས་པའི་ཆོས་སོ། །དེའང་ཀུན་བྱེད་ལས། ཡོད་ནི་གཅིག་ལས་མེད་པ་ལས། །
བསྟན་པ་རྣམ་པ་གཉིས་སུ་བསྟན། །ཅེས་སོ། །རྒྱུ་འབྲས་ཀྱིས་ཆོས་ལ་ཕྱེ་བས་ཐེག་པ་རིམ་པ་དགུ་བྱུང་སྟེ། །དེ་ཉིད་ནས༴ བྱུང་ནི་ཐེག་པ་དགུ་རུ་
བྱུང་། ཅེས་སོ། །དེ་ཡང་ལ་བཟླ་བ་ཨ་ཏི་ཡོ་ག་རྒྱུ་འབྲས་ལས་འདས་པར་འདུས་སྟེ། དེ་ལ་འདུས་ནི་རྫོགས་པ་ཆེན་པོར་འདུས། ཅེས་སོ། རྫོགས་པ་ཆེན་པོ་

ལ་རྒྱར་ན་གྲགས་ཚད་དང་། བོད་དུ་གྲགས་ཚོད༴ རྒྱར་དུ་རྒྱས་པ༴  འབྲིང་པོ༴ བསྡུས་པ་གསུམ་དུ་གྲགས་སོ། །དེའང་རྒྱས་པར༴  ཀློང་ཆེན་པོ་དགུ༴ 
 ལེའུ་འབུམ་ཕྲག་ལྔ་ལ། བམ་པོ་བརྒྱད་ཁྲི་བཞི་སྟོང་དུ་གྲགས་སོ། །ལེའུ་འབུམ་ཕྲག་ལ་ལེའུ་རེ་རེ་ལ་ཤྭ་ལོ་ཀ་རེ་རེ་ལས་མོད་ཀྱང་ཚིག་འབུམ་
ཚོ་ལྔ་འོང་སྟེ། ཕལ་ཆེར་དཔེ་ཀྱང་མི་མོད་པས། འབུམ་ཚོ་བཅོ་ལྔ་ཙམ་ཡོད་གསུང་། འབྲིང་ལ་ཀློང་དགུ་བམ་པོ་ཉི་ཁྲིར་གྲགས་སོ། །
བསྡུས་པར༴  བཛྲ་མཁའ་པ་མན་རྟ་ནམ་མཁའ་དང་མཉམ་པའི་རྒྱུད་ཆེན་པོ་གཅིག་གཞས་པ་ལ། དེའང་སྟོང་སེམས་ཉིད་ནམ་མཁའ་
དང་མཉམ་པ། བར་རིག་པ་ནམ་མཁའ༴  སྨད་སེམས་ནམ་མཁའ་དང་མཉམ་པར་སྟོན་པ་གཅིག་བཞུགས། དེ་ལས་རྒྱལ་པོ་ལས་རྩ་
རྒྱུད་ལྔ་སྨད་དུ་བྱུང་བ་དང་དྲུག །ཀློང་དང་བདུན་ལ་སོགས་པའི་རྒྱུད་ཚད་དགྱེས་པའོ། །ད་བརྒྱུད་པ་ཐ་མ་ནས། ཨེ་མ་མཁའ་འགྲོའི་ཕྱག་ན་ནི། །

༄༅། །ཀློང་དགུ་ལེའུ་འབུམ་ཕྲག་ལྔ། བམ་པོ་ཁྲི་བཞི་སྟོང་བཞུགས། །ཅེས་སོ། །བོད་དུ་གྲགས་ཚོད་གསུམ་སྟེ། བརྒྱུད་
པ་དང་པོ༴  བར་པ༴ ཐ་མ་གསུམ་དུ་གྲགས་སོ། །བརྒྱུད་པ་དང་པོ་ནི། སློབ་དཔོོན་བྷེ་རོ་ཙ་ནས་ར་ཙ་ཁྲི་སྲོང་སྡེའུ་བཙན་ལ་བཤད་པ་ཚོ་ཡིན། 
ཡང་ལུགས་གཅིག་དུ༴  སློབ་དཔོན་ཚ་བ་རོང་དུ་སྤྱུག་པའི་དུས་སུ། ཁ་གསུམ་དུ་མ་གསུམ་ལ་བཤད་དེ། དེའང་རྒྱལ་མོ་རོང་བྲག་ལྷ་མགོན་པོའི་
དགོན་པར། གཡུ་སྒྲ་སྙིང་པོ་ལ་རྒྱུད་ཀྱི་རྒྱལ་པོ་དྲུག་ལ་སོགས་པ་བཤད་དེ༴  དེའང་རྒྱལ་སྐོར་རྩ་རྒྱུད་ལྔ༴  སྨད་དུ་བྱུང་བ་དང་དྲུག །རྒྱ་མཚོའི་ཀློང་
དེ་དང་བདུན། བློན་པོ་སྐོར་ཡི་རྩ་རྒྱུད་ལྔ༴ རྨད་དུ་བྱུང་བ་དང་དྲུག  །རྒྱ་མཚོའི་ཀློང་ལ་སོགས་པ་བརྒྱུད་པ་དང་པོའོ། །བར་པ་ནི། ཚ་བ་རོང་
དུ་སྟག་རྩེ་མཁར་གྱིས་དགོན་པར། གསང་སྟོན་ཡེ་ཤེས་བླ་མ་ལ། རྒྱུད་བུ་ཆུང་ཉི་ཤུ་རྩ་གཅིག་བཤད་དེ། དེ་ཡང་༴ མདོ་སྐོར༴ ཀློང་སྐོར་སྐོར༴

གསང་སྐོར༴ ཟབ་སྐོར༴ མདོ་སྐོར༴ སེམས་ལུང་ཆེན་པོའི་མདོ། མདོ་འགྲེལ་མདོ་བཅུའོ། །ཀློང་སྐོར་ལ༴  རྒྱ་མཚོ༴  ནམ་མཁའ་
ཀློང་ཡང་། །རྨད་དུ་བྱུང་བའོ། །གབ་སྐོར་ལ༴ གབ་པ་འཁོར་ལོའི་རྒྱུད༴ ལྟ་བ་སྙིང་པོའི་རྒྱུད༴  གབ་པ་བཅོ་བརྒྱད་ཀྱིས་རྒྱུད་དོ། །
གསང་སྐོར་ལ༴ ཡེ་ཤེས་གསང་བའི་རྒྱུད། ཡེ་ཤེས་རྫོགས་པའི་རྒྱུད་དོ། །ཉ་མ་འཁོར་ལོའི་རྒྱུད། ཉ་མ་བག་ལ་ཉལ་གྱིས་རྒྱུད་དོ། །
ཟབ་སྐོར་ལ་རཏྣ་ར་ཙའི་རྒྱུད། རད་ན་སྤུངས་པའི་རྒྱུད། ནམ་མཁའ་རོལ་པའི་རྒྱུད༴ བང་མཛོད་སྡེ་མིགྶ་རྒྱུད། འཁོར་བ་རྩས་གཅོད་ཀྱིས་
རྒྱུད། ཡེ་ཤེས་བདུན་བྱུང་གིས་རྒྱུད་དོ། །རད་ན་ཙཀྲ་རྫོགས་པའི་རྒྱུད། འཁོར་བ་དང་སྤྲུགས་ཆེན་པོའི་རྒྱུད། དེ་རྣམས་དྲིལ་བས་རྒྱུད་ཉི་
ཤུ་རྩ་གཅིག་ཡོད་དེ་རྒྱུད་བར་པའོ། །སྟེང་ཁོང་རང་དུ་བྲག་དམར་རྗ་ད་གིས་དགོན་པར་སེམས་སངས་རྒྱས་མགོན་ལ་རྒྱུད་སྡེའི་སྐོར། སེམས་ 

༄༅།  །སྡེའི་སྐོར༴ ཀློང་སྡེའི་སྐོར། བསམ་གཏན་གྱིས་སྡེའི་སྐོར། དབང་གིས་སྡེའི་སྐོར། དེ་ལ་རྒྱུད་སྡེ་དབྱེ་བ་མང་བས་
གཞུག་གཞག །སེམས་སྡེའི་སྐོར་ལ༴  ཡོངས་སུ་གྲགས་པ་སེམས་སྡེ་བཅོ་བརྒྱད་དང་། སེམས་ཕྲན་དྲུག་ཅུ་རྩ་གཉིས་སོ། །ཀློང་སྡེ་ལ་
བསྟན་པའི་ཀློང་། བཤད་པའི་ཀློང་༴ མན་ངག་གིས་ཀློང་སྡེ་མ་བུ་སྐོར་རོ། །བསྟན་གྱིས་སྡེ་ལ། གུ་རུ་དགའ་རབ་རྡོ་རྗེས་མཛད་པའི་བསམ་
གཏན་གྱིས་ཡི་གེ་ཕྲག་བརྒྱ་བཅུ་ཞེས་བྱ་བ། ཤྭ་ལོ་ཀ་རེ་རེས་གང་ཟག་རེ་རེའི་ཆ་རྐྱེན་ཚང་བར་སྟོན་པ་གཅིག་བཞུགས། དབང་གིས་སྡེ་ལ། དབང་
ཟབ་ཆེན༴ དབང་ཟབ་ཆུང་༴ དབང་ཚངས་པ། སྤྱི་བླུགས༴ ཡེ་ཤེས་སྤྱི་བླུག༴ རིག་པ་སྤྱི་བླུག་དང་ལྔའོ། །རྒྱུད་སྡེ་ལྔ་ལ། ནམ་མཁའ་
ཆེ་རྒྱས་པའི་རྒྱུད་སྡེ་གསང་ཡི་གེ་མེད་པའི་གདམ་ངག་དང་བཅས་པ་དང་། ས་ཀླུང་གིས་རྒྱུད་སྡེ་ནམ་མཁའ་དྲི་མ་མེད་པའི་གསང་བ་སྒོ་མང་ཀྱི་གདམ་

ངག་དང་བཅས་པ་དང་། ཁྱུ་བྱུག་ཀུན་བཟང་རིག་པ་ཀློང་གིས་རྒྱུད་སྡེ་རྩ་བ་བཅོ་བརྒྱད་དང་། །རྒྱུད་བུ་ཆུང་བཅོ་བརྒྱད་ཀྱིས་གདམ་ངག་དང་
བཅས་པ་དང་། བྱང་ཆུབ་ཀྱི་སེམས་རྨད་དུ་བྱུང་བའི་རྒྱུད་སྡེ་མ་བུ་སུམ་སྐོར་ཡི་གདམ་ངག་དང་བཅས་པ་དང་། ལྟ་བ་ནམ་མཁའ་དང་མཉམ་
པའི་རྒྱུད་མ་བུ་དགུ་རྒོར་གདམ་ངག་དང་བཅས་པའོ། །དེ་ལ་དབྱེ་ན་གཉིས་སྟེ། །རྡོ་རྗེ་སྙིང་པོ་གཏན་ལ་འབེབས་པའི་རྒྱུད་དང་། ལྷ་བ་
མཐའ་དབུས་མེད་པར་སྟོན་པ་ནམ་མཁའ་དང་མཉམ་པའི་རྒྱུད་དོ། །རྡོ་རྗེ་སྙིང་པོའི་རྒྱུད་ལ་དབྱེ་ན་ལྔ་སྟེ། མན་ངག་རྩ་བའི་རྒྱུད་ཡེ་ཤེས་
གསང་བའི་ལེའུ་བཅུ་གཉིས་པ། བཤད་པའི་རྒྱུད་རྡོ་རྗེ་མཁའ་མན་ཏྲ་ལེའུ་དྲུག་ཅུ་བར་རེ་དག་པ། བསྒོམ་པའི་རྒྱུད་ཡེ་ཤེས་རྫོགས་པའི་
ལེའུ་བཅུ་པ། རྣལ་འབྱོར་ཉམས་ཀྱི་རྒྱུད་ལ་ཉ་མོ་འཁོར་ལོའི་རྒྱུད་དང་། ཉ་མོ་བག་ལ་ཉལ་གྱི་རྒྱུད་དང་། བསམ་གཏན་ཡི་རྙོག་མ་སིལ་བ་

༄༅། །ལ༑  ཨེ་ཨ་ར་ལ་རྙོག་མ་མེད་པའི་རྒྱུད་དོ། །དེར་སྙིང་པོ་རྒྱུད་ཀྱི་འགའ་ལུངས་སུ་འགྲོ་བའི་ཡེ་ཤེས་བདུན་བྱུང་གི་རྒྱུད། 
ཀློང་དགུའི་རྒྱུད། རིན་ཆེན་རྩལ་རྒྱུད་ས་པའི་རྒྱུད། ཀུན་འདུས་མདོ་ལ་སོགས་པ་གྷ་བཞུགས་སོ། །ལྟ་བ་མཐའ་དབུས་མེད་པར་
སྟོན་པ་ནམ་མཁའ་དང་མཉམ་པའི་རྒྱུད་ལ་བཞི་སྟེ། ཀུན་བྱེད་རྒྱལ་པོའི་རྒྱུད༴ བཤད་རྒྱུད་མདོ་བཅུ། སྤྱིའི་བཤད་རྒྱད་སྡེ་བཞིག ཕྱི་མ་
གསང་བ་ནམ་མཁའ་དང་མཉམ་པ་དང་བཞིའོ། །ཀུན་བྱེད་རྒྱལ་པོ་ལས་ཕྱི་ནང་གསུམ་སྟེ། རྩ་རྒྱུད་ལེའུ་ལྔ་བཅུ་རྩ་བདུན་པ། རྒྱུད་ཕྱི་མ་
ལེའུ་བཅུ་གཉིས་པ༴ རྒྱུད་ཕྱི་མའི་ཕྱི་མ་ལེའུ་བཅོ་ལྔ་པའོ། །བཤད་རྒྱུད་ལ་མདོ་བཅུ། ལེའུ་ཉི་ཤུ་རྩ་བརྒྱད། སྤྱིའི་བཤད་རྒྱུད་སྡེ་བཞི་ལ། 
ལྟ་བ་ནམ་མཁའ་དང་མཉམ་པའི་རྒྱུད། །བསྒོམ་པ་རྒྱ་མཚོ་མཐའ་དང་མཉམ་པའི་རྒྱུད། །སྤྱོད་པ་ཉི་ཟླ་མཐའ་དང་མཉམ་པའི་རྒྱུད། །

འབྲས་བུ་རིན་པོ་ཆེ་མཐའ་དང་མཉམ་པའི་རྒྱུད་དོ། ༈  །ཐེག་པ་ཆེ་ཆུང་བསྟན་པ་ཡང་། །ཐེག་པའི་ངོ་བོ་འཛིན་མེད་ན། །འཛིན་
པ་ཆུང་ན་ཐེག་པ་ཆེ། །ཆེ་གྲོལ་ཆུང་གྲོལ་ངེས་མེད་དེ།  །དཔེར་ན་མར་མེ་འབར་བ་ཡིས། །མུན་པ་ཆེ་ཆུང་འཇམ་པ་ལྟར། །ཨེ་མ་འཆིང་བར་
མ་བྱེད་དང་། །ཐོང་ཐོང་ཆགས་སྡང་ཐམས་ཅད་ཐོང་། །རྟོག་བྱེད་མེད་ཀྱི་མ་ཆགས་ཤིང་། །རྟོགས་ཡུལ་མེད་ཀྱིས་མ་ཆགས་ཤིགས། །
རྟོགས་པ་ལྟ་བུའི་སྡིག་པ་མེད། །བྷཻ་མཁན་མེད་ཀྱི་མ་ཆགས་ཤིགས། །སྒོམ་པ་ལྟ་བུའི་སྡིག་པ་མེད། །སངས་རྒྱས་མེད་ཀྱིས་ཆ་ཆགས་ཤིག །
སངས་རྒྱས་ལྟ་བུའི་སྡིག་པ་མེད། །ཐམས་ཅད་ཆོས་ནི་གཉིས་མེད་ལ། །རྒྱལ་བ་བདག་མེད་མ་ཆགས་ཤིག །དབྱེ་བ་འདི་ཡིས་ཤེས་པར་
བྱ༑ །རང་བཞིན་དག་པའི་ཀུན་བཞི་དང་། །རྟོགས་པ་དག་པའི་ཀུན་གཞི་དང་། །འཛིན་པ་བསགས་པའི་ཀུན་གཞི་དང་། །འཁོར་བའི་

༄༅། །ཀུན་གཞིའི་འདས་པའི་ཀུན་གཞི་དང་། །གཉིས་ཀའི་ཀུན་གཞིའི་དབྱེ་བའི་འབྱུང་བ་དང་ནི་འབྱུང་ཆེན་པོ། །འབྱུང་
ཆེན་བཞི་སྟེ་སོ་སོར་དབྱེ། །འབྱུང་བ་ཆོས་ཉིད་འབྱུང་ཆེན་མཁའ། །འབྱུང་ཆེན་འབྱུང་ཆུང་རེ་རེའང་ལྔ། །ཆོས་ཉིད་འཁར་འདས་ཀུན་གྱི་གཞི། །
བྱང་སེམས་འདས་པ་ཀུན་གྱིས་གཞི། །འཁྲུལ་སེམས་འཁོར་བ་ཀུན་གྱི་གཞི། །ཧེ་ཧེ། ༈  །བསྒོམ་པའི་གནད་ཉིད་མ་ཡེངས་ཡིན་ན་
ཡང་། །ཆེད་བྱས་ཞེ་འདོད་རྣམ་རྟོག་མ་བྲལ་ན། །བོང་བུས་སེངྒེའི་ལྤགས་པ་གྱོན་དང་མཚུངས། །འཇིག་རྟེན་ཞེ་འདོད་མི་ཞིང་ཕྱིར་ཞིང་
འཕེལ། །ནང་རྟག་ཕྱི་རུ་ཤར་བའི་རྣལ་འབྱོར་པས། །ཆགས་སྡང་ལ་སོགས་སོས་ཀའི་ཆབ་བྲམ་བཞིན། །ཇེ་ཞི་ཇེ་དག་སེམས་ཉིད་
ནམ་མཁར་གསལ། །ནམ་མཁས་ནམ་མཁའ་སེམས་པ་མ་ཡིན་ཡང་། །ནམ་མཁའི་ངང་ལ་དུས་གསུམ་འགྱུར་བ་མེད། །རྒྱ་མཚོ་བསྐྱོད་

བྱེད་རླུང་དང་བྲལ་བ་བཞིན། །རང་རིག་སེམས་ཀྱིས་རྒྱ་མཚོ་དྷ་བ་མེད། །ཏིང་ངེ་འཛིན་དེ་ཉིད་འདུ་ཤེས་མ་བྲལ་ན། །རྣམ་རྟོག་ཕྲ་རག་དག་
པ་ལྟར་སྣང་ཡང་། །རྙོག་མ་དངས་ཀྱང་ཆུའི་གཉེར་མས་བསྒྲིབ། །ཡོན་ཏན་ཆུའི་ཟླ་བ་མི་སྣང་ངོ་། །སེམས་ཉིད་རྣམ་པར་དག་པ་མངོན་
གྱུར་ཀྱང་། །འབྱུང་བཞིའི་ལུས་པོའི་བསྒྲིབ་ཅེས་བརྗོད་པ་ཡང་། །འབྱུང་བཞི་ཡུལ་གྱིས་ཆོས་སུ་དག་པའི་ཕྱིར། །དེ་ལྟར་མིན་ན་སེམས་ཉིད་
རྩ་ལོ་ཅན། །དེར་འཛིན་མདུད་པ་ཤིན་ཏུ་དམ་པ་སྟེ། །རོ་གཅིག་མངོན་གྱུར་ཡུལ་གྱིས་ཆོས་ཐམས་ཅད། །རང་སར་སྣང་ཞེས་བརྗོད་པ་
དག་དང་མཚུངས། །དོན་ཆེན་ལྷུན་གྱིས་གྲུབ་པའི་རྣལ་འབྱོར་པ། །ཕུང་པོ་ཚོགས་སུ་བྱས་པས་བརྒྱག་རེ་འཐུག  །རྣམ་ཤེས་རྟ་རུ་ཞོན་
པས་ཐག་རེ་ཉེ། །འདུ་ཤེས་གྲོགས་སུ་བྱས་པས་ངལ་རེ་སོས། །འཁོར་བ་ཞིང་དུ་བྱས་པས་བག་རེ་ཡངས། །འབྲས་བུ་རེ་བ་བྲལ་བས་དགོས་དགོས་

༄༅། །པ་མེད།  །རིག་པ་རང་གསལ་བྱང་ཆུབ་སེམས་ཉིད་ལ། །སེམས་ཉིད་གཞན་གྱི་མ་བསྒྱུར་སོ་མ་སྟེ། །ལྷུག་
པར་གནས་པ་རང་དང་ཅེས་བརྗོད་དོ། ༈  །རྡོ་རྗེ་སེམས་དཔའི་བརྡའ་དང་ཆོས། །གུ་རུ་རད་ནའི་ཞལ་སྔ་ནས། །ཁྱད་སྟོབས་
པོ་ཆེ་གཅིག་གིས་འདི་ལྟར་སྣང་བ་ཐམས་ཅད་ཟོས་ཀྱང་ཁོ་མ་འདྲངས་ནས། མ་དགའ་ནས་ཁོ་རང་གིས་སྙིང་ཟ་བར་བཤམ་ནས། །སྙིང་
ཕྱུངས་པས་དེ་བཞིན་གཤེགས་པ་བརྒྱའི་ཞལ་མཐོང་། དེ་བཞིན་དུ་མཚན་ཉིད་ལ་སོགས་པས་ཕྱིའི་སྣང་བ་ཅི་ལྟར་གཏན་ལ་ཕབ་ཀྱང་།
ནང་དུ་རིག་པ་དོན་ཐོག་དུ་མི་ཕེབ། སེམས་རྟོགས་ན༴ ཆུ་ཤིང་ལ་ཡལ་ག་དང་མེ་ཏོག་དང་། འབྲས་བུ་དང་། མང་པོར་རྒྱས་ཀྱང་རྩ་བ་ནས་
རིམ་པར་བཤུས་ན་ཤུན་པ་མང་བར་འོང་། དེ་བཞིན་དུ་ནང་དུ་སེམས་ཉིད་གཏན་ལ་ཕེབ་ན་ཕྱི་ནང་གིས་ཆོས་ཐམས་ཅད་གཏན་ལ་ཕེབ་ནས་འོང་ 

བ་ཡིན་གསུང་། ཡང་མི་གཅིག་གས་ཡུལ་མི་ཐམས་ཅད་ཀྱི་སོ་ནམ་བྱས་ཀྱང་། ཁོ་རང་གིས་ཞིང་ཐ་བར་ལུས་ནས་ཁོ་རང་ལྡོག་ནས་ཤི། 
དེ་བཞིན་དུ་ཚད་མ་ལ་སོགས་པས་གཞན་ཐམས་ཅད་གཞལ་ཡས་གཏན་ལ་ཕབ་ཀྱང་། གཞལ་མཁན་རིག་པ་ཐ་མལ་དུ་སོང་གསུང་ངོ་། 
༈ །འཁོར་འདས་ཆོས་རྣམས་འོད་གསལ་ངང་། །ལྟ་བ་ནམ་མཁའི་ངང་ཉིད་ལ། །རྟོགས་པའི་ནམ་མཁའ་འགྱུར་བ་མེད། །
ཡུལ་བྲལ་ལྟ་བ་མཆོག་གིས་ཡུལ། །ཆོས་ཉིད་མུ་ཏིག་གླིང་ཆེན་ལ། །གཉིས་འཛིན་སིལ་ནི་གནས་སྟེ། །རིག་པ་མཉམ་པ་ཉིད་ཀྱིས་ངང་། །
ལྟ་བ་མཆོག་ཏུ་དམ་པས་གསུང་། །སྒོམ་སྙོམ་པའི་འདུ་ཤེས་བེམ་པོ་སྟེ། །སེམས་ཉིད་རང་ལ་མངོན་དུ་སྣང་། །སྒོམ་བྱ་སྒོམ་བྱེད་འདུ་
ཤེས་བྲལ། །མ་ཡེངས་ངང་ལ་རང་གནས་པ། །ཆུ་དང་གཤོར་བ་ཅི་བཞིན་སྟེ། །འདུ་ཤེས་ཕྲ་རག་རྒྱུན་ཆད་མེད། །དུས་གསུམ་མི་གཡོ་

༄༅། །རྒྱ་མཚོའི་འཇིང་། །སྒོམ་པའི་ངོ་བོ་ལྷུན་གྲུབ་དེ། །སྐུ་གསུམ་ནོར་བུ་ལེན་པ་ལ། །ཆེད་འཛིན་ཡི་གླང་ཆེན་
སྨྱོ་བ་ནི། །སྟོབས་དང་སྡུག་བསྔལ་ཆེས་འགྲེན་ཡིན། །གླད་དོན་བདེ་བར་རབ་ཏུ་འཕེལ། ༈།དེ་ལ་སྒོམ་དུ་ཡོད་ཅེས་བྱ་བའི་དོན་ཅི་
ལྟ་བུ། །བསྒོམ་དུ་མེད་ཅེས་བ་བའི་དོན་ཅི་ལྟ་བུ། །བསྒོམ་པ་ཉམས་སུ་ལོན་ཅེས་པའི་དོན་ཅི་ལྟ་བུ། ཡང་དག་པའི་དོན་གྱིས་ཟིན་པ་ཞེས་
བྱ་བའི་དོན་ཅི་ལྟ་བུ། ཡེ་ཤེས་རྣམ་པར་དག་པ་ཞེས་བྱ་བའི་དོན་ཅི་ལྟ་བུ། དབྱིངས་རྣམ་པར་དག་པ་ཞེས་བྱ་བའི་དོན་ཅི་ལྟ་བུ། དེ་ལ་
གཉིས་སུ་མེད་ཅེས་བྱ་བའི་དོན་ཅི་ལྟ་བུ། རང་བྱུང་གི་ཡེ་ཤེས་རང་ལ་ཤར་ཞེས་བྱ་བའི་དོན་ཅི་ལྟ་བུ། རང་གིས་བྱང་ཆུབ་སེམས་ཀྱིས་ནམ་
མཁར་ཁྱབ་ཅིང་རོ་ཅིག་པ་དེ་ལས་མ་ཡེངས་ན། བསྒོམ་དུ་ང་ཡོད་ཅེས་དེ་ལ་བྱའོ། །དངོས་པོ་དང་མཚན་མ་ཅིར་ཡང་ཡིད་ལ་མི་བྱེད་པས་དུ་

བསྒོམ་དུ་མེད་ཅོས་ཀྱང་བྱའོ། །དེའི་དུས་ན་སྨྲ་བའི་ཚིག་ཐམས་ཅད་ལས་ཀྱང་འདས་ནས་སྨྲ་རུ་མེད་པའི་དོན་གསལ་བས་ན། བསྒོམ་པ་
ཉམས་སུ་ལེན་ཅེས་ཀྱང་དེ་ལ་བྱའོ། །དེའི་དུས་ན་ཉམས་ནི་དགའ། ཚིགས་ནི་འདི་ལྟ་བུ་ཞེས་མཚོན་དུ་མེད་པས་ན་ཡང་དག་པའི་དོན་གྱིས་
ཟིན་པ་ཅེས་ཀྱང་དེ་ལ་བྱའོ། །དེ་རིག་པ་ལ་གསལ་གདབ་སྟེ། །རྒྱུན་ཆགས་པར་གནས་པས་ནས་ཡེ་ཤེས་རྣམ་པར་དག་པ། ཅེས་ཀྱང་དེ་ལ་བྱའོ། ། 
དེ་ཉིད་མཚན་མ་གང་གིས་ཀྱང་མ་གཡོས་པས་ན། དབྱིངས་རྣམ་པར་དག་པ་ཅེས་ཀྱང་དེ་ལ་བྱའོ། །ཡེ་ཤེས་ཉིད་སྤྲོས་པ་དང་བྲལ་ལ་དབྱིངས་
ཉིད་རིག་པ་དང་ལྡན་པས་ན་གཉིས་སུ་མེད་པ་ཅེས་ཀྱང་དེ་ལ་བྱའོ། །དེ་ཉིད་ལ་བརྟག་པའི་གཞི་དང་བྲལ་སྟེ། ཐམས་ཅད་ཀྱིས་བདག་ཉིད་དུ་ཤར་
བས། རང་བྱུང་བི་གིས་ཞེས་དེ་ལ་བྱའོ། །དེ་ཡང་ཅི་ལྟར་བསྒོམ་ཅེས་ན། ཅི་ལྟར་ཡང་མི་སྣང་། བརྟག་ཏུ་ཉུལ་པ་ཙམ་ཡང་མི་སྣང་། །བསྒོམ་

༄༅། །ཞིང་བསྒྲུབ་དུ་ག་ལ་ཡོད། །འོ་ན་བསྒོམ་པའི་རྒྱུ་གང་ཡིན། །བསྒོམ་པ་བཞག་པོའི་ས་གང་ཡིན། །བསྒོམས་
པ་བརྟེན་པའི་ས་གང་ཡིན། །བསྒོམ་པ་བསྡུ་བའི་ས་གང་ཡིན། །བསྒོམ་པའི་རྒྱུ་སེམས་མ་བཅོས་པ་ཡིན། །བསྒོམ་པའི་ས་ཀུན་
ཀུན་གཞི་མ་བཅོས་མ་ཡིན། །བསྒོམ་པའི་གནས་བསྒོམ་ཤིང་འདྲིས་པ་ཡིན། བསྒོམ་པ་བསྡུ་བའི་ས་སྐྱེ་བ་མེད་པ་ཆོས་ཀྱི་དབྱིངས་ཡིན། 
ཞེས་གསུང་སྟེ། བདག་འཛིན་ཡི་དགྲ་བོ་བསད་པའོ། །སྣང་མེད་འབྲས་བུ་ལགས་འཆང་མའོ། །ས་མ་ཡ་སེ་ཕག་ཤི་ཐམ། 
མ་ཆེན་པོ་ཀཿཐོག་པ། རྡོ་རྗེ་རྒྱལ་མཚན་གྱི། སྟོན་འབུམ་པ་ལ་གདམས་སོ།། ༈ །།དོན་དུ་ན་རྣལ་འབྱོར་པའི་དགོངས་
པའི་ཏིང་ངེ་འཛིན་དེ་ལས་མ་གཏོག་པ། བསྒོམ་བྱ་བསྒོམ་བྱེད་ཤེས་བྱེད་ཕྲ་བའང་མི་མངའ་སྟེ། རིག་པའི་རྒྱུན་སྐད་ཅིག་མ་ལས་

ཕྲལ་སྟེ། ནམ་མཁའ་དང་མཉམ་ནས་འཇིག་རྟེན་གྱི་བྱ་བྱེད་ཞེ་འདོད་བསྒྲུབ་བཤམ་ཐམས་ཅད་ཉི་མ་ཤར་ནས་མུན་པ་མེད་པ་དང་འདྲ་
བར་གཏན་ནས་དགོང་། ཏིང་ངེ་འཛིན་ཡེ་ཤེས་ཀྱིས་ངོ་བོ་ལ་བཏང་བཞག་མེད་པའི་དབང་གིས་ཚོར་བ་བདེ་སྡུག་བཏང་སྙོམས་གསུམ་ཡི་
གནས་ལུགས་ཀྱང་། ཏིང་ངེ་འཛིན་ལམ་ཡི་ཆོས་སྐུ་ལས་མ་གཏོགས་པ་ཡེ་ཤེས་འཛིན་པ་གཏེན་ནས་དག་དགོས། བཟུང་བས་མི་
ཟིན་ཆུ་ཟླའི་འོད། །ཅེས་པ༔ འདི་ལ་གཉིས་སྟེ། དགོངས་པའི་གནས་ཚུལ་དང་། ཆོས་ཐམས་ཅད་ཀྱིས་ཤར་ཚུལ་དང་གཉིས། 
དེ་ལ་དགོངས་པའི་གནས་ཚུལ་ནི། ཆུ་དངས་པའི་ཟླ་བ་ལྟ་བུ་ཡོད་ལ་གཟུང་དུ་མེད་པ་བཞིན། ཏིང་ངེ་འཛིན་དགོངས་པའི་ངོ་བོ་རྒྱུད་དུ་དེའི་
ངང་ལས་མི་རྡ་བར་གནས་ཀྱང་ངོ་བོ་ཚིགས་གིས་མཚོན་དུ་མེད་སེམས་ཀྱིས་བསམ་དུ་མེད་པའོ། །ཆོས་ཐམས་ཅད་ཀྱིས་ཤར་ཚུལ་ནི། ཕྱི་

༄༅། །ནང་ཆོས་རྣམས༴ ཅེས་པ༴ སྣོད་བཅུད་ཅིག་གོ། །མཉམ་ཉིད་དུ༴ ཅེས་པ། སྣང་འཛིན་སྟོང་འཛིན་དུ་གང་
ཡང་མི་དམིགས་པའོ། །སྣང་ལ་རང་བཞིན་མེད༴ ཅེས་པ། འདིར་འོང་མའི་ལྟ་བ་དང་། སོ་སོར་རྟོགས་པའི་ཤེས་རབ་ལྟ་བུ་མ་ཡིན་
སྟེ༑ སྣང་བ་དང་རང་བཞིན་མེད་པ་དུས་ཅིག་ནི། ཕྱོགས་འཛིན་ཐམས་ཅད་དང་བྲལ་བས་མཉམ་པ་ཉིད་ཀྱིས་ངོ་བོའོ། །ཆུ་ཟླ་དང་མཚུངས་
ཅེས་པ། ཆུ་དང་ཟླ་བ་དུས་ཅིག་གསལ་བ་བཞིན། སྣང་སྟོང་མཉམ་པ་ཉིད་ཀྱི་ངོ་བོའོ། །དེ་རྣམས་ནི་ཐེས་སྣང་སྟོང་དབྱེར་མེད་གྱིས་རྟོགས་
ཚུལ་ཡང་ཡིན་ལ། ༈ དང་པོ་ཐ་སྙད་གཉིས་ཀྱིས་བསྡུས་པ་མ་ལུས་པ་རྣམས་སེམས་རིག་པར་དབྱེར་མེད་པས། ཆོས་ཐམས་ཅད་སེམས་
ཀྱིས་རང་བཞིན་ཡིན་པ་ནི། རྒྱུ་རྐྱེན་བྱེད་པ་ཐམས་ཅད་དང་བྲལ་བས་ལྷག་པའི་མ་སྐྱེས་པ་དོན་དམ་པ་སྟེ། དེ་ལ་ནི་རྒྱུ་རྐྱེན་གྱིས་མ་བསྒྲུབ་བྱེད་པ་པོ་

མེད། །དུས་གློ་བུར་དུ་མ་བྱུང་། སྐྱེས་ཙམ་ཉིད་ན་དངོས་འདི་བརྟག་དཀའ་བས་མཚོན་པའི་ཐ་སྙད་ཀྱིས་མ་སྐྱེས་པ་ཞེས་མཚན་ཏེ། མཚན་ཉིད་ཐམས་ཅད་དང་བྲལ་བའི་གཏན་
ཚིགས་སོ། ༈ །སངས་རྒྱས་མི་བསྒོམ་བླ་མ་བསྒོམ། །ཚིག་བཅད་མི་ཀླག་ག་སེམས་ལ་བལྟ། མཐའ་ཡས་སེམས་ཅན་བུ་ལྟར་
བསྐུར། །ལྷའི་སྐུ་འབུམ་བསྒོམ་པ་ཡིན། །བླ་མ་བསྒོམ་པའི་ཆར་མི་ཕོད། །ཅེས་སོ། །རྟེན་དེས་ལམ་གྱིས་གཞི་ལྟ་བ་ཡིན་པས། ལྟ་
བས་ཐག་བཅད་པ་ནི། འཁོར་འདས་ཕྱི་ནང་གིས་ཆོས་ཐམས་ཅད་སེམས་ལ་སྣང་ལ། སེམས་དངོས་པོ་ཐམས་ཅད་དང་བྲལ། དེའི་དབང་
གིས་སྣང་བ་ཐམས་ཅད་ཀྱང་བཞིན་མ་གྲུབ་པ་ཆུ་ཟླའི་མེ་ལོང་ནང་གིས་གཟུགས་བརྙན་ལྟ་བུའོ། །དེའི་རྗེས་སུ་བསྒོམ་པ་ནི། གནས་དབེན་
པར་ཕྱི་ནང་གིས་འབྲི་མ་ཐག་བཅད་ལ། རང་སེམས་ལ་བལྟ་སྟེ། སེམས་དངོས་པོ་གང་དུ་ཡང་མ་གྲུབ་པའི་དབང་གིས། ཕྱིའི་ཡུལ་ལ་མི་

༄༅། །གནས། ལུས་ལ་མི་གནས་དབྱིབས་དང་ཁ་དོག་དང་རིག་དང་བྲལ། ཡོད་མེད་གང་དུ་ཡང་མ་གྲུབ་པས་སེམས་ཅི་འདྲ་བ་ངོ་ཤེས་ཏེ། དེའི་
ངང་ལ་མ་ཡེངས་པ་ཙམ་ལ་བསྒོམ་པ་ཞེས་བྱའོ། ༈ །བླ་མ་རིག་པའི་ངང་ལ་མི་གཉིས་ཀྱང་། །མོས་གུས་རྒྱུན་ཆད་མེད་པར་ངང་
གིས་འཕེལ། དགོངས་པ་ཆོས་ཀྱི་དབྱིངས་ལས་མི་གཡོ་ནའང་། །དཀར་པོའི་ཆོས་སྤྱོད་རྒྱུན་མི་ཆད་པར་འབྱུང་། །ཆེད་འཛིན་འདུ་ཤེས་ཕྲ་བའང་
མི་གནས་ཀྱང་། །རྣམ་དཀར་ཕྲ་བའི་ཕྲ་བའང་ཉམས་སུ་ལན། །དེས་ན་གནུག་ལས་ཕྲ་བའི་ཕྲ་བའང་འཛེམ། །ལུས་དང་ངག་གིས་བྱ་བ་ཐམས་
ཅད་ཀུན། །མཉམ་ཉིད་ངང་ལ་མ་གཡོ་བ་རྡུལ་ཙམ་མེད། །རང་སྣང་ཐབས་ཀྱིས་འགྲོ་དོན་སྣ་ཚོགས་སྤྱོད། །བསྒོམ་པ་རྡིང་དུ་ཆུད་པའི་
རྣལ་འབྱོར་པས། །ཡིད་ལ་བྱ་བྱེད་འགགས་སྣང་གང་ཡང་མེད། །ལུས་སེམས་དབྱེར་མེད་འདུ་ཤེས་དག་ཕྱིར་རོ། །དེ་ཉིད་དོན་ལ་འདུ་

ཤེས་གཟུང་བ་བྲལ། །རང་གསལ་བྱང་ཆུབ་སེམས་ཀྱི་ངོ་བོ་ལ། གསལ་སྟོང་ལ་སོགས་ཏིང་ངེ་འཛིན་ཆེད་འཛིན་རྣམས། །གང་ཡང་
ཉམས་སུ་མི་ལེན་དོར་བའང་བྲལ། །ཏིང་ངེ་འཛིན་ཞེས་མངོན་དུ་ཕྱོགས་པ་མེད། །གཉིས་མེད་ཚུལ་དུ་རང་སྣང་གྱིས་འདར་གསལ། །
ཐ་སྙད་ཙམ་དུ་བསྒོམ་ཞེས་བརྗོད་པའོ། །ཡང་དག་དོན་གྱིས་རྡིངས་ཆེན་མ་རྟོགས་པར། །ཚིགས་ཙམ་ལྟ་ལ་ཁུངས་ཕྱུངས་གཟུང་འཛིན་
གྱིས། །བྱ་མེད་ཟེར་ཞིང་སྟོང་པ་ཕྱོགས་ཆད་ལ། །ཙིང་ཆོས་ཕཊ་ཧྲལ་སྤྱོད་པ་གང་བྱེད་པ། །རྒྱལ་བའི་བཀའ་ཀྱང་སྐྱོབས་པར་མི་ནུས་སྟེ། །
འབྲས་བུ་དམྱལ་བའི་ཡང་སྙིང་ཐེ་ཙམ་མེད། །ཡང་དག་རྟོགས་པའི་རྟག་ལྡན་སྐྱེས་བུ་ལ། །དུས་གསུམ་རྒྱལ་བ་རྣམས་ཀྱིས་སྲས་སུ་དགོངས། །
ཟག་མེད་ལམ་པ་རྣམས་ཀྱི་ཡུན་དུ་དགོངས། །མ་མོ་མཁའ་འགྲོོ་རྣམས་ཀྱིས་ཇོ་བོར་མཐོང་། །ལྟ་སྤྱོད་རྟིངས་མེད་མཐོ་འདོད་ང་རྒྱལ་ཡིས། །

༄༅། །ཡུལ་བྱས་སྙེམ་དང་བཅས་པའི་འགྲོ་བ་རྣམས། །སྲོགས་ཆགས་རི་བོས་མནན་པ་ཅི་བཞིན་དུ། །ནམ་ཡང་ཐར་
པ་ཆེན་པོའི་ཁར་མི་དབྱུང་། །གསང་སྔགས་གསང་བའི་སྒོར་ཞུགས་རྣལ་འབྱོར་རྣམས། །གསང་བའི་དོན་ལ་མི་བསྒོམ་མི་འདུད་སྟེ། །
མི་ཆོས་ཟང་ཟིང་འཇིག་རྟེན་ལས་བྱེད་ཅིང་། །རང་དབང་ཡོད་བཞིན་མེད་ཅེས་སྨྲས་ནས། །གསང་དོན་ཏིང་འཛིན་ཡལ་བར་འཇོག་པ་
གང་། །ཕྱི་མར་གར་འགྲོ་གཏོལ་མེད་གང་ཟག་གང་། །གནམ་ལྕགས་མཁའ་ལ་འདམ་དུ་བྱིང་བ་དང་། །རི་དྭགས་མི་ཡུལ་འཚམས་འདས་དང་
མཚུངས་པ། །རང་གིས་རང་བསླུས་སྙིང་རྗེ་སྙིང་རྗེས་ཕྲོག །ལེ་ལོ་ཅན་ལ་ཐར་ལམ་མངོན་གྱུར་དཀའ། །ཕྱོགས་བཅུའི་སངས་རྒྱས་བླ་
མ་གོང་མ་རྣམས། །དོན་ཆེན་ཆུབ་ནས་དགོན་པར་གནས་བཅས་སྟེ། །ཆེད་བསྒྲུབ་མེད་པར་རང་གཞན་དོན་གཉིས་ལྷུན་གྱིས་གྲུབ། །ཡང་

དག་དོན་ལ་རིང་བར་འགྱུར་བའི་ཕྱིར། །བྱ་བྱེད་གྲངས་འདུ་འཛིའི་གཏམ་མི་གླན། །ཆུ་གླང་ཆེན་པོ་རྒྱ་མཚོར་གཞོལ་བ་བཞིན། །བྱ་བཙལ་
ཐལ་བ་སངས་རྒྱས་གང་གིས་བཟླག །དམ་པས་གསོལ་བཏབ་ཡི་གེར་བྲིས་པ་ལས། བསོད་ནམས་ཟླ་འོད་ལྟར་དཀར་གང་དེ་ཡིས། །
སྐྱེས་བུ་རྡོ་ཐལ་ཡི་མཆོད་རྟེན་ལས། །ཆོས་དཀར་མྱུར་ནས་འགྲོ་དོན་ལྷུན་འགྲུབ་ཤོག །བསྒོམ་ཆེན་དར་དབང་གིས་གསོལ་བ་བཏབ་ནས་
ཞུས། ༈ །རང་སེམས་ཉམས་དྲོད་མ་ལེན་བར། །བར་དོར་ཁ་གཏད་བསླུས་པ་ཡིན། །སྤངས་བླང་འདུ་ཤེས་དག་པའི། །
མཉམ་ཉིད་རྟིང་དུ་མ་གྱུར་པས། །སྤྱོད་པ་ཐོ་ཅོ་འཁྲུལ་པ་ཡིན། །ཡུར་ཆུ་འགག་ཀྱང་མི་སྤྱོད་པར། །མཚོ་ལ་སྟང་རྒྱལ་འཆི་བ་ཡིན། །
བདག་འཛིན་རྩད་ནས་མ་དག་པར། །སྤྱོད་ལམ་འབྲེལ་པ་གཟུང་འཛིན་ཡིན། །སེམས་ཀྱིས་རྩ་བ་མ་ཆོད་པར། །བྱ་བྱེད་གཡེང་བ་

༄༅། །འདུ་ཤེས་ཡིན། །འདུ་ཤེས་འཁོར་བའི་ཁམས་པ་ཡིན། །དེས་ན་ལམ་ཞུག་རྣལ་འབྱོར་རྣམས། །རང་རྒྱུད་
བརྟགས་པ་ཤིན་ཏུ་གཅེས། །སྣང་སྲིད་དཔེ་ཆར་ཤར་བ་ཡང་། །རོ་ཅིག་བརྟེན་པའི་རྣལ་འབྱོར་པ། །ཅི་སྣང་རིག་པའི་རྣམ་པ་ཤར། །དེ་
ལྟར་ཡིན་པའི་རྣལ་འབྱོར་པ། །བསྒོམ་བྱ་སྒོམ་བྱེད་བཅས་པ་དང་། །ཡིངས་དང་མ་ཡེངས་ཡོད་པ་ལ། །ཐེ་ཚམ་ཆོད་ཅིང་ངེས་ཤེས་
སྐྱེ༑ །ཉམས་གསོའི་ཕྱིར་ན་ཟབ་མོའི་ལུང་། །མན་ངག་ཅན་ཡང་ཤིན་ཏུ་ཅེས། །མདོར་བསྡུས་ན། ལྟ་བ་མཐོང་པོས་ཆོས་ཀྱི་སྐུ་ལ་
སྒྲོས་མི་འདོག་པ་དང་། སྤྱོད་པ་ཞིབ་མོས་རྣམ་པར་སྨིན་པར་ལ་བསྐུར་པ་མི་འདེབས་ན། རྣལ་འབྱོར་པའི་ཡང་དག་པ་ཡིན་ཞེས་ལུང་དང་
མན་ངག་ཀུན་ལས་གསུངས། ཡང་མདོར་བསྡུས་ན་ཆོས་བཞིན། སྲི་ཞུ་རྡོ་རྗེ་སློབ་དཔོན་ཡིས་མ་ཁྲིལ་བ། གདུང་སེམས་གྲོགས་མཆེད་

ཀྱི་མ་ཁྲིལ་བ། བསྒྲུབ་པ་ཡི་དམ་གྱི་ལྷས་མ་ཁྲིལ་བ། ཀུན་བསྡུས་པ་རང་སེམས་ཀྱིས་མ་ཁྲིལ་བ་དང་། བཞི་འཛམ་ན་བསྒྲུབ་པ་པོའི་
རབ་ཡིན་པ། །ལུང་དང་མན་ངག་ལས་གསུངས། ༈ །སྟོང་གསུམ་སངས་རྒྱས་པ་ཤེས་ཀྱང་། གྲོངས་ཡུལ་དགོན་པར་མི་གནས་
ཤིང་། །གཅིག་པུར་འདུག་པ་སེངྒེ་བཞིན། །དགོན་པའི་གནས་ལས་མི་འདའོ། །ཅི་བྱས་རྒྱལ་བའི་མཛད་སྤྱོད་ཀྱང་། །སེམས་
ཅན་སྦམ་འཕྲའི་སྲོག་གནོད་སྤང་། །སེམས་ཅན་ཡུལ་དུ་མི་དམིགས་ཀྱང་། །བྱམས་སྙིང་རྗེའི་ཆུའོ་རྒྱུན་མི་བཅད། །རྒྱུ་འབྲས་ཀྱིས་རེ་
དོག་བྲལ་ན་ཡང་། །ཕ་རོལ་ཕྱིན་སོགས་འཕེལ་བ་དང་། །གནག་ལས་ཕྲ་བའང་སྤང་བར་བྱ། །འགྲོ་དོན་འགྱུར་བའི་སྤྱོད་པ་རྣམས། །དུས་
གསུམ་རྒྱུན་དུ་སྤྱོད་པར་བྱ། །དབང་པོ་ཡང་རབ་ཀྱིས་སྤྱོད་པའོ། །དབང་པོ་འབྲིང་གིས་བྱ་བ་ནི། །ཐུན་གྱི་འཚམས་སུ་གྱུར་པ་ན། །

༄༅། །ཡིད་དུ་བཅས་དཀར་སྤྱོད་རྣམས། །ཡན་ལག་བདུན་པ་མཎྜལ་སོགས། །ཡི་དམ་བཅས་འདས་མི་བྱ། །བྱམས་
སྙིང་རྗེ་ལ་སོགས་ཀྱིས་འུབ་ཀྱིས་བསྡུས་ན་སྤྱོད་པའི། དངོས་ཀྱི་བྱ་བ་ཐམས་ཅད་ཀུན། འགྲོ་བའི་དོན་དུ་འགྱུར་བར་བྱ། ༈ །ལུང་
དང་མན་ངག་དོན་ཉིད་མི་ཕྱེད་པར། །ཁའི་ལྟ་བས་གསང་དོན་མུ་ཆོར་སྨྲ། །དགེ་སྡིག་གཉིས་ལ་རྣམ་སྨིན་མེད་ཅེས་མཛོད། །ཟབ་མོའི་སྟོན་
པ་ལག་ལྟའི་འཛིན་པས་རྒས། །སེམས་ཉིད་གསང་ཆེན་ཐེག་པའི་དགྲ་རུ་ལྡང་། །སྣ་ཚོགས་ཡུལ་ལ་ཉོན་མོངས་དབང་གིས་ཞེན། །ཁའི་ལྟ་
བས་ལོག་ལྟའི་རྒྱབ་བརྟེན་བྱེད། །སྐྱེས་བུ་དམ་པ་རྣམས་ཀྱིས་ཚོད་འཛིན་ཅིང་། །རང་ཉིད་སངས་རྒྱས་ཡིན་ཅེས་ཁས་ཆེས་ལ། །ཝ་ཡི་སེང་
སྐད་འདོན་པ་བསྟན་པའི་དགྲ། །བསྒྲུབ་དང་བསྟན་པ་ཉམས་ལེན་སུན་འབྱིན་པ། །ལྷར་བཅས་འཇིག་རྟེན་ཆོས་ཀྱི་རྐུན་པོ་ཡིན། །གྲུབ་

མཐའ་ཚིག་གིས་ཐ་སྙད་འདོད་ལུག་དང་། །གཞལ་བྱ་ལྟམ་བུ་སྣ་ཚོགས་མ་བརྗོད་པར། །རྩོད་པའི་དུས་འདིར་གཅིག་པུར་དགོན་པར་
གནས། །ཁེ་གྲགས་རིག་རྒྱུད་ང་རྒྱལ་བྱ་བ་སོགས། །ཐོག་མའི་དུས་ནས་གཅེས་པར་འཛིན་པས་ཕུངས། །བྱ་བ་ཅིང་འང་ཡིད་ལ་མི་
སོས་པར། །རང་གིས་ནོར་བུ་གཅིག་པུ་བྱི་དོར་གྱིས། །དོན་མཆོག་མངོན་གྱུར་རྟོག་པ་ཆུང་ན་ཡང་། །ཐ་སྙད་བརྗོད་བྱང་བྲིས། སའི་ཡི་གེ་
འདི། རྡོ་ཐལ་ལས། བརྒྱ་ཡིས་ཟླ་འོད་ཅི་བཞིན་དུ། །སྐྱེས་བུ་ཆེན་པོའི་ཐུགས་ལ་རབ་གསལ་སྟེ། །མ་བཅོས་གཉུག་མ་སེམས་ཀྱི་
ཐང་ཆེན་ལ། །ཉམས་རྟོགས་ལྗོན་ཤིང་ཡན་ལག་རབ་རྒྱས་པའི། །གྲོགས་མཆོག་རླན་གྱི་བཅུད་དུ་རབ་གྱུར་སྟེ། །ཆོས་སྐུ་མཉམ་ཉིད་མེ་
ཏོག་རབ་རྒྱས་ནས། །འབྲས་བུ་གཞན་དོན་ལྷུན་གྱིས་གྲུབ་པར་ཤོག ༈ །ཨོཾ་སྭ་སྟི། བཀྲ་ཤིས་པར་གྱུར་ཅིག །སེམས་ཉིད་

༄༅། །མ་བཅོས་གཉུག་མ་མཐའ་བྲལ་ནམ་མཁའ་རང་གནལ་ལ། གློ་བུར་ཕྲ་རག་དག་པ་རང་བྱུང་ཡེ་ཤེས་མཁའ་དང་ཉི་འོད་
དབྱེར་མེད་བཞིན། །ཡུལ་བྲལ་ཐུགས་རྗེ་ཆེན་པོའི་ཆུ་དང་གཟུགས་བརྙེན་བཞིན་དུ་གདུལ་བྱ་མི་གཏང་བ། །དབང་གི་རྒྱལ་པོ་དགོས་འདོད་
ལྷུན་གྲུབ་རྗེ་བཙུན་དམ་པ་རྣམས་ཀྱིས་ཞབས་ལ་འདུད། །བསགས་པའི་རྒྱུ་ཡིས་དལ་འབྱོར་ཕུན་སུམ་ཚོགས། །སྦྱངས་པ་མཆོག་གྱུར་
ཐེག་པ་མཆོག་ལ་ཞུགས། །སྔོན་འགྲོ་དད་པ་བརྟེན་པས་ལམ་སྣ་འདྲེན། །མྱུར་བ་བརྩོན་འགྲུས་ལྕགས་ཀྱིས་བསྐུལ་མ་བྱས། །སྦྱངས་
པ་མཆོག་གྱུར་སངས་རྒྱས་སྐུ་གཉིས་པའི། །ཞབས་ཀྱི་རྡུལ་རེག་གདམས་པ་ཉམས་སུ་མྱོང་། །རྡོ་རྗེ་འཆང་ནས་མེ་དམར་འཕྲེང་བ་བཞིན། །
ལྷད་བྲལ་དགོངས་རྒྱུད་མ་འཆད་ཉམས་སུ་ལེན། །འཇིག་རྟེན་འདུ་ཤེས་བྱ་བ་སྦྲུལ་ཤུན་བཞིན། །སེམས་ཀྱིས་གསང་ཆེན་ཆུའི་ཉ་

ལྟར་འཕྱོ། །དྲིས་ཚིག་གསུམ་པོ་འདི་ལྟར་དབྱེ་བར་བྱ། །དེ་ལ་ཕྱག་རྒྱ་ཆེན་པོའི་བསྒོམ་མེད་དང་། །རྫོགས་པ་ཆེན་པོའི་ལྟ་བ་
བ་མཐར་ཐུག་པ་རྟོགས་པ་ལ་ཁྱད་པར་ཅི་མཆིས། ཅེས་པ༴ བསྒོམ་མེད་སངས་རྒྱས་པ་ཡིན་པ་ལ་གླེང་བརྗོད་བྲལ། །སངས་རྒྱས་གཉིས་
པ་གོང་མ་རྣམས་ཀྱིས་རིམ་པ་བཞིན་དུ་ཉམས་སུ་མྱོང་བ་གཏན་ལ་ཕབ། རྫོགས་པ་ཆེན་པོའི་ལྟ་བ་རྟོགས་པ་མཐར་ཐུགས་ནི། །གཞལ་བྱ་
ཕྱི་ནང་གི་ཆོས་ལ་གཞལ་ཏེ། བློ་རབ་འབྲིང་བྱེ་བྲག་གི་གཏན་ཚིག་རྫོགས་པ་ཆེན་པོ་ལ་མང་ཡང་། ངང་རང་བཞིན་བདག་ཉིད་ཆེན་པོ་གསུམ་
གྱིས་གཞལ་ཏེ། དེའང་ཐེག་པ་འོག་མས་ནི་གཏན་ཚིག་མི་འདྲ་བ་དང་གྲུབ་མཐའ་མི་འདྲ་བ་མཚན་ལ། འདིར་གསང་སྔགས༴ ནང་པས་
ནི་གཞལ་བའི་ངོས་ནས་གཏན་ཚིག་གཏན་ལ་ཕེབ་པའི་ངོས་ནས་གྲུ་མཐའ་བས་དབྱེར་མེད་སྟེ། ཕྱི་ནང་གི་ཆོས་ཐམས་ཅད་སྣང་ཙམ་ཉིད་

༄༅། །ཉིད་ན་ཀུན་རྫོབ་ཀྱི་རང་བཞིན་མཚན་ཉིད་ཅི་ལྟ་བུ་ཞེ་ན་ཆོས་ཉིད་ཡིན་སྟེ། ཕྱི་ནང་གི་ཆོས་ཐམས་ཅད་རང་རྒྱུད་པ་མ་གྲུབ་སྟེ་དམིགས་
འཕྲུལ་ལྟ་བུ་དང་། མཚན་ཉིད་ཅི་ཡང་འཆར་སྟེ་འགྲོ་འགྲོ་དྲུག་གིས་སྣང་ལྟ་བུ་དང་། སོ་སོའི་བཏག་པ་ལྟར་མི་བདེན་པས་བཏག་པའི་མཚན་
ཉིད་མི་རྙེད་པའི་ཕྱིར་དང་། ཆུ་དངས་པའི་གཟུགས་བརྙེན་ཐམས་ཅད་ཆུར་མཚུངས་ཤིང་དབྱེར་མེད་པ་བཞིན། ཕྱི་ནང་གི་ཆོས་ཐམས་ཅད་རིག་
པ་རང་སྣང་བ་ལ་སྤྲོ་བསྡུ་དང་རྩ་ལོ་མེད་པ་ལྟར། ཆོས་ཐམས་ཅད་ཀུན་རྫོབ་སྣང་ཙམ་ཉིད་ན་རིག་པ་རང་སྣང་བས་སྣང་སྟོང་གིས་འཛིན་པ་གང་
ཡང་མི་མངའ་སྟེ་ཕྱོགས་འཛིན་དང་བྲལ་བ་ནི་ལྟ་བའི་ངོ་བོ་སྟེ། དེ་ཉིད་ཐ་སྙད་ཀྱི་རྗེས་སུ་འབྲང་ནས་ཡིད་ཡུལ་དུ་བྱས་པ་ནི་སོ་སོར་རྟོགས་པའི་ཤེས་
རབ་སྟེ། འདུ་བྱེད་ལྔ་བཅུ་གཅིག་གིས་ཤེས་རབ་དང་མཚུངས་སྟེ། ཡུལ་དང་ཡུལ་ཅན་དུ་བོང་བའི་དབང་གིས་འདུ་ཤེས་གཟུང་ཡི་ཡུལ་དུ་སྟེ། 

ཟག་བཅས་སྟེ་ལྟ་བའི་རྒྱུའོ། །ཐོས་པའི་ཤེས་རབ་ཀྱི་ཡུལ་ལོ། །བསམ་པའི་ཤེས་རབ་ནི། ཐོས་པའི་ཤེས་རབ་ཀྱིས་ཡུལ་ཡི་ཤེས་བྱའི་
ཡུལ་མཚོན་པའི་ཐ་སྙད་རྣམས། མདོ་འདོན་པ་ལྟ་བུའི་བསམ་མནོ་མ་བྱས་པར་སྒྲོན་མེས་མུན་པ་ནང་གིས་གསེར་སྙེད་པ་དང་འདྲ་བར། 
བླ་མའི་གསུང་སྒྲོན་མེ་དང་འདྲ་བས་མུན་ནག་ནང་གིས་གསེར་ཚོལ་བ་དང་འདྲ་བའི་གཟུང་འཛིན་གཉིས་ལས་སེམས་ཉིད་དོན་གསེར་དང་འདྲ་བ་
ཡང་ཡང་བསམ་པས་རང་སེམས་རྟོགས་སྟེ། ཕྱི་ནང་གི་ཆོས་ཐམས་ཅད་སེམས་སུ་དབྱེར་མེད་སྟེ། རིག་པ་ཉིད་ཡུལ་ཅན་དུ་གསལ་
བའི་ངང་ལ། བལྟ་བྱ་བལྟ་བྱེད་མེད་རང་རང་གསལ་བས་ཡུལ་ཡི་ཆོས་ཐམས་ཅད་ལ་སྣང་འཛིན་གང་ཡང་མ་གྲུབ་ནས་མཉམ་པ་ཉིད་དུ་
གསལ་ནས་དེར་འཛིན་ཡང་མི་མངའ་བའི་ངང་ལས་རིག་པ་ནམ་མཁའ་དང་གཉིས་སུ་མེད། ཡུལ་ཅན་རང་བཞིན་ཡིས་མ་དམིགས་པ་ནི། 

༄༅། །བལྟ་བྱ་བལྟ་བྱེད་པ་སྟེ་བལྟ་བའི་ངོ་བོ་མི་དམིགས་པའི་ཡུལ་ཡི་ལྟ་བ་ཅེས་བྱ་སྟེ། ལྟར་བ་མཐར་ཐུག་པའོ། །དེའི་
དུས་སུ་རྒྱ་གསུམ་ཡང་དེའི་ངང་དུ་ག །བལྟ་བྱ་བལྟ་བྱེད་མེད་ཅེས་ཀྱང་དེ་ལ་བྱ་སྟེ། འཛིན་པ་ཐམས་ཅད་དང་བྲལ་བའོ། །འོན་ཀྱང་སྨད་
བྱེད་ཀྱིས་ཕྱོགས་སུ་སོང་བ་མེད་སྟེ། རིག་པ་རང་གསལ་མི་འགགས་པའི་ངོ་བོ་ལྷུན་གྱིས་གྲུབ་པར་རྣལ་འབྱོར་པ་ལ་གསལ་བའོ། །དེ་ལྟར་
ཡོད་ཀྱང་མ་གོམས་པའི་དབང་གིས་ཡེངས་མ་ཡེངས་རྐྱེན་ཡེས་འཕྲོག་པ་ཡུལ་ཡིས་སློང་བའི་ཆགས་སྡང་ལྷད་མོ་དང་བཅས་པའོ།། 
༈ །།ལྟ་བ་དེ་ལྟ་བུ་ལ་གོམས་ཅིང་དབང་བསྒྱུར་བ་ཏིང་ངེ་འཛིན་བཞིན་དུ་ཉམས་སུ་བླང་བ་ལ་རྣལ་འབྱོར་བཞིའམ། ཉིན་གྱིས་རྣལ་
འབྱོར་དང་མཚན་གྱིས་རྣལ་འབྱོར་གཉིས་སམ། །མན་ངག་གིས་གཞུང་གིས་ཉམས་སུ་བླང་སྟེ། གོམས་པའི་མཐར་ཉིན་མོ་ཏིང་ངེ་འཛིན་

ལ་བར་ཆད་མེད། མཚན་མོ་ཏིང་ངེ་འཛིན་དང་ལྡན་པས་རྨི་ལམ་འབྱོང་། གཉིད་འཐུག་པོ་འང་ཏིང་ངེ་འཛིན་དུ་སློང་། སྐབས་སུ་ཐིམ་པ་མ་
ཚོར་བ་མེད་པར་གཉིད་སད་པ་དང་ནོན་པ་གཉིས་ཀ་ཚོར་ཡང་ཏིང་ངེ་འཛིན་ལ་བར་ཆད་མེད་ན། རྣལ་འབྱོར་པ་དེ་འགོག་པའི་ཚེ། ཤེས་པ་ཤུན་
གཞི་ལ་ཐིམ་པ་མི་འང་བས་བར་དོ་མེད་འོད་གསལ་ལ་སྦྱོར་རོ། །དེའི་འོད་གསལ་ཡང་ལམ་གྱིས་འོད་གསལ་སྟེ། མཐར་ཐུག་པའི་འོད་
གསལ་མ་ཡིན་ནོ། ༈ །སྦྱིན་པ་དམ་པ་ལ་སོགས་པའི་ཚིག་ལྔ་ལམ་དང་སྦྱར་བ་ནི། ཡོང་གིས་དམ་པའི་སྐྱེས་བུ་ཐམས་ཅད་ཀྱི་
ཐུགས་ལ་མངའ། །ཁྱོད་བདག་གིས་ཀྱང་མཁྱེན། ཤེས་བྱ་ཙམ་ཡིན། ཞིབ་མོར་བྲིས་པ་ཡི་གེེས་འཇིགས། ༈ །ཨོཾ་ས་སྟི་སྭ་དྷམ། 
སེམས་ཉིད་ནམ་མཁའི་ངང་ལ་ཐ་སྙད་ཆོས་རྣམས་ལ་ཡང་། །རང་སྣང་མི་འགགས་ཆོས་རྣམས་སྐུ་གསུང་ཐུགས་སུ་རྒྱས། །ཆོས་དབྱིངས་མཐའ་

༄༅། །བྲལ་ཆོས་རྣམས་སྣ་ཚོགས་ནམ་མཁའ་དག་པ་བཞིན། །རྗེ་བཙུན་རྒྱལ་བ་ཀུན་དུ་བཟང་ལ་ཕྱག་འཚལ་ལོ། །འཕགས་
པའི་ནོར་བདུན་འགྱུར་བ་མེད་པ་ཆོས་ཀྱིས་དབྱིངས། །མ་འདྲེས་ཡོངས་རྫོགས་མཐའ་བྲལ་མི་གཡོ་སེམས་ཆེན་པོ། །མི་མཐུན་བཞི་པོ་དབྱིངས་སུ་
འཇོམས་པའི་རྡོ་རྗེ་འཆང་ལ་འདུད། །འགྲོ་བའི་མགོན་པོ་ཤེས་རབ་སྙིང་རྗེའི་སྟོབས་མངའ་ཡེ་ཤེས་ཉི་མ་བདལ་བའི་སྐུ། །དྲག་པོ་ཚར་གཅོད་
ང་རྒྱལ་འཇམ་མཛད་ཆོས་ཀྱི་གཏེར་མཛོད་སྒྲོགས་པའི་བདེར་གཤེགས་གསུང། །ཉོན་མོངས་སྣ་ཚོགས་ཏིང་ངེ་འཛིན་རྒྱ་མཚོར་བསྒྱུར་མཛད་དོན་
ཆེན་རིག་པས་བདེར་གཤེགས་ཐུགས། །ཆོས་ཀྱིས་དབང་ཕྱུགས་བསྟན་པའི་འབྱུང་གནས་དང་ལྡན་འགྲོ་མགོན་ཆོས་རྗེ་རིན་པོ་ཆེ་འདུད། ཡེ་
ཤེས་ཉི་ཆེན་གཟི་བརྗིད་བདག་ཉིད་བདེ་བར་གཤེགས། ཐབས་མཆོག་ཉི་ལྟར་གསལ་མཛད་བདེར་གཤེགས་རིན་པོ་ཆེ། ཐབས་མཁས་ཐུགས་

རྗེའི་མཛད་པ་སྤྲིན་དཔུང་ལྟ་བུ་ཡིས། །གདུལ་བྱའི་དོན་རྣམས་ལྷུན་གྲུབ་རིན་པོ་ཆེ་ལ་འདུད། །རྗེ་རིན་པོ་ཆེ་བྱམས་པ་འབུམ་གྱིས། །དཔལ་
ལྡན་ས་སྐྱ་བ་ལ་བསྐུར་པ་ལགས་སོ། ༈ །ཨོཾ་སྭ་སྟི། ན་མོ་གུ་རུ་བཀྲ་ཤིས་པར་གྱུར་ཅིག །སེམས་ཉིད་ནམ་མཁའི་ངང་ལས་
གློ་བུར་སྤྲིན་དང་མཉམ་ཉིད་རང་གསལ་མེ་ལོང་ལ། གདུལ་བྱའི་བློང་ངོར་འགག་མེད་ཅིར་ཡང་སྣང་བའི་གཟུགས་བརྙེན་གསལ་བ་ནི། །
དབང་པོའི་བྱེ་བྲག་བཞིན་དུ་མཐུན་སྣང་དགོས་འདོད་སྐོང་བའི་རིན་ཆེན་མཆོག །སྙིགས་མའི་དུས་ན་སྐལ་ལྡན་འདྲེན་མཛད་སང་རྒྱས་གཉིས་
པ་བླ་མ་རྣམས་ལ་འདུད། །རང་བྱུང་ཡེ་ཤེས་འགྱུར་མེད་རྡོ་རྗེ་ཡིས། །འཛིན་པ་ཕྲ་རག་ནམ་མཁའི་ངང་དུ་ཞི། །སྐུ་གསུང་ཐུགས་
དང་ཡོན་ཏན་ཕྲིན་ཕྲིན་ལས་དང་། །དབྱིངས་དང་ཡེ་ཤེས་འཕགས་པའི་ནོར་བདུན་སོགས། །མ་བཙལ་ལྷུན་གྲུབ་མེ་ལོང་གཟུགས་

༄༅། །བརྙེན་བཞིན། །རང་གིས་ངོ་བོ་མཐའ་བྲལ་བསམ་བརྗོད་འདས། སེམས་ཉིད་མངོན་གྱུར་མི་འགགས་རང་སྣང་སྟེ། །
དེ་སྣང་གཞན་ངོ་ཆུ་གསལ་ཟླ་བ་བཞིན། །སངས་རྒྱས་ཐམས་ཅད་འདུས་པའི་ངོ་བོ་སྟེ། །འདུ་ཤེས་ཟད་པའི་བྱང་ཆུབ་སེམས། །གདུལ་
བྱའི་དབང་གིས་ཅིར་ཡང་འཆར་བ་ནི། །རབ་དག་མེ་ལོང་བཞིན་དུ་འཛུམ་པའི་ཚུལ། །ཡུལ་མེད་འབྱུང་འཇུག་བྲལ་བ་ཆུ་དང་ཟླ། །
གདུལ་བྱའི་མདུན་སྣང་སེམས་ཉིད་ཆོས་སྐུའི་ཕྱིར། །རྒྱལ་བའི་ས་པ་གང་ཟག་སོ་སོའི། །ངོ་ལ་དེ་དང་དེ་སྣང་རྩོལ་བ་བྲལ། །དུས་
འདིར་བརྒྱ་པའི་དུས་སུ་ཐུབ་པ་མཆོག །སྙིགས་མ་བོད་པའི་གདུལ་དཀའ་འདུལ་བའི་ཕྱིར། །གདུལ་བྱ་དང་མཐུན་མཛད་པ་སྣ་ཚོགས་
ཀྱིས། །བསྟན་པ་སྡེ་སྣོད་གསུམ་གྱིས་འདུལ་བའང་། །གསང་སྔགས་སྣང་ཕྱིར་སྣོད་དགས་ལྟ་བུ་དང་། དེའི་སྒོ་ནས་སྦྱངས་པས་དེ་

ཉིད་ཀྱིས། །རྟོགས་པའི་སྐལ་བ་རབ་ཏུ་བསག་ཕྱིར་རོ། །ཐུགས་མཆོག་གང་གི་རིང་ལའང་མ་བྱུང་བའི། །ཐུགས་ཀྱིས་གསང་
བཀྲོལ་བགྲོད་པ་གཅིག་པའི་ལམ། །སྐལ་པ་ཞིང་གི་རྡུལ་སྙེད་རབ་སྦྱངས་པའི། །ལྷག་པའི་ཤེས་རབ་སྤྱན་ལྡན་རྣམས་ཀྱི་ཡུལ། །
ཐུན་མོངས་སྒོ་ནས་སྦྱངས་པ་མཐར་ཕྱིན་པའི། །འབྲས་བུ་མཆོག་གིས་དོན་ཉིད་སྣང་བ་སྟེ། །འབྲས་བུ་སངས་རྒྱས་ཚེ་ཅིག་ཐོབ་འདོད་
དང་། །བླ་མ་གཙུག་གིས་ནོར་བུ་རིན་ཆེན་བཞིན། །སྐྱེ་དུ་མེད་པའི་དད་པ་ཆུ་བོའི་རྒྱུན། །མངོན་རྐོག་མེད་པའི་སྲི་ཞུ་དམན་པ་ལྟར། །
ཁ་གསག་གྱ་གྱུ་མེད་པའི་ཐིག་ལྟ་བུ། །སེར་སྣ་མེད་པའི་ཟང་ཟིང་སྦུར་མའི་ཚུལ། །རྨོངས་པ་མེད་པའི་ཤེས་རབ་མངོན་དུ་གསལ། །བུ་
གཅིག་མ་བཞིན་འགྲོ་དྲུག་མ་ལུས་ཀུན། །བསྡུལ་མེ་དང་པོ་སྣང་ཕྱིར་བརྩེ་བ་ཅན། །སྦྱངས་པ་ཅན་གྱིས་སྐྱེས་བུ་བང་ངོ་། །སྤྱོད་ཡུལ་ཀུ་མུ་

༄༅། །ཏ་ལྟར་འཛིན་པ་ནི། །བླ་མ་དམ་པ་འགྲོ་བའི་འདྲེན་པ་སྟེ། །ཐུན་མོངས་ཐེག་པ་གསང་སྔགས་ཕྱི་པར་བཅས། སྟོན་
པས་མཚན་ཉིད་བརྗོད་པ་མ་ལུས་ལྡན། །སྔོན་དུ་སྦྱངས་པས་རྒྱུ་མཐུན་འབྲས་བུ་སྟེ། །གདུལ་བྱའི་མོས་པས་འདྲེན་ཅིང་དོན་ལ་སྦྱོར། །
དོན་ལ་སྦྱངས་པའི་རྣམ་སྨིན་འབྲས་བུ་ནི། །བཤེས་གཉེན་འགྲོ་དྲུག་སྡུག་བསྔལ་སྦྱོངས་རྣམས་ལ། །གཉིས་མེད་ཐུགས་རྗེས་མི་ཕྱེད་
ཆུ་དང་གཤེར་བའི་ཚུལ། །རང་དོན་ཡལ་བར་དོར་བ་ཤ་ཤ་རུ་རུ་བཞིན། །ངོ་བོ་ཉིད་ཀྱི་འགྲོ་ལ་ལེགས་སྟེར་ཉི་མ་སྟེ། །སྐལ་ལྡན་ཆོས་ཀྱི་
ཀྱིས་དབུལ་བ་སིལ་མཛད་བཤིན་རྗེ་མཆོག །གདུལ་བྱའི་བློ་བཞིན་སྐོང་བ་དབང་གིས་རྒྱལ་པོ་ཆེ། །འཁོར་འདས་ཆོས་ཀུན་ཐུགས་སུ་ལྷུན་
གྲུབ་དོར་འཛིན་བྲལ། །ཀུན་ལ་ཁྱབ་པས་ཕྱོགས་ཅན་བྲལ་བ་ཐུགས་རྗེ་ཆེ། །དགོངས་པ་མཉམ་ཉིད་མཁའ་ལྟར་ཞེན་འཛིན་བྲལ་བའི་

ཕྱིར། །ཐབས་ཀྱི་བྱེ་བྲག་ལམ་ལ་ལྟོས་མེད་རེ་དོག་བྲལ། སེམས་ཉིད་རྣམ་དག་ངང་ལས་འཁོར་བ་མ་དམིགས་པས། །སངས་རྒྱས་
ཅེས་བརྗོད་སྨྲ་བསམ་བྲལ་བའི་དགོངས་པོ་ཅན། །རྟོགས་བྲལ་ནམ་མཁའི་ངང་ལས་མི་འགགས་རང་སྣང་བས། སྐལ་ཅན་བློ་ལ་དོན་
མཆོག་གསལ་བས་ཆིམ་པར་མཛད། །སྒོ་གསུམ་མཛད་པ་ཉེས་སྤྱོད་བྲལ་བས་དཔེ་འདུལ་བའི། གདུལ་བྱ་དམེན་རྣམས་རིམ་གྱི་དོན་
ལ་བར་མཛད། །འཕྲལ་དུ་ཟུང་ཐུབ་ཁང་རྟིག་ཐུགས་ཉམས་གླན་དཀའ་བས། །ཡུན་དུ་བསྟན་ཅིང་བསྙེན་ན་བློ་ཡིས་མི་དཔོག་པའི། །
སྔར་མ་མཐོང་བའི་ཡོན་ཏན་ཟད་མེད་སྣང་བ་ནི། །ཐུབ་པ་ཉི་མའི་གཉེན་ཉིད་དངོས་སུ་བཞུགས་པ་སྟེ། གཟུང་འཛིན་བྲལ་བའི་ཐུགས་
རྗེ་ཆེན་ཆེ་ཕོ་རབ་ཟབ་པ། མངའ་བས་དེ་སྣང་ཡོན་ཏན་རང་སྣང་མ་འགགས་པས། །གདུལ་བྱ་རབ་འབྲིང་གང་ཡང་ཡལ་བར་

༄༅། །མི་དོར་བས། །ཀུན་དང་མཐུན་པར་དོན་མཛད་མེ་ལོང་བཞིན། །གདམ་ངག་སེམས་ཉིད་ངང་ལས་ཁམས་གསུམ་སངས་རྒྱས་
པར། རིན་ཆེན་གཏེར་ལྟར་འབྱིན་པར་མཛད་པའི་བླ་མ་ལ། །སྲོག་ལུས་ཟང་ཟིང་མ་ཆགས་མཉེས་པར་རབ་བྱས་སྟེ། །དོན་སྟོན་འདོད་
གྲུབ་སྐལ་བར་སྦྱངས་པའི་འབྲས་བུ་མཆོག །
།དགོས་འདོད་འབྱུང་བའི་ནོར་བུ་མཆོག །རང་སྣང་བློ་མཆོག་སྤྱོད་ཡུལ་དུ། །གྱུར་པའི་དོན་མཆོག་བདུད་རྩི་ནི། །
བློའི་དབང་གིས་རྣམས་གཉིས་སྟེ། །བསམ་མི་ཁྱབ་པའི་ཤེས་རབ་ཅན། །ས་བཅུ་སེམས་དཔའི་ཉི་དག་གམ། །དེ་དང་འདྲ་བའི་སྐྱེས་བུའི་
ཡུལ། །ཐོབ་རྟོགས་འགྲོ་བ་དུས་གཅིག་པའི། །དེ་ལ་གོལ་བའི་ཁ་འབྱམས་རྣམས། །རྟོགས་བཅས་སེམས་ཉིད་སྦྲམ་དུ་ལུས། །གཞལ་

ཡས་སྙོམས་བློ་ཡིད་ཡུལ་བྱས། །སྤྱོད་པ་ནག་འབྱམས་གཟུང་འཛིན་ཅན། །ལྷ་ཡུལ་བདུད་རྩི་བརྗོད་དང་མཚུངས། །རྣལ་འབྱོར་བསླུ་བའི་
རི་དག་ཡིན། །གཉིས་པ་ཡོད་པ་ཁྱད་པར་ཅན། །བཅུད་ལྡན་དམ་པས་རིམས་ཀྱིས་ཁྲིད། །མུན་ཁུང་སྒྲོན་མེ་ཅི་བཞིན་དུ། །ཉམས་
རྟོགས་མྱོང་བར་བརྡའ་འཕྲད་དལ། །བློའི་དབང་གིས་སྣང་བ་ནི། །རྣལ་འབྱོར་བཞི་དང་ལྔ་དང་ནི། །དྲུག་དང་བཅུ་དང་སུམ་ཅུ་དང་། །
བཞི་ལ་སོགས་རིམ་པའོ། །བཞིའི་དབང་དུ་ཉེ་བར་ན། །དང་པོར་གནས་པའི་ཏིང་ངེ་འཛིན། །གཉིས་པ་ལ་ནི་མི་གཡོ་བར། །གསུམ་
པ་མཉམ་པ་ཉིད་དུ་འགྱུར། །བཞི་པ་ལ་ནི་ལྷུན་གྱིས་གྲུབ། །རྣལ་འབྱོར་གཉིས་པོ་སྤྱིར་བརྗོད་ན། །སྣང་བ་སྤྱོད་ཡུལ་དངོས་པོ་འདི། །
སེམས་སུ་ལྷུན་གྲུབ་ཡུལ་མ་ལུས། །དེ་ནས་དམིགས་པའི་ཤེས་པ་ཡང་། །ལྟེས་པའི་དབང་གིས་ཡོད་མི་རུང་། །སྤྱོད་ཡུལ་མ་སྐྱེས་

༄༅། །དངོས་པོ་མེད། །དེ་ཉིད་རང་རིགས་ཡེ་ཤེས་སྟེ། །བསྒོམ་བྱའི་ཆོས་ཉིད་གསལ་སྟོང་བ། །གུད་ན་མེད་པ་ལ་
བཅད་དོ། །སེམས་ཉིད་རང་བྱུང་ཡེ་ཤེས་སྟེ། །ཡོད་མེད་ཁ་དོག་ལ་སོགས་ཀྱིས། །འཛིན་པའི་མཐའ་རྣམས་མ་གྲུབ་ཕྱིར། །
བསྒོམ་པ་པོ་ཡང་ག་ལ་ཡོད། །དེ་ལྟར་བསྒོམ་མཁན་དངོས་མེད་ན། །མི་གནས་མི་བརྟོག་ངོ་བོ་ལ། །བློའི་འཇུག་པ་ཅི་ལྟར་
སྣང་། །ནམ་མཁའ་ལྟ་བུར་རང་གསལ་བས། །འདུ་ཤེས་གང་དུ་ཡང་མ་ཞུགས་པ། །དེ་ཉིད་ཆེད་དུ་བྱ་དང་བྲལ། །རང་སེམས་
སྤོངས་གིས་དེ་ལྟའོ། །མཉམ་པར་བཞག་པའི་ངང་ཉིད་ལ། །ཅི་ཡང་ཡིད་ལ་མི་བྱེད་དེ། །བཏང་སྙོམས་ཆེན་པོར་རང་བཞག་ལ། །
ནམ་མཁའི་ངང་ལྟར་མི་གཡོ་ན། །ཡང་དག་དོན་མཆོག་སེམས་ཉིད་ཀྱིས། །ངང་ལ་ཕེབ་པའི་མཚན་ཉིད་དོ། །ཉམས་ལ་སྟོང་

གསལ་ཤས་ཆེ་ན། །འཛིན་པ་ཕྲ་དང་བཅས་པའོ། །མ་བཅོས་ཤེས་པ་ལ་སོགས་ཀྱིས། །ཞེ་འདོད་སྙོམ་བློས་འཛིན་པ་རྣམས། །ཡིད་
བྱེད་ཕྲ་དང་མ་བྲལ་ཡང་། །ཁབ་མིང་ནམ་མཁའ་ཅི་ལྟ་བའོ། །འོན་ཀྱང་འོག་མ་ལ་བརྟེན་ནས། །གང་མ་མངོན་དུ་སྣང་བའོ། །ཚིགས་
གི་མཐའ་ལ་བརྟེན་ནས་ནི། །དོན་མཆོག་ཏིང་ངེ་འཛིན་གྱིས་ཉམས། །གང་ལ་ཡང་ཞེ་རྟེན་མི་འཆའ་བ། །བཅོས་མ་བསྒྲུབ་པའི་མ་
བཅོས་པའོ། །ཆེད་དུ་བསྒྲུབ་པའི་ཏིང་ངེ་འཛིན། །སེམས་ཉིད་དངོས་བྲལ་ཅེས་བརྗོད་ནས། །རྟོགས་སྤངས་མི་རྟོགས་བསྒྲུབ་པའི། །
ཞེ་འདོད་ཅན་གྱིས་ཁར་མི་འོངས། །དོན་ལ་ཕེབ་པའི་བསྒོམ་པ་པོ། །ཡལ་བར་འདུག་པ་ནམ་ཡང་མིན། །ཅི་ཕྱིར་བདག་ཉིད་དེ་ཕྱིར་དེ། །
ཆུའི་གཤེར་བ་མི་གཏོང་བཞིན། །རང་བཞིན་ངང་ལས་གཡོས་པ་མེད། །བཟང་ངན་རྟོགས་པ་ཅི་སྐྱེས་རྣམས། །སེམས་ཉིད་ངང་ལ་དགའ་

༄༅། །དང་བྲལ། །རྟོག་པ་ངང་ལས་མ་གྲུབ་པས། །རྗེས་སུ་འབྲང་བའང་མ་གྲུབ་བ་ཕྱིར། །ངོ་བོ་རང་བྱུང་རང་ཞིར་
བལྟ། །བློས་བྱས་ཀྱིས་ལྟ་བས་བཅོས་པའོ། །ཡང་ན་རྣམ་རྟོགས་ཉིད་ལ་དཔྱད། །གནས་གསུམ་དག་དུ་མ་གྲུབ་པས། །སོ་སོར་
རྟོགས་པའི་ཤེས་རབ་ཀྱིས། །བསྒོམ་སྐྱོན་བཅོས་པར་འདོད་པའོ། །ཏིང་ངེ་འཛིན་དང་པོའི་བཅོས་ལུགས་སོ། །གཉིས་པའི་བཅོས་
ལུགས་འདི་ལྟ་སྟེ། །ལྟ་བའི་ཤུག་ལས་བྱུང་བའི་ཕྱིར། །དྲན་ཤེས་ཚོར་བ་བསྟན་མི་དགོས། །དཔེར་ན་རྐུན་མ་ཚོར་མ་ཐག །མ་བསྐྲད་
བྲོས་བཞིན་རྡིངས་གི་ཞི། །རྗེས་སུ་མི་དམིགས་པ་ཞེས་བྱ། །རྟོག་པ་རག་དང་ཕྲ་བ་དང་། །ཕྲ་བའི་ཕྲ་བ་རྣམས་གྲངས་སོ། །རག་
པ་སྐྱེ་བོ་རང་ཀ་མ། །ཕྲ་བ་བསྒོམ་ཆེན་ཤེས་རྒྱུད་སྟེ། །ཕྲ་བའི་ཕྲ་བ་རྣམས་གྲངས་ནི། །ཕག་ན་མོའི་དྲན་པ་སྟེ། །ཏིང་ངེ་འཛིན་བཟང་

ངན་སྐྱོན་ཡོན་དང་། །འབྲས་བུའི་རེ་དོགས་ཕྲ་བ་སོགས། །རྙོག་མ་དང་པའི་ཚུལ་ཉིད་ལ། །གཉེར་མས་བསྒྲིབ་པ་ཅི་ལྟ་བའོ། །
བྱིང་རྨུག་རྒོད་འཐོར་བྱེ་བྲག་རྣམས། །ཞིབ་པར་མི་སྤྲོ་ཡི་གེེས་འཇིགས། །རྣལ་འབྱོར་འདི་རྣམས་མངོན་བྱེད་དུས། །དགེ་ལ་མི་སྤྲོ་
ལེ་ལོ་དང་། །ཕྱི་ཤོལ་སྙོམས་ལས་ཆེ་བ་དང་། །དམན་ལས་སྡིག་ལ་སྦྱོར་བ་དང་། །ཉན་ཐོས་ལ་སོགས་གོལ་དོག་དང་། །འཁོར་བའི་
འཇིགས་དང་བཅས་པ་དང་། །རྟགས་དང་འབྲས་བུ་རེ་བ་རྣམས། །མེ་ལོང་གཡའི་བསྒྲིབ་པའོ། །གློ་བུར་སེམས་འཁྲུགས་བསྒོམ་པ་ལ། །
འཇུག་པ་དང་ལུས་ཀྱིས་ལས། །ཚ་ཚ་ཕྱག་རྒྱ་འཆིང་ལ་སོགས། །དང་དུ་བླང་བར་དཀའ་བ་དང་། །འདོན་སོགས་ཅ་ཅོ་སྨྲ་དགའ་འང་། །
ཏིང་ངེ་འཛིན་གྱིས་འགལ་རྐྱེན་ན། །གྲངས་གི་བྱ་བྱེད་སྣ་ཚོགས་དང་། །གཏམ་ཡི་སྦྱོར་བ་རིང་དུ་སྤང་། །དགེ་བའི་ལས་ཀྱང་གཡེང་འགྱུར་

༄༅། །ན༑ །སྡིག་ལས་སོང་བ་སྨྲོས་ཅི་དགོས། །བོག་འདོན་བློའི་བྱེ་བྲག་གིས། །མང་སྟེ་བསྡུས་ན་བླ་མ་ལ། །མོས་
གུས་ལྡེམ་རྐྱང་མེད་པ་དང་། །ཉམས་གྱིས་ཏིང་ངེ་འཛིན་ཅི་འདྲ་ནའང་། །དེ་ལ་ཞེན་འཛིན་མེད་པ་དང་། །བརྩོན་འགྲུས་ཆུ་རྒྱུན་བཞིན་
དང་གསུམ། །ལྟ་བའི་རྡིང་གིས་སྤྱོད་ལམ་དུ། །མི་འབྲལ་བའང་གལ་ཆེའོ། །གཡོ་ཐོབ་ལེགས་དོན་དང་རྟགས། །མང་དུ་
འཆར་ཡང་མདོར་བསྡུས་ན། །དོན་དུ་འདི་སྙོམས་བསྟན་དུ་མོད། །དེ་རྟོགས་ཡང་དག་དོན་དང་ལྡན། །ཟས་དང་ནོར་ལ་མ་ཆགས་ཤིང་། །
སྙིང་རྗེ་ཆེན་པོ་མི་འབྲལ་ན། །ཆོས་ཉིད་དོན་དང་འཕྲོད་པའི་རྟགས། །ཅི་སྤྱོད་དོན་ལ་མ་ཉམས་ན། །གོམས་པ་ལས་སུ་རུང་བའི་རྟགས། །
འདི་ལྡན་དབང་པོ་ཕྱེ་བཙུམ་མེད། །སྣང་བ་གང་ཡང་མི་སྐྱོན་སྟེ། །འདི་ལ་གཟུང་བ་མེད་ཕྱིར་རོ། །ཆོས་བརྒྱད་སྤོང་ལེན་མེད་པ་དང་། །

གང་ལའང་ཉོན་མོངས་མི་སྐྱེ་ནས། །འདི་འདས་ས་ལམ་བགྲོད་པའི་རྟགས། །ཏིང་ངེ་འཛིན་གཉིས་པ་བརྟེན་པའི་ཉམས། །ཏིང་
འཛིན་འདིའི་གནས་སྐབས་སུ། །གཉིད་དང་རྨི་ལམ་བར་དོ་རྣམས། །སྦྱངས་པའང་ཤིན་ཏུ་གལ་ཆེ་གསུང་། །ཡང་དག་དོན་གྱི་རྟིང་
མེད་པར། །ཚིག་ཙམ་ལྟ་བ་ཁུངས་ཕྱུངས་ནས། །བྱ་བྱེད་ཆོས་ལ་གློ་གཏད་ནས། །རྩིང་ཆོས་ཕགས་ཧྲལ་སྤྱོད་བྱེད་པ། །ཕྱོགས་
བཅུའི་རྒྱལ་བས་མི་སྐྱོབས་སྟེ། །དམྱལ་བར་འཚེད་པར་ཐེ་ཚོམ་མེད། །སྨན་མ་ཞུ་བ་ཉིད་དུག་དུ་ཆེ། །བསྒོམ་དང་སྤྱོད་ལམ་བསྲེ་སྔས་
ན༑ །བཏུལ་འཁྲེབ་སྲབ་དང་བྲལ་བ་འདྲ། །དད་ཆུང་བླ་མ་དང་བྲལ་ན། །སྒྱེད་པོ་ལྷགས་ཁར་བཞག་པ་འདྲ། །བཙོན་མེད་གྲོགས་
དང་བྲལ་སྔས་ན། །ལུག་རིད་རི་ངོས་འཛེག་པ་འདྲ། །བསྒོམ་ཕྲན་དཀར་སྤྱོད་སྤངས་པ་ན། །མྱུ་གུ་རིལ་ཡིས་བཏོག་པ་འདྲ། །ལམ་

༄༅། །པ་སྙིང་རྗེ་ཆུང་བ་ན། །ས་བོན་རླན་དང་བྲལ་བ་འདྲ། །སྡོམ་བརྩོན་བསྲུང་འཚམས་ཀློད་པ་ན། །རྩ་བ་རུལ་བའི་
ལྗོན་ཤིང་འདྲ། །སྔགས་པ་དམ་ཚིག་ཉམས་པ་ན། །ས་བོན་ཚིག་པའི་ལྗང་བུ་འདྲ། །བེན་སྡོམ་ཚིག་སྡོམ་འདྲ་བདུན་ཡིན། །སྒྱུ་
མའི་སྐྱེས་བུ་རི་སྦལ་སྤུ་ཡིས་བཅིངས་པ་རྣམས། །སྨིག་རྒྱུའི་ཆུའོ་བཞི་འདུས་རྨི་ལམ་རྒྱ་མཚོ་ཆེན་པོ་ལས། །མེ་ལོང་གཟན་ཆེན་
གདམས་པའི་གཟིངས་ཆེན་རབ་བཅས་སྟེ། །རང་སེམས་ཉིད་སྣང་མཉན་པ་མཁན་ཡི་བླ་མ་ཡིས། །མ་བཅོས་མཉམ་ཉིད་མཐའ་
བྲལ་དབྱེ་ཐང་ཡངས་པ་ལ། །འདུ་ཤེས་ཟད་པའི་རང་རིགས་ཉིད་སྣང་ནམ་མཁའི་མེ་ཏོག་ལེན། །སྤྱིར་གཉེན་པ་མཁན་ཡི་ཏིང་འཛིན་
ནི༑ །འཁོར་འདས་སྣོད་བཅུད་ཡུལ་སེམས་བེམ་རིགས་རྣམས། །སེམས་སུ་གསལ་ནས་དེ་ལ་ཡང་དེར་འཛིན་མེད་དེ། །ནམ་མཁས་

མི་སེམས་ཀྱང་། །དེ་ལས་འདའ་བ་མེད་པ་བཞིན། །རང་སྣང་རང་གསལ་མི་གཡོ་བ། །ཡུལ་ལ་སྤྲོ་བ་མེད། ནང་དུ་བསྡུ་བ་མེད། 
དྲན་ཤེས་ཀྱིས་བྱ་བ་མེད། །ཉམས་རྟོགས་ཀྱིས་འགྱེད་པ་མེད། ལྟ་བ་བསྒོམ་དབྱེ་བ་མེད་པའི་ངང་ལ་མི་འདའ་བ་ཆུའོ་རྒྱུན་གྱི་རྣལ་འབྱོར་
ཀྱང་ཅེས་བྱ། །རོ་ཅིག་ཅེས་ཀྱང་བྱ། སྣང་སྟོང་དབྱེར་མེད་ཅེས་ཀྱང་བྱ། །སེམས་རང་གི་མཚན་ཉིད་གཟོད་པའོ། །དེའི་སྣང་བ་སེམས་
སུ་ཤེས་པ་ཙམ་ནི་མི་གཡོ་བ་ནས་འབྱུང་བའང་སྤྱོད། གནས་པའི་ཏིང་ངེ་འཛིན་འབྱུང་བའང་ཡོད། གང་ཟག་གི་བློ་ཚོད་བླ་མ་ལ་མོས་གུས་
བརྩོན་འགྲུས་ཀྱི་སྟོབས་ཀྱི་སྣང་བའོ། །དེའང་དང་པོ་བླ་མའི་གསུང་ལ་བརྟེན་པའི་དངོས་པོ་གཅིག་ལ་བལྟས་པའི་ཚེ། །སྣང་བ་སེམས་
ཡིན་ཨང་སྙོམས་པ་ཅིག་ལྷང་གིས་འབྱུང་བ་ནི། ཡིད་ཡུལ་དེར་འཛིན་ཡེ་ཤེས་པ་ཡིན། ཉམས་སུ་ཕེབ་པ་མིན། གཤའ་མར་ན་

༄༅། །དང་པོ་དངོས་པོ་གང་བསམ་དང་སེམས་གཉིས་འདྲེས་པ་ལྟ་བུའམ། ཆུ་དང་གཤེར་བ་ལྟར་མི་ཕྱེད་པ་ཅིག་ཉམས་
ལ་ཤར་དགོས། སྟོང་གསུམ་མེར་འབར་བའི་དང་པོ་བརྩའི་དུ་བ་འཐུལ་བ་རྩམ་ཡིན། དེའི་དུས་སུ་ཡུལ་སེམས་སྣང་ཡང་བལྟ་བྱ་བལྟ་
བྱེད་ཡོད། །རྒྱུན་དུ་གསལ་བ་མེད་པས་སྐར་ཕྲན་ལས་བལྟ་བ་འདྲ། དེའི་དུས་སུ་སྣང་བ་སེམས་སུ་ཆོད་སྙོམས་པའི་དགའ་བ་དང་ངམ་པ་དང་
འཕངས་མཐོ་བ་དང་བླ་མ་ལ་མོས་གུས་ཆེ་བ་དང་། རང་ལ་རང་ངམ་པ་ཆེ། དེ་རྣམས་མཉམ་པ་ཉིད་ཀྱི་སྐྱོན་ཡིན་ཏེ། དབང་མེད་དུ་འཆར། 
འོན་རང་དེ་ལྟ་བུ་མིན་བསྒོམ་པ་མིན། བསྒོམ་པའི་ངོ་བོ་འདུ་ཤེས་ཐམས་ཅད་དང་བྲལ་བ་ཡིན་པས། ལྟ་བ་མི་བལྟ་ལ་བསྒོམ་པ་བརྩོན་
པའི་སྟོབས་ཀྱིས་རྟོགས་པ་ཡིན་སྟེ། མེ་མར་ཡི་པ་ཏྲ་དང་འདྲ། མེ་མར་བཟང་ངན་འོད་ཀྱིས་དངོས་པོ་གསལ་བ་དང་འདྲ། ལྟ་བའི་དབང་དུ་

ཤོར་ན་བསྒོམ་ཤོར་ནས་འདུ་ཤེས་ཕྲ་བ་དང་འདྲ། སྤྱིར་འཛིན་པ་ཐམས་ཅད་འདུ་ཤེས་ཡིན། དེའི་དུས་སུ་རིག་པ་རྩེ་ཅིག་པར་འདུག་པས། །དཔེར་
ན་ལྷ་བསྒོམ་པའི་རྒྱབ་ལ་ལྟ་ན་ཁ་ཕྱིར་བསྟན་པ་དང་འདྲ། རིག་པ་རྒྱང་རིང་མོར་བཏང་ན་ལམ་ནས་ཚུར་ལོག་དེ་དག་ཏིང་ངེ་འཛིན་གྱིས་འཛིན་པ་ཤས་
ཆེ་བའི་རྟག་ཡིན། སྐབས་གཉིས་པར་གང་ལ་དམིགས་པ་དེ་ཡུལ་དུ་སྣང་། བལྟ་བྱ་བལྟ་བྱེད་མེད་དེའི་དུས་སུ་ལྟ་བ་ལ་སྣང་བ་ཐམས་ཅད་སེམས་
སུ་ཆོད་པས་གཟུགས་རྣམས་ལུས་སྤྱིས་མཐོང་བ་འདྲ་བའི་ཉམས་འབྱུང་། ཡུལ་དྲུག་ཀུན་དཔེ་འགྲེའོ། །འཛིན་པ་སྔར་བསེ་ཆུང་། སྐབས་
གསུམ་པར་ཡུལ་རྣམས་རང་སྣང་རྩམ་མཐོང་མཁན་ཡེ་མེད་འབྱུང་། དུས་དེར་སྣང་ལ་མ་དམིགས་པ་ཞེས་བྱ། བཞི་པ་སེམས་དངོས་མེད་ཆུ་དངས་
པ་དང་འདྲ། །སྣང་བ་ཆུ་ནང་གི་གཟུགས་བརྙེན་འདྲ་ལ། སྣང་བྱ་སྣང་བྱེད་མཐོང་བྱེད་མེད། བར་སྣང་མ་འགགས་དངོས་པོ་མ་དམིགས། བཏང་

༄༅། །སྙོམས་ཆེན་པོ་སྣང་མི་སྣང་གཉིས་མེད། ཚིག་དེ་རྣམས་བརྗོད་པའི་མཐའ་ཡིན་པས། དེ་རྣམས་སྐད་ཅིག་ལ་འཛམ་པའི་
དོན་སེམས་ཐོག་དུ་ཕེབ་པ་དེ་ཉིད་སེམས་ཐོག་ཅེས་བྱ་བའི་གདག་གཞི་ཡང་མེད་པའོ། །ཡིད་ལ་བྱེད་པ་ཐམས་ཅད་དང་བྲལ་བའོ། །ལྷུག་པ་དང་
མ་བཅོས་པ་ལ་སོགས་པ་རྣམས་ཀྱང་དེ་ཉིད་དོ། །དེའི་དུས་སུ་ཐམས་ཅད་ལ་ཡང་སྤང་བླང་ཞེན་འཛིན་པས་སེམས་ཉིད་ཀྱིས་ཏིང་ངེ་འཛིན་
ཅེས་བྱའོ། །གཉིས་པ་ཅན་གྱི་ཆོས་རྣམས་ཀྱིས་འབྱེད་པ་མེད་པའི་སེམས་ཉིད་མངོན་དུ་གྱུར་པས་རོ་ཅིག་ཅེས་བྱའོ། །ཆོས་བརྒྱད་གཤའ་མར་
སྙོམས། རྩ་བ་བཞིའི་ཉེས་པས་མི་གོས་ཅེས་ཟེར་སྟེ། རྩ་བ་བཞིའི་རྩ་བ་ནས་དག་སྟེ། བདག་འཛིན་ཞི་བློའི་རྒྱུ་བ་དག །ཏིང་ངེ་འཛིན་
རྒྱ་མཚོའི་འཇིང་ལྟ་བུ་ལྷུན་གྱིས་གྲུབ། མངོན་ཤེས་ལ་སོགས་པའི་ཡོན་ཏན་འཆར་སྟེ། ཡུལ་མ་གྲུབ་པས་ཐམས་ཅད་ཟག་མེད་དོ། །འདིའི་

དུས་སུ་ཏིང་འཛིན་མ་ནོར་བའི་བློ་བཞག་ཐབས་ནི་འདི་ལྟར་ཤེས་པར་བྱ་སྟེ། གཟུགས་མཐོང་སྒྲ་ཐོས་ལ་སོགས་སྤྱོད་ཡུལ་རྣམས། །ཆོས་
ཀུན་རང་བཞིན་སྣང་སྟོང་དབྱེར་མེད་དོན། །ལྷུན་གྲུབ་ངོ་བོ་མ་རྟོག་གཞན་མེད་པས། །དངོས་པོ་ཅི་ལའང་མཐོན་དམན་འདུ་ཤེས་མེད། །
མཉམ་ཉིད་ངང་སྣང་ཡུལ་དང་བྱ་བྲལ་བའི། །རང་རིག་ཆོད་བྱས་བྲལ་བའི་ཏིང་ངེ་འཛིན། །གང་གིས་དེ་ལྟར་རི་མོར་གནས་པ་ཡིས། །
སྒོ་གསུམ་སྣང་བའི་དགེ་སྡིག་ལུང་མ་བསྟན། །ངོ་བོ་མ་གྲུབ་དངོས་ཀྱིས་མེད་པར་རྟོགས། །དེས་ན་རྨི་ལམ་སྣང་བ་དྲན་པ་གསུམ། །
དབྱེར་མེད་ནམ་མཁའ་དངོས་པོར་མི་སྣང་བཞིན། །མི་དང་རྒྱུ་བ་ཆད་ལས་མངོན་གྱུར་ནས། །ཆོས་རྣམས་སྣང་སྟོང་དབྱེར་མེད་བདེ་བ་
ཆེ༑ །རང་གསལ་མཉམ་ཉིད་ངང་ལས་འདའ་བ་མེད། །དེ་ལྟར་རང་རིག་མཐའ་བཞིན་བྲལ་བ་ལ། །ཡུལ་དྲུག་ཆོས་རྣམས་སྣང་ལ་མ་དམིགས་པས། ། 

༄༅། །ཐེག་པའི་སོ་སོའི་ལྟ་བ་འཛིན་པ་དང་། །ཉོན་མོངས་ལ་སོགས་སྒྲིབ་པའི་ཚོགས་རྣམས་དག །རིག་པ་ཅི་བཞིན་
ཉིད་དུ་སོན་པས་སོ། །དགོངས་པ་དེ་དང་ལྡན་པའི་སྐྱེས་བུ་ལ། །སེམས་ཀྱིས་ངང་ལ་དེར་འཛིན་བྲལ་བ་ཡིས། །ལེགས་ཉེས་ལ་སོགས་
འདུ་ཤེས་མི་འབྱུང་བས། །བླང་དོར་མེད་ཉིད་རྒྱ་མཚོ་དངས་པ་འདྲ། །གསལ་ལ་མི་གཡོ་རང་སྣང་འདུ་ཤེས་བྲལ། །དགོངས་པ་དེ་ལྟར་ཆུབ་
པའི་སྐྱེས་བུ་ལ། །ནམ་མཁའི་ངང་ལྟར་ཆེད་བྱའི་དམིགས་པ་མེད། །ཡིད་ལ་བྱེད་བྲལ་མི་རྟོག་མི་གནས་སོགས། །ཚིག་གི་མཐའ་ལ་
བརྟེན་པའི་རྩོལ་བ་མེད། །ཡུལ་དུ་རྒྱུན་རྒྱུ་མེད་དེ་མཁའ་ལྟར་དག །སྤང་བླང་ཕྱོགས་ཀྱིས་འབྱེད་པ་མི་མངའ་ཞིང་། །མི་གནས་ཅེས་དང་
མི་དམིགས་ཅེས་བྱའི་བསམ་བརྗོད་འདས་ལ་རང་རིགས་དངས་ཅེས་བརྗོད། །རྙོག་མ་དང་ལ་གཟུགས་བརྙེན་འཆར་བ་བཞིན། །ཟག་མེད་

མངོན་ནས་རྣམས་ཀྱང་མངོན་དུ་གྱུར། །སྙིང་རྗེ་ཆེན་པོ་འབྲས་དང་ཕུ་བ་སོགས་བཞིན། །ཏིང་ངེ་འཛིན་དེའི་ཉམས་དང་རྟགས་བསྟན་པ། །
ཆེད་བྱས་བྲལ་བའི་ཏིང་འཛིན་རབ་གསལ་བ། །རྐྱེན་དབང་གྲུབ་མཉམ་ཉིད་རང་གསལ་ན། །ཐམས་ཅད་སེམས་སུ་གསལ་བས་ཡུལ་མ་
གྲུབ། །ལྷའི་བུ་མོ་མཐོང་ཡང་ཆགས་སེམས་མེད། །ཡུལ་དྲུག་རང་བྱུང་ཡེ་ཤེས་གསལ་བའི། །སྐྱེ་བོ་ཀུན་བརྟགས་ཆོས་དང་ཡེ་ནས་
བྲལ། །བདག་འཛིན་ཟད་པས་གཅེས་པའི་འདུ་ཤེས་མེད། །སྲིན་པོ་འབར་བ་མཐོང་ཡང་འཇིགས་པ་མེད། །མུན་པ་སྣང་བར་གྱུར་
བཞིན་རྟོགས་པ་གསལ། །དགྲ་དང་རྟོག་པ་གང་གང་ལའང་ཞེ་སྡང་བྲལ། །ངར་འཛིན་རྩད་ནས་དག་པས་བེམ་པོ་བཞིན། །རང་གིས་
ཡོན་ཏན་ཚོགས་ལ་རློམས་པ་མེད། །མཉམ་ཉིད་ངང་ལ་སྤངས་བླངས་མ་དམིགས་པས། །མཐོན་དམོན་གང་ལའང་འཕྲག་དོག་མི་སྐྱེའོ། །

༄༅། །༈ །སེམས་ཉིད་མཉམ་ཉིད་ཡེ་ནས་ལྷུན་གྲུབ་པས། །དགོངས་པ་ཅི་བཞིན་ངང་ལ་ཉམས་པ་མེད། །ཐོས་པའི་
ཤེས་རབ་རྐྱང་པའི་དཔེ། །དཔེར་ན་རིན་ཆེན་བྱེད་པའི་མི། །ལས་སུ་རིན་ཆེན་སྨིན་བྱེད་ཀྱང་། །ཞྭོ་ནམ་བདག་ལ་མ་ཕན་ལྟར། །
མ་བསྒོམ་ཆོས་ཀྱང་དེ་དང་འདྲ། །ཐ་སྙད་གཙོར་བྱས་བཤད་པའི་དཔེ། །དཔེར་ན་འོན་པ་རོལ་མོ་མཁན། །སིལ་སྙེན་གླུ་ལ་དགའ་
བྱེད་ཀྱང་། །བདག་ཉིད་འོན་པོས་མ་ཚོར་ལྟར། །མ་བསྒོམ་ཆོས་ཀྱང་དེ་དང་འདྲ། །བསྒོམ་ཉམས་བྲལ་བའི་གདམ་ངག་མཁན། །
དཔེར་ན་མཉེན་པ་སྒྲོལ་འདོད་མཁན། །ལས་སུ་སྐྱེ་བོ་བསྒྲལ་བྱས་ཀྱང་། །བདག་ཉིད་ཆུ་ནས་མ་ཐོན་ལྟར། །མ་བསྒོམ་ཆོས་ཀྱང་
དེ་དང་འདྲ། །རང་སེམས་ལྷུན་གྲུབ་མ་རྟོག་དེས། །དཔེར་ན་དབུལ་མོ་ནོར་མེད་གཅིག །ཁྱིམ་གྱི་ནང་ན་གཏེར་ཡོད་ཀྱང་། །མ་ཕྱུངས་

བར་དུ་ཕན་མེད་ལྟར། །མ་སྒོམ་ཆོས་ཀྱང་དེ་དང་འདྲ། །རྟོགས་པ་ཡོད་ཀྱང་མ་བསྒོམ་དཔེ། །དཔེར་ན་མིག་དང་ལྡན་པའི་མི། །
ལུང་པོ་མང་པོ་བདེར་ཁྲིད་ཀྱང་། །བདག་ཉིད་གཡང་སར་མཆོང་བ་ལྟར། །མ་བསྒོམ་ཆོས་ཀྱང་དེ་དང་འདྲ། །ཐེག་པ་རིམ་པ་གང་ལྟར་
ཡང་། །ལམ་གྱི་ངོ་བོ་ཏིང་འཛིན་དེས། །དཔེར་ན་སྨན་པས་ཀུན་གསོས་ཀྱང་། །སྨན་དཔྱད་ཡི་གེ་ཀླག་ཙམ་གྱིས། །ནད་རྣམས་
སོས་པར་མི་འགྱུར་ལྟར། །མ་བསྒོམ་ཆོས་ཀྱང་དེ་དང་འདྲ། །རྟགས་དང་ལྡན་པས་བསྒོམ་དགོས་དཔེ། །དཔེར་ན་ལམ་རྒྱུས་ཤེས་པའི་མི། །
མ་སོང་བར་དུ་གནས་མི་མཐོང་། །དེ་བཞིན་རྟོགས་དང་ལྡན་གྱུར་པས། །མ་བསྒོམ་བར་དུ་རྟིང་མི་སྙེད། །བསྒོམ་པའི་གྲོག་ཀྱི་བརྩོན་
འགྲུས་དེས། །དཔེར་ན་རྒྱུ་རྐྱེན་འཚོགས་པའི་མི། །རྩོལ་བས་མངོན་དུ་འབར་བ་ལྟར། །དེ་བཞིན་རང་བྱུང་ཆོས་སྐུ་ཡང་། །བསྒོམ་པ་

༄༅། །བླང་པ་མེད་པར་ཐོབ། །དེ་ལྟར་གོ་བའི་རྣལ་འབྱོར་པ། །ཁུང་ནི་ཆོས་ཀྱི་དབྱིངས་ནས་ཕྱུངས། །ཤུལ་པོ་རང་གི་ཐུགས་
ཀར་གྱུ། །གནས་ནི་རྣམ་ཤེས་སེམས་ལ་བཙལ། །འགོ་མིན་གནས་ཀྱང་དེ་ལྟར་བགྲོད། །ཡིད་ནི་རང་རིག་ཡེ་ཤེས་སྟེ། །དམ་ནི་སྐྱེ་མེད་ཆོས་
ཀྱིས་དབྱིངས། །དབྱིངས་དང་ཡེ་ཤེས་དབྱེར་མེད་པས། །ཡི་དམ་ལྷ་ཞལ་དེ་ལྟར་མཐོང་། །མན་ངག་ཉམས་སུ་མ་བླངས་བར། །ཚིགས་གིས་
སྒྲ་ཕྱིར་མ་འབྲང་ཤོག །རྒྱུད་ཀྱིས་ལུང་ལ་མ་བརྟེན་པར། །ཐུག་ཐུབ་ཁྱབ་པོ་མ་སྨྲ་ཤིག །བདེན་གཉིས་དབྱེར་མེད་མ་གོ་བར། །བྱེད་སྤྱོད་
གཟུ་ལུམ་མ་བྱེད་ཅིག །བརྟེན་རྟག་མངོན་དུ་མ་གྱུར་པར། །བརྟུལ་ཞུགས་ཧྲལ་པོ་མ་བྱེད་ཅིག །མཉམ་ཉིད་རིང་དུ་མ་གྱུར་པར། །འདུས་
བྱས་དགེ་རྩས་མ་འགོག་ཅིག །ཡུར་ཆུ་འབོག་པར་མི་སྤྱོད་པར། །མཚོ་ལ་སྟོང་རྐྱལ་མ་བྱེད་ཅིག །དོན་གྱི་མཉམ་པ་མ་རྟོགས་ན། །ཐབས་

ཀྱིས་མཉམ་པ་མི་བསྐྱོད་ལ། །ཚིག་གིས་པས་སངས་མི་རྒྱ། །མི་བཀྲེན་གཏེ་གཏམ་བྱེད་པ་བཞིན། །མཉམ་པའི་དོན་གྲུབ་ག་ལ་སྲིད། །
ཐེག་པ་གོང་མ་རྟོགས་བཞེད་ན། །ཉེས་མདོའི་ལམ་ལ་སྦྱངས། མི་རྟོགས་དབྱིངས་ལ་ལྟ་བཞེད་ན། །རྟོགས་པའི་ཀུན་བུ་ངོ་ཤེས་གྱིས། །
རྩང་པོའི་མདོ་ནས་མ་རྟག་པར། །མཚོ་མོ་གླིང་ཆེན་གཟིག་ལགས་སམ། །འདུས་བྱས་ཆོས་ལ་འབད་དོ་ཆོག །སེམས་ཉིད་མཉམ་ཉིད་
རྒྱན་དུ་གསུངས། །གོང་མ་རྣམས་ཀྱིས་བདུད་རྩི་དེ། །འོག་མ་རྣམས་ཀྱི་དུག་དུ་ཆེ། །བན་གླང་སྤྱོད་པའི་དབྱུག་གུ་དེ། །ཆུང་བཙན་བོང་
བུའི་ཁལ་དུ་ལྗིད། །དེ་ལྟར་ཁྱད་པར་མཁྱེན་པར་མཛོད། །ལྟ་བ་མཐོ་རྟོགས་ཆོས་སྐུ་ལ། །སྒྲོས་འདོག་ཐ་སྙད་མི་གནས་ལ། །སྤྱོད་
པ་ཞིག་མོས་རྣམ་སྨིན་ལ། །བསྐུར་པ་ཕྲ་བའང་མི་འདེབས་ན། །ཡང་དག་དོན་མཆོག་རྟོགས་པའི་རྟག །དག་པའི་ཞིང་ལ་མི་སྨོན་ཁམས་

༄༅། །གསུམ་གྲུབ་པའི་གནས། །འབྲས་བུ་གཞན་དུ་མི་རེ་སེམས་ཉིད་ཆོས་ཀྱིས་སྐུ། །བཙལ་ཞིང་བསྒྲུབ་དུ་མེད་དེ་ཆོས་ཉིད་དག་
པའི་ཞིང་། །རེ་ཞིང་སྨོན་དུ་མེད་དེ་རང་བྱུང་རིན་པོ་ཆེ། །དོན་འདི་ཐོས་ན་གསང་བའི་སྒོ་རྣམས་ཕྱེད། །དོན་དང་མཇལ་བས་རང་དབང་རྒྱལ་པོ་ཐོབ། །
རང་སེམས་དོན་རིག་དཀྱིལ་འཁོར་མངོན་དུ་མཐོང་། །དེ་ལྟར་རྟོགས་པའི་སྐྱེས་མཆོག་དམ་པ་དེས། །བདག་གིས་བདག་ལ་དོན་བསྟན་གཞན་བསྐུལ་ཞིང་། །
དགོན་པར་གནས་བཅས་དལ་ཡལ་དགས་པར་གྱིས། །འོན་ཏང་དེ་ཉིད་དོན་ཆེན་འབྲས་བུ་ཐོབ། །དཔེར་ན་གཅན་གཟན་རྒྱལ་པོ་སེང་གེ་ཡང་། །རང་
གིས་རྩལ་གྱིས་གོང་ཀྱི་ལྟོ་ན་གནས། །དེ་བཞིན་སྐལ་ལྡན་མི་མཆོག་ཀྱང་། །རང་གིས་ལྟ་བས་རི་དགོན་ཚེ་མཐར་ཕྱིན། །ལེ་ལོང་བཟང་པོ་རྒྱུན་
དུ་བཞུགས་པ་ཡང་། །ཕྱི་དོར་བྱས་ནས་གང་བལྟས་གསལ་བ་བཞིན། །རང་ལ་ཡོད་པའི་ཆོས་སྐུ་ལྷུན་གྲུབ་ཀྱང་། །ཤེས་རབ་བློའི་རྟོགས་ན་

བསྒོམས་འགྲུབ། །བཞི་པ་ལྷུན་གྲུབ་ཏིང་ངེ་འཛིན། །རྣལ་འབྱོར་དགོངས་པ་མཐར་ཕྱིན་སྟེ། །སྐྱེད་དུ་བྱ་བ་མེད་པ་ཉིད། །ལམ་གྱིས་
རྩོལ་བ་བྲལ་བ་ལ། །ཐ་སྙད་འབྲས་བུ་ཅེས་འདོག་སྟེ། །ཡུལ་དང་བྲལ་བ་ཨ་ཅང་ཆེས། །ནམ་མཁས་ནམ་མཁའ་མི་སེམས་ཀྱང་། །ངང་ལས་
གཡོ་བ་མེད་པ་བཞིན། །སེམས་ཉིད་ཡེ་ཤེས་མཐའ་བྲལ་ཉིད། །བསམ་ཡུལ་དམིགས་བྲལ་ངང་ཉིད་ལས། །དུས་གསུམ་འགྱུར་བ་མེད་པ་ཉིད། །
དེ་ཙམ་དུའང་འཛིན་བྲལ་ལ། །ཕྱོགས་དང་སྤྲོས་པའི་མཐའ་རྣམས་བྲལ། །བརྟག་པའི་རྣམས་གྲངས་མ་ལུས་ཀུན། །ཆོས་ཀྱི་དབྱིངས་སུ་ལྷུན་
གྲུབ་པས། །ཁམས་གུམ་འཁོར་བའི་ཐ་སྙད་བྲལ། །ལྟོས་པའི་སངས་རྒྱས་མ་གྲུབ་པས། །དོན་ལ་བསམ་བརྗོད་འདས་པའོ། །འཁོར་འདས་
མཉམ་ཉིད་སྤྲོས་པ་བྲལ། །རང་རིག་ཡུལ་བྲལ་ཆོས་སྐུ་སྟེ། །ཆོས་རྣམས་ཀུན་གྱིས་ངོ་བོ་ཉིད། །ཡེ་ནས་དེ་ལྟར་གནས་པ་ཉིད། །རྟོགས་

༄༅། །མཐར་ཕྱིན་ལ་ཆོས་སྐུར་བརྗོད། །གང་གི་ངོ་བོ་མ་གྲུབ་ནམ་མཁའ་ཉིད། །སྣོད་བཅུད་སྣང་བའི་གཞིར་གྱུར་ཅི་བཞིན་དུ། །
རྟོགས་པ་མཐར་ཕྱིན་རང་རིག་མཐའ་བྲལ་ཉིད། །ཆེ་ཡོན་བསམ་གྱིས་མི་ཁྱབ་གཞིར་གྱུར་པ། །ཆོས་སྐུ་མཉམ་པ་ཉིད་ཀྱི་ངེས་ཚིག་གོ། །འཁོར་འདས་
ཆུ་དང་གཤེར་བ་བཞིན། །ཁྱད་པར་གསལ་ལ་ངོ་བོ་མ་གྲུབ་པ། །ལྷག་པའི་ཆོས་སྐུ་ཆེན་པོའི་ངོ་བོ་འོང་། །སྟོབས་དང་མ་འདྲེས་ཆེ་ཡོན་བསམ་
ཡས་རྣམས། །གདུལ་བྱའི་ངོ་ལ་ཟད་མེད་ཆོས་སྐུའི་རྩལ། །གཟུང་འཛིན་སྣང་འཁྲུལ་ཆོས་མོས་དད་གུས་རྣམས། །རང་རིག་སྤྲོས་བྲལ་ཆོས་སྐུའི་
ངང་དུ་རླབས། །བྱ་བྱེད་མེད་པ་ཆོས་སྐུའི་ཕྲིན་ལས་སོ། །ལྷག་པའི་ཕྲིན་ལས་ཆོས་ཀུ་མངོན་གྱུར་པས། །གཟུང་འཛིན་འཇིག་རྟེན་གློ་བུར་འཁྲུལས་
པ་ཉིད། །རྙིད་སད་བཞིན་དུ་མ་གྲུབ་རྣམ་དག་པས། །རིན་ཆེན་གསེར་གླིང་བང་རྡོ་མ་གྲུབ་བཞིན། །འཁྲུལ་པའི་རྣང་བ་རྣམ་དག་སེམས་སུ་

གསལ། །ཉི་མའི་དཀྱིལ་འཁོར་མུན་པའི་གཞི་དག་བཞིན། །མ་རིག་རང་དང་ཕྲ་དང་ཕྲ་བའི། །ཕྲ་བ་རྣམས་ཀྱང་ཡེ་ཤེས་ངང་དུ་དག །
བསམ་བརྗོད་རྣམས་ཀྱི་དོན་ལ་རེག་མི་ནུས། །ཐམས་ཅད་མཁྱེན་པ་རང་ངོ་ལ། །ཡུལ་དང་ཡུལ་ཅན་ཆོས་རྣམས་ཀུན། །སྐུ་གསུང་ཐུགས་
སུ་གསལ་བའི། །ཡུལ་ཎ་ཕྱིར་དང་མཁྱེན་པའི་ཕྱིར། །ཅང་མི་མཁྱེན་ཞེས་མཚོན་པ་སྟེ། །གདུལ་བྱ་མ་ལུས་སེམས་ཉིད་དང་། །ཐ་
སྙད་དག་དུ་གསལ་བ་ནི། །ཅི་སྙེད་མཁྱེན་པའི་ཡེ་ཤེས་སོ། །བདག་དུ་གསལ་ཕྱིར་ཡུལ་གྱི་རྟོག །མི་རྟོག་ཡེ་ཤེས་བསྙད་པ་སྟེ། །ཡེ་
ཤེས་མིང་གཉིས་དངོས་གཅིག་པ། །དབྱེར་མེད་མཁྱེན་པ་ཅེས་བྱའོ། །ཡུལ་དྲུག་དངོས་པོར་དམིགས་པ་དང་། །གཞན་དོན་བྱ་བའི་འདུ་ཤེས་
ཀྱིས། །རྒྱུད་ལས་གྲོལ་ཕྱིར་བདེ་བར་གཤེགས། །བག་ཉལ་ཕྲ་བའང་རབ་དངས་ཤིང་། །ཡེ་ཤེས་མུ་མེད་རྒྱས་པ་ན། །སངས་རྒྱས་ཅེས་བྱ་

དེས་མཚོན་པའི། །རྣམས་གྲངས་གདུལ་བྱའི་ངོ་ལྟར་སྣང་། །མེ་ལོང་གཡའ་དག་གཟུགས་བརྙེན་བཞིན། །གདུལ་
བྱའི་གཉིས་ཀྱི་སྣང་བ་ལ། །མཛད་པ་བསམ་གྱིས་མི་ཁྱབ་པ། །མཁྱེན་དང་མཛད་པ་གདུལ་བྱས་ཁྲིད། །གདུལ་བྱ་བཟང་ངན་དེ་གཉིས་བྲལ། །
ཐུགས་རྗེ་མི་རྟོག་ཡེ་ཤེས་སྟེ། །སྤྲོ་བསྡུ་མེད་པ་ནམ་མཁའ་བཞིན། །ཆོས་སྐུ་དངོས་མེད་ཅིར་ཡང་སྣང་། །མངོན་དུ་གྱུར་ནས་གདུལ་བྱ་དང་། །
འདུལ་ཐབས་མཛད་པའི་བྱེ་བྲག་རྣམས། །སྐད་ཅིག་ཉིད་ལ་ལྷུན་གྲུབ་འཆར། །འགྲོ་འོང་མེད་པ་ཆུ་ཟླ་བཞིན། །རྩེ་མོ་སྤྲོ་བསྡུ་
བྲལ་བ་སྟེ། གདུལ་བྱའི་རང་སེམས་ཆོས་སྐུའི་ཕྱིར། །འདིར་ནི་བསྡུས་ཏེ་བརྗོད་པའོ། །ཐེག་པ་རང་སར་བདེན། །ཆོས་སྐུ་མཉམ་ཉིད་ལས། །
གདུལ་བྱའི་བློ་སྣང་སྟེ། །ཆོས་ཀྱིས་ཁ་མ་འཛིན། །གང་ལའང་སྨད་མི་བྱ། །མོས་པའི་ཡུལ་དུ་བཞག །ཁམས་གསུམ་ལ་ལྟོས་ན། །

བདེན་པ་ཆེན་པོ་སྟེ། །མཐར་ཕྱིན་སངས་རྒྱས་ལ། ལྟས་ན་བྲི་ཏ་ཙམ། སྤྲུལ་པའི་སྐྱེས་བུ་རང་སྣང་བ། །གཟུགས་བརྙེན་བཞིན་དུ་མཐུན་
སྣང་ཤར། །ཐེག་པ་སྣ་ཚོགས་སྒྲ་སྙན་སྒྲོགས། །མི་ལམ་ནན་པའི་གནས་སྐབས་སུ། །སྒྱུ་མའི་སྐྱེས་བུ་བློ་ངོ་ཁྲིད། །སྨྲིག་རྒྱུའི་ཆུའི་
ལ་རྒལ་ནས། །མོ་གཤམ་བུའི་འབྱིང་བག་གིས། །རི་བང་རའི་སྐས་བགྲོད་དང་། །སྤྲིན་ཚོགས་ནམ་མཁའི་ངང་དུ་དག །སྤང་མེད་
ཐོབ་མེད་འཛིན་པ་བྲལ། །ཐོབ་དང་བསམ་པའི་ཤེས་རབ་ཀྱིས། །ཐེག་པའི་སོ་སོའི་གྲུབ་མཐའ་གཞལ། །སྙེམ་བློ་ཡིད་ཀྱིས་ཡུལ་དུ་བྱས། །
དེར་འཛིན་མདུད་པ་དམ་པོས་བཅིངས། །ལྟ་བ་རྟོགས་ཞེས་ཐ་སྙད་བརྗོད། །འཆིང་བུ་ནོར་བུ་འཛིན་པ་བཞིན། །སྨན་མ་ཞུ་བ་ཉིད་དུག་དུ་ཆེ། །
མཆོག་གིས་སྐྱེས་བུ་དམ་པ་རྣམས། །བསམ་པའི་ཤེས་རབ་མཐར་ཕྱིན་སྟེ། །སྣོད་བཅུད་ཆོས་དང་རང་སྤྱི་རྣམས། །རང་རིག་བྱང་ཆུབ་

༄༅། །སེམས་སུ་རྟོགས། །ཡུལ་སེམས་དེར་འཛིན་ངང་གིས་བྲལ། །ནམ་མཁས་ནམ་མཁའ་མི་སེམས་ལྟར། །ལྟ་བྱ་ལྟ་བྱེད་
མེད་པའི་ངང་། །རྒྱུན་དུ་དེ་ལས་མི་འདའ་བ། །མི་དམིགས་ཤེས་རབ་ཅེས་བྱ་སྟེ། །ལྟ་བ་བློ་དངོས་འཕྲོད་པའི། །བསྒོམ་པའི་སྟོབས་ལ་
རཀ་ལས་པས། །ཟག་བཅས་མཐོང་ལམ་ཅེས་བརྗོད་དོ། །ཟག་མེད་ཉམས་སུ་མྱོང་བ་ནི། །ཏིང་འཛིན་འབའ་ཞིག་སྤྱོད་ཡུལ་སྟེ། །འཛིན་པ་
རག་དང་ཕྲ་བ་དང་། །ཕྲ་བའི་ཕྲ་བ་དག་ནའོ། །གསལ་འཛིན་སྟོང་འཛིན་མ་བཅོས་འཛིན། །རག་པ་དག་པའི་ཕྲ་བའོ། །རྙོག་མ་དངས་ཀྱང་རྒྱ་
མཚོའི། །ཆུའི་གཉེར་མས་སྒྲིབ་པ་བཞིན། །རིག་པ་ཕག་ན་མོའི་སེམས། །བསྒོམ་འཛིན་ཕྲ་བ་བསྒྲིབ་པའི་ལྷུ། །རྐྱལ་རྩལ་འབྱོངས་པ་བཞིན། །
བསྒོམ་རྩལ་དེ་ཉིད་ལ་འབད་དོ། །རེ་དོག་མཐའ་རྣམས་གཏིང་ནས་དག །དེ་ཉིད་འབྲས་བུའི་ངོ་བོ་འོད། ༈ །རྟེན་དལ་འབྱོར། ཐེག་

པ་གསང་སྔགས། གདམ་ངག་རང་སེམས། བླ་མ་ཁྱད་པར་ཅན། སྣོད་དང་བཅུད་དུ་འཛམ། །སངས་རྒྱས་ལགས་འཆང་། དུས་ད་རེས་སོ། །
ཉམས་མྱོང་བདུད་རྩི་ཐིག་པས་འགྲོ་བ་སྐལ་ལྡན་རྣམས། །རང་རིག་སྐྱེ་འགགས་བྲལ་བ་རྡོ་རྗེ་ལྟ་བུ་ཉིད། །མཐའ་རྣམས་ཡོངས་བྲལ་རྒྱལ་བ་སྐུ་
ལྔར་རབ་གསལ་ཏེ། །གཞན་སྣང་ཐུན་མོང་ཁྱད་པར་མཚན་དཔེ་རྫོགས་པར་སྨོན། །ཉམས་མྱོང་བདུད་རྩི་ཐིག་པ། བླ་མ་ཀཿཐོག་པས་མཛད་
པའོ། །ཤཱཀྱའི་དགེ་སློང་རྡོ་རྗེ་རྒྱལ་མཚན་གྱིས། །ཉམས་མྱོང་མུ་ཏིག་ཕྲེང་བ་རྫོགས་སོ། །དགེ་བཤེས་པོམ་ཐོག་པའོ། ༈ །ལམ་ཡི་
དངོས་པོ་ཐམས་ཅད་བསྡུས་པ་ཡི། །རྩ་བ་དོན་ལྡན་བླ་མ་ཉིད་ཡིད་པས། །ཉམས་ཅན་བླ་མ་མཇལ་ནས་ལུས་ངག་ཡིད། །གུས་པ་མཆོག་
གི་མཉེས་པ་རབ་བསྒྲུབ་ཏེ། །ལྷ་དབང་ཀླུའི་རྒྱལ་པོའི་སྤྱི་གཙུག་གིས། །ནོར་བུ་བཞིན་དུ་རྒྱུན་དུ་འབྲལ་མི་བྱ། །ཞལ་ཡི་བདུད་རྩི་

༄༅། །ཉམས་སུ་མྱོང་བའི་དུས། །དང་པོའི་ཚེ་ན་སེམ་ཉིད་མ་བཅོས་པ། །ཆེད་བྱས་བྲལ་བ་མ་ཡེངས་བཏང་སྙོམས་
ཚུལ། །བསྒོམ་པའི་སྲོག་ནི་མ་ཡེངས་ཤེས་པ་བས། །བྱ་རས་བཅས་པའི་ཡེངས་མེད་ཆེད་དུ་བསྒྲུབ། །དེ་ལྟར་དེ་ལ་མཉམ་བཞག་
གནས་པའི་དུས། །ཐོག་མེད་དུས་ནས་ལོག་རྟོག་གོམ་པའི། །རྟོག་པ་ཕྲ་རག་མཚན་མ་ཆེ་ཆུང་སོགས། །མཁས་སྤྲིན་བཞིན་དུ་རང་བྱུང་
རང་ཞིར་གཞག །མ་ཡེངས་སྟོབས་ཀྱིས་ཆོས་ཉིད་ངང་དུ་ཞིང་། །ཚིག་གིས་ལྟ་བས་བཅས་པའི་མཚན་ཉིད་དོ། །བླ་མས་ཡིད་ཆེས་
དོན་དུ་ངོ་སྤྲོད་པ། །སེམས་མཐོང་དེ་ཉིད་ཆོས་སྐུ་ཡིན་པར་གསུང་། །ཆེད་བསྒྲུབ་དམིགས་པའི་ཏིང་འཛིན་གཟུང་འཛིན་ཅན། །འདུ་ཤེས་
ངང་ལ་རྟོགས་པ་མི་འཆར་སྟེ། །བརྩོན་འགྲུས་ཆེ་ན་ཉམས་རྣམས་སྣ་ཚོགས་འབྱུང་། །རིག་པ་ཅན་རྣམས་འདུ་ཤེས་མེད་པའི། །ཉམས་འབྱུང་

གཡོ་འགུལ་ཎ་པའི་རྒྱུ་མཚན་ཅིང་། །བེམས་པོ་རྐྱེན་གྱིས་འགུལ་བ་རིག་པ་ཅན། །ལྟར་སྣང་གཡོ་བའི་ཉམས་ཀྱང་འབྱུང་བ་སྟེ། །ཆོས་རྣམས་
ཆོས་རྣམས་དམིགས་གིས་མཐོང་བ་སྲབ་མོ་གཅིག །མ་གཏོག་ཐམས་ཅད་སྟོང་པའི་ངོ་བོར་སྣང་། །ཀ་བས་གདུང་འདོག་ནུས་པ་མེད་པ་སྙོམས། །
སའི་དཀྱིལ་འཁོར་སྟོང་པར་སོང་བ་ཡིས། །འགྲོ་བས་དྷིབ་སྙོམ་ཉམས་སྣང་འབྱུང་བ་སྟེ། །གསུང་འཛིན་ཡིད་ཀྱིས་ཡུལ་སྣང་སྐད་
ཅིག་མ། །སྐད་ཅིག་གཉིས་པ་ཐ་མལ་ཤེས་པར་འགྱུར། །དམིགས་པའི་ཏིང་ངེ་འཛིན་ལ་བརྟེན་སྟོབས་ཀྱིས། །གཟུང་འཛིན་ཡིད་
ཀྱི་ཡུལ་དུ་ཉམས་སྣང་ངོ་། །འདི་དུས་བླ་མའི་མོས་གུས་རྒྱུན་ཆད་མེད། །དཀར་ནག་ལས་རྣམས་ཕྲ་བའི་ཕྲ་བའང་འཛེམ། །བྱམས་དང་
སྙིང་རྗེ་ཆོས་སྤྱོད་རྒྱུན་མི་བཅད། ༈ །ཆགས་འཛིན་མེད་པས་འདིར་དམིགས་མེད་པའི། །ཐག་རིང་རྒྱལ་ཁམས་གཞན་དུ་འགྲོ་

༄༅། །འདོད་དང་། །རང་གིས་གྲོགས་ལའང་མི་ཆགས་སྡང་བ་མེད། །འདི་ཉིད་མཁོའམ་གལ་ཆེའི་འདུ་ཤེས་བྲལ། །ཅི་
སྤྱད་རླུང་གིས་སྤྱོད་པ་ལྟ་བུའི། །འདུ་ཤེས་བྱུང་ཚེ་དེའི་རྗེས་འབྲང་ནས། །དེ་ཉམས་སུ་བླང་བར་གྱུར་པ་ན། །རྟོགས་པ་ཆུང་བའི་རྐྱེན་གྱིས་
བསྒྱུར་བར་སླ། །བར་ཆོད་བདུད་ཀྱིས་དབང་དུ་གྱུར་པ་སྟེ། །དེ་དུས་བསམ་གཏན་བརྩོན་པ་གལ་ཆེའོ།། དགེའོ།། །།

ཀ༽ ༄༅། །སེམས་སྡེའི་པྲ་ཁྲིད་ཀྱི་ཐུན་མོང་གི་སྔོན་འགྲོའི་ཟུར་བཀོལ་ཁྲིད་བསྒྲིགས་གསལ་བའི་མེ་ལོང་བཞུགས་སོ། །

༄༅༅། །ཨོཾ་སྭ་སྟི། གུ་རུ་ལ་ན་མོ། སྐུ་ལྔའི་བདག་ནིད་ཀུན་བཟང་ཉིད་ལ་འདུད། །དད་བརྩོན་ལྡན་པའི་
གྲོགས་ཀྱིས་བསྐུལ་བའི་ཕྱིར། །བསྟན་པའི་སྒོར་ཞུག་བདག་མིང་རད་ན་ཤྲིས། །འཇུག་བདེའི་ཆེད་ཕྱིར་ཁྲིད་འགྲིགས་བསྡེབ་
ནས་བྲི།། ༈ །།འོ་ཆོས་ཐམས་ཅད་ཀྱི་སྔོན་དུ། ལས་རྒྱུ་འབྲས་འཁོར་བའི་ཉེས་དམིགས། དལ་འབྱོར་རྙེད་དཀའ་བ་
རྣམས་ལ། བློ་སྦྱངས་བ་གལ་ཆེ་བ་ཡིན་ཏེ། གང་ལ་རྙེད་དཀའ་ན་མི་ཁམ་པའི་གནས་བརྒྱད་རྒྱ་ཆེ་ལ་གྲངས་མང་བ་རྣམས་ཀྱིས་

༄༅། །ནང་ནས། དལ་འབྱོར་གྱི་མི་ལུས་རིན་པོ་ཆེ་ཐོབ་པ་ཤིན་ཏུ་དཀའ་བ་ཡིན་ཏེ། མཛོད་ལས། དམྱལ་བ་
ཡི་དྭགས་དུད་འགྲོ་དང་། །ཀླ་ཀློ་ཚེ་རིང་ལྷ་དང་ནི། །ལོག་ལྟ་སངས་རྒྱས་གྱིས་སྟོང་པ། །ལྐུགས་པ་འདིར་དག་མི་ཁམས་བརྒྱད། །
ཅེས་གསུངས། མི་ཁམས་པའི་གནས་དེ་རྣམས་ལ་ཐར་བ་ནི། དལ་བ་ཡིན་ཏེ། སྡུད་པ་ལས། མི་ཁམས་བརྒྱད་བྲལ་དེའི་
དལ་བ་རྟག་ཏུ་རྙེད། །ཅེས་གསུང་པས། རང་རེ་ལ་ད་ལྟ་དལ་བ་བརྒྱད་དང་ལྡན་ཞིང་། འབྱོར་པ་བཅུ་ཡང་ཚང་བ། རང་

འབྱོར་ལྔ་ནི། མི་ཉིད་དབུས་སྐྱེས་དབང་པོ་ཚངས། །ལས་མཐའ་མ་ལོག་གནས་ལ་དད། །ཅེས་པ་དང་། གཞན་འབྱོར་ལྔ་ནི། སངས་རྒྱས་བྱོན་དང་དེས་
ཆོས་གསུངས། །བསྟན་པར་གནས་དང་དེ་རྗེས་འཇུག །མཁན་པོ་སློབ་དཔོན་སྦྱིན་བདག་བཅས། །གཞན་ཕྱིར་སྙིང་བརྩེ་ཡོད་པའོ། །ཅེས་གསུངས་པའི། 
དལ་འབྱོར་ཕུན་སུམ་ཚོགས་པ་འདི་ནི། ད་ལེན་ཙམ་མ་གཏོག་པ། ཕྱིས་ནི་འདི་འདྲ་ཐོབ་པ་ནི་དཀའ་བ་ཡིན་ཏེ། སྤྱོད་འཇུག་ལས། དལ་འབྱོར་འདི་ནི་རྙེད་པ་
ཤིན་ཏུ་དཀའ། །སྐྱེས་བུས་དོན་གྲུབ་ཐོབ་པར་གྱུར་པ་ལས། །གལ་ཏེ་འདིར་ལ་ཕན་པ་མ་བསྒྲུབ་ན། །ཕྱིས་ནི་ཡང་དག་འབྱོར་བ་ག་ལ་འགྱུར། །ཅེས་པ་དང་། 
རྗེ་དམ་པ་རྒྱ་གར་གྱིས། སྤྱིར་སེམས་ཅན་ཙམ་གྱིས་ལུས་མཐོང་ན། །མི་ལུས་ཐོབ་པ་མེད་པ་ཙམ། །སྒོས་ཁ་འཐོར་བའི་ལུས་མཐོང་ན། །མི་ལུས་ཐོབ་པ་
སྲིད་པ་ཙམ། །ཅེས་གསུངས་སོ། །དེ་ལྟར་ཐོབ་པར་དཀའ་བའི་དལ་འབྱོར་གྱི་མི་ལུས་འདི་ཡང་། རྟག་པར་རྒྱུན་དུ་སྡོད་པའི་རང་དབང་རང་ལ་མེད་སྟེ། མའི་

༄༅། །ལུས་ལ་བཙས་པའི་སྐད་ཅིག་ཕྱིན་ནས། འཆི་བ་ལ་ཉེ་ཡིན་ཏེ། ན་ཉིད་བས་ཀྱང་ད་ལོ་གཅིག་གི་འཆི་བ་ལ་ཉེ། ཟླ་བ་སྔོན་མ་བས་ཀྱང་
ཕྱི་མས་འཆི་བ་ལ་ཉེ། །ཁ་རྩང་བས་ཀྱང་དེ་རིང་གི་འཆི་བ་ལ་ཉེ། མདོར་ན་སྐད་ཅིག་སྔ་མ་བས་ཀྱང་ཕྱི་མས་འཆི་བ་ལ་ཉེ་བ་ཡིན་ཏེ། ཀླུ་དབང་གིས། མིའི་
བདག་པོས་གང་གིས་ནུབ་མོད་ནས། །མངལ་དུ་ཞུགས་ཏེ་རབ་དུ་འཇུག་གྱུར་པ། །དེ་ནི་དེང་ནས་བཟུང་སྟེ་ཉིན་རེ་བཞིན། །འཆི་བདག་ཁམས་སུ་འགྲོ་བཤུལ་མེད་
པར་འགྲོ། །ཅེས་པ་དང་། དཔེར་ན་བཤའ་སར་ཁྲིད་པའི་ཟོག་དང་འདྲ། །ཅེས་པ་དང་། །མདོ་ལས། འདུས་བྱས་རྟག་པར་གྱུར་པའི། གནས་ནི་གང་
ནའང་མི་རྙེད་སྟེ། །ཅེས་གསུངས། འཆི་བ་ལ་དབུག་འབྱུང་རྔུབ་གཅིག་གི་ཆོག་པའི་ཕྱིར། གཉིད་འོག་ཏུ་ཚེ་འཕོས་ནས། སད་རྒྱུ་མེད་པ་ཡང་མང་བ་ཡིན་ཏེ། 
ཀླུ་སྒྲུབ་ཀྱིས། དབུག་འབྱུང་རྔུབས་གཅིག་གིས་གཉིད་ལོག་ལས། །སད་ཁམས་གང་ལགས་པ་དེ་ངོ་མཚར་ཆེ། །ཅེས་གསུངས། ད་ལྟར་རང་ལུས་སྒེག་

ཅིང་སེམས་དཔའ་བ། །ངག་སྨྲ་མཁས་ཤིང་འདུན་སྲིད་ལ་གཟོབ་པ། །ཕ་བཞག་ཆུས་ཡག་ཅིང་། མཛའ་བཤེས་བཙན་དར་ཕུན་སུམ་ཚོགས་པ་རྣམས་ཀྱིས། 
བརྩེ་བའི་མིག་གིས་གདུངས་ལ་བལྟའ། །བྱམས་པའི་ལག་གིས་ལུས་ལ་བྱུག །བསྙེན་པའི་ཚིགས་རྣམས་རྣ་བར་བསྒྲགས། གདུང་བའི་སྙིང་ཆུ་མིག་དུ་
བཏོན་ནས་བསྐོར་ཡང་། རང་འཆི་བའི་ནད་ཀྱིས་ཟིན་པའི་དུས་ན། ནད་གཉན་འདུན་གྱིས་ཁར་བཀྲམ་པའི་ཐབས་མེད་ཅིང་། འཆི་བ་ལ་སྐད་ཅིག་ཙམ་ཡང་
བཤུལ་བའི་ཐབས་མེད་སྟེ། སྤྱོད་འཇུག་ལས། བདག་ནི་མལ་ན་འདག་གཞན་དུ། །གཉེན་བཤེས་ཀུན་གྱིས་མཐའ་བསྐོར་ཡང་། །སྲོག་ཆད་པའི་ཚོར་བ་
དག །བདག་ཉིད་གཅིག་པུས་མྱོང་བར་འགྱུར། །གཤིན་རྗེའི་ཕོ་ཉས་ཟིན་པ་ལ། །གཉེན་བས་ཅི་ཕན་བཤེས་ཅི་ཕན། །ཅེས་གསུངས། ད་ལྟ་འཛམ་བུ་
གླིང་པའི་མི་རྣམས་ཀྱིས་ཚེ་ཚད་ལོ་དྲུག་ཅུ་ཡིན་ཀྱང་། དུས་འདིར་རྐྱེན་མང་བ་ཡིན་པས། ནམ་འཆི་ངེས་པ་མེད་པ་ཡིན་ཏེ། ཞི་བ་ལྷས། དེ་རིང་ཁོ་ནར་མི་

ཞེས༑ །བདེ་བར་སྡོད་པའི་རིག་མ་ཡིན། །ཅེས་གསུང་། གལ་ཏེ་ཚེ་ཚད་ཙམ་ཐུབ་ན་ཡང་། བློ་ཆོས་ཕྱིར་མ་འབད་ནས། གཡེང་
བའི་དབང་དུ་བཏང་ན། རྒད་པོ་བརྒྱ་ལོན་པ་གཅིག་ཤི་བ་དང་། །བུ་ཚ་སྐྱེས་མ་ཁ་གཅིག་ཤི་བ་གཉིས། སྔར་བྱས་གྱི་བདེ་བ་ཟད་ཅིང་། །ད་ལྟ་འཆི་བའི་སྡུག་
བསྔལ་མྱོང་བར་འདྲ་བས། ཚེ་རིང་ཐུང་ཁྱད་མེད་པ་ཡིན་ཏེ། ཞི་བ་ལྷས། རྨི་ལམ་ལོ་བརྒྱར་བདེ་མྱོང་ནས། །སད་པར་གྱུར་པ་གང་ཡིན་དང་། །གཞན་
ཞིག་ཡུད་ཙམ་བདེ་མྱོང་ནས། །སད་པ་དེ་དག་གཉིས་ཀ་ཡང་། །བདེ་བ་དེ་ནི་ཕྱིར་འོང་མེད། །ཚེ་རིང་ཚེ་ཐུང་གཉིས་ཀ་ཡང་། །འཆི་བའི་དུས་སུ་དེ་འདྲ་ཡིན། །
ཅེས་གསུང་། ད་ལྟ་མི་ན་བས་ད་རུང་མི་འཆི་བསམ་ནས། བློ་ཞིབ་པ་ལྟར་བྱེད་ནས། དང་ལ་རང་ཁེ་དྲགས་ཕུན་སུམ་ཚོགས་པ་གཅིག་བསྒྲུབ་ཅིང་། གཞན་
མཛའ་བཤེས་རྣམས་ཀྱིས་ཆིས་ལ་གཟབ་ཅིང་རྐང་ཚུག་པར་བྱེད། དེ་ནས་བདག་ཀྱང་ཕྱི་མའི་དོན་ཆོས་བསྒྲུབ་པ་ལ་འབད་བསམ་པ་ཡིན་ཀྱང་། འཆི་བདག་གིས་

འཆི་བའི་དུས་ལ། སྐད་ཅིག་ཙམ་ཡང་མི་བཤུལ་ཏེ། སྤྱོད་འཇུག་ལས། ཡིད་བརྟེན་མི་རུང་འཆི་བདག་འདིས། །བྱ་བ་ཟིན་དང་སྐད་གཅིག་ཙམ་ཡང་མི་བསྒུག་
པས༑ །ན་དང་མི་ན་ཀུན་གྱིས་ཀྱང་། །གློ་བུར་ཚེ་ལ་ཡིད་མི་བརྟེན། །ཐམས་ཅད་བོར་ཏེ་ཆས་དགོས་ཀྱང་། །བདག་གིས་དེ་ལྟར་མ་ཤེས་ནས། །མཛའ་དང་
མི་མཛའི་དོན་གྱིས་ཕྱིར། །རིག་པ་རྣམས་པ་སྣ་ཚོགས་བྱས། །ཅེས་གསུངས། འཆི་ཚེ་གཉན་བཤེས་གང་གིས་སྐྱོབ་པར་མི་ནུས་ཏེ། ཆེད་དུ་བརྗོད་པའི་
ཚོམ་ལས། འཆི་བའི་དུས་ལ་བབ་པ་ན། །བུ་རྣམས་སྐྱབས་སུ་མི་འགྱུར་ཏེ། །ཕས་ཀྱང་མ་ཡིན་གཉན་འདུན་མིན། །སུས་ཀྱང་སྐྱབས་སུ་གྱུར་པ་མེད། །
ཅེས་པ་དང་། སློབ་དཔོན་པདྨས། ནག་པོའི་ཉེས་སྐྱོན་ཐམས་ཅད་ཀྱི་རྩ་བ་རྟག་པར་འཛིན་པ་ཡིན་ཅིང་། ཡོན་ཏན་ཐམས་ཅད་ཀྱིས་རྩ་བ་མི་རྟགས་པ་
སྒོམ་པ་ཡིན་པས། འདི་དང་མ་བྲལ་བར་དགོས་པ་ཡིན་གསུངས། འཇིག་རྟེན་གྱི་ཁམས་ན་སྐྱེས་པའི་མཐར་མ་ཤི་ནས་འདུག་པ་གཅིག་ཀྱང་མི་སྲིད་དེ། མྱ་

༄༅། །ངན་འདས་མདོ་ལས། སའམ་འཇིག་རྟེན་མཐོ་རིས་ན། །སྐྱེས་ནས་ལ་ལ་མི་ཤི་བ། །རྒ་ཞིང་ཁྱོད་ཀྱིས་མཐོང་བའམ། །འོན་ཏེ་
ཐོས་སམ་ཐེ་ཚོམ་ཟ། །ཅེས་གསུང་། ཚེ་འདིར་བསླུ་ཞིང་བྲིད་ནས། ཐར་པའི་གེགས་བྱེད་ཅིང་རང་ནམ་ཤི་ཛ། ལས་ངན་གྱིས་སྡིག་དང་འགྲོག་ནས། 
ངན་སོང་དུ་འགྲོ་དགོས་པའི་ཕྱིར། མཛའ་བཤེས་རྣམས་ལ་ཡང་ཆགས་པར་མི་བྱ་སྟེ། སྐྱེ་ཡང་བདག་ཉིད་གཅིག་སྐྱེ་ཞིང་། །འཆི་ཡང་བདག་ཉིད་གཅིག་འཆི་
སྟེ༑ །སྡུག་བསྔལ་སྐལ་བ་མི་ལེན་ཅིང་། །གེགས་བྱེད་མཛའ་འོས་ཅི་ཞིག་བྱེད། །ཅེས་པ་དང་། ལྷན་ཅིག་སྐྱེས་པས་ཤ་རུས་དག །སོ་སོར་བྱེད་སྟེ་ཞིག་
པ་ལ། །མཛའོ་གཞན་ལྟ་སྨོས་ཅི་དགོས། །ལུས་འདི་ཡང་རང་དབང་མེད་པར་ཅི་འགྱུར་ངེས་པ་མེད་པས། སངས་རྒྱས་བསྒྲུབ་པའི་ཐབས་མ་ལགས་པ། 
སྐྱིད་ཆོས་དང་། སྒེག་ཆོས་ཀྱིས་སྤྱོད་པས། ཆགས་པའི་རྟེན་བྱེད་དུ་རི་རུང་སྟེ། ཇི་སྐད་དུ། ཚེ་ནི་སྐད་གཅིག་བསླུ་བ་སྟེ། །ལུས་ནི་ཐང་གཅིག་བརྟན་

པོ་ཙམ། །འདི་ལྟར་ཁྱོད་ཀྱིས་བསྲུང་ཀྱང་ནི། །འཆི་བདག་བརྩེ་བ་མེད་པ་དེས། །ཕྲོག་ནས་བྱ་དང་ཁྱི་ལ་སྦྱིན། །མེ་ལ་བསྲེག་དང་ཆུ་ལ་བཀུར། །དུང་
དུ་སྦ་བ་ལ་སོགས་བྱ། །དེ་ཚེ་ཁྱོད་ཀྱིས་ཅི་བྱར་ཡོད། །ཅེས་གསུངས། ནམ་འཆི་ཆ་མེད་ཅིང་། དགེ་བ་བྱེད་པ་ལ་སྐད་ཅིག་ལ་ཡང་སྔ་ཕྱི་ཡོད་སྟེ། མཚན་
མོ་བཟང་མོའི་མདོ་ལས། སང་ཙམ་འཆི་ཡང་སུས་ཤེས་ཀྱིས། །དེ་རིང་ཉིད་ནས་བཏུད་དེ་བྱ། །ཅེས་གསུངས་པས། དགེ་རིག་ལ་འདོར་ལེན་བྱེད་པ་གལ་ཆེ་
སྟེ༑ ད་ལྟ་རིགས་དམ་ཞིང་གཟུགས་ངན་པ། བརྩེ་བའི་གཉེན་མེད་ཅིང་འཇིགས་པའི་དགྲ་སྡང་བ། འབྱོར་པ་ཆུང་ཞིང་གཞན་གྱིས་ཡིད་དུ་མི་འོང་བ། ལུས་
ན་ཚ་དང་སེམས་སྡུག་བསྔལ་གྱིས་གདུང་བ་ཐམས་ཅད། འདོད་ནས་བསྒྲུབ་པ་གཅིག་ཀྱང་མེད། མི་འདོད་བཞིན་དུ་འབྱུང་བ་ཐམས་ཅད་སྔོན་གྱིས་ལས་ཡིན། 
ཚེ་འདིར་ཡང་རྒྱུ་བསམ་པ་བཟང་གྱིས་བསློང་ནས། དགེ་སྡིག་གང་བྱེད་པའི་འབྲས་བུ་ཆུད་ཟོས་སུ་མི་འགྱུར་ཞིང་། ཕྱི་མར་རང་ཐོག་དུ་འབྱུང་བ་ཡིན་ནོ། །ཇི་

༄༅། །སྐད་དུ། ལུས་ཅན་དག་གིས་ལས་རྣམས་ནི། །བསྐལ་པ་བརྒྱར་ཡང་ཆུད་མི་ཟ། །ཚོགས་ཤིང་དུས་ལ་བབ་པ་ན། །འབྲས་བུ་ཉིད་དུ་
སྨིན་པར་འགྱུར། །ཅེས་པ་དང་། ཚེ་འདི་མི་དགེ་བ་ཆགས་སྡང་གིས་དབང་དུ་བཏང་ནས། ཕྱི་མ་ཐར་པ་ཐོབ་དུ་རེ་བ་རྣམས་ནི། ཤིན་ཏུ་བླུན་པ་ཡིན་ནོ། །ལུང་
ལས༑ སྡིག་པ་བྱས་པས་བདེ་འདོད་ཀྱང་། །གང་དང་གང་དུ་འགྲོ་གྱུར་པ། །དེ་དང་དེར་ནི་སྡིག་པ་དེས། །སྡུག་བསྔལ་མཚོན་གྱིས་རྣམ་པར་འཇམ། །ཅེས་
གསུངས༑ ལུས་ངག་ཡིད་གསུམ་ཞི་དུལ་གྱིས་སྒོ་ནས། གཞན་ལ་ཕན་སེམས་སྐད་ཅིག་ཙམ་དྲན་པའི་བསོད་ནམས་ཀྱང་། ཡོན་ཏན་དཔག་ཏུ་མེད་པར་བཤད་
སྟེ༑ ལུས་ངག་ཡིད་གསུམ་གྱིས་དགེ་བྱས་པས། གང་དང་གང་དུ་འགྲོ་གྱུར་པས། །དེ་དང་དེར་ནི་བསོད་ནམས་ཀྱིས། །འབྲས་བུ་ཡོན་གྱིས་མངོན་མཆོག་
འགྱུར༑ །ཅེས་གསུངས། སྡིག་པ་བྱས་ཀྱང་ད་ལྟ་དངོས་སུ་སྐྱོན་མི་སྣང་བསམ་ནས། སེམས་བདེ་མོར་བསྡད་མི་རུང་། ཕྱི་མར་ངན་སོང་དུ་འགྲོ་ངེས་ཏེ། 

ཀླུ་དབང་གིས། སྡིག་པའི་ལས་རྣམས་བགྱིས་པ་དགའ་ཡང་ནི། །དེའི་མོད་ལ་མཚོན་བཞིན་མི་གཅོད་སྟེ། །འཆི་བའི་དུས་ལ་བབ་པར་གྱུར་པ་ན། །ལས་ཀྱི་
འབྲས་བུ་གང་ལག་མངོན་དུ་གྱུར། །ཅེས་གསུངས། འཇིག་རྟེན་ཁམས་འདིར་གསེར་ལ་སོགས་པ། འདོད་པའི་ལོངས་སྤྱོད་ཐམས་ཅད་ཀྱིས་གང་ནས་ཡོད་ཀྱང་། 
རང་འཆི་བའི་ཚེ། དེ་རྣམས་ཆགས་པའི་ཡུལ་ཡིན་ཅིང་། རང་སྒྲོན་ལག་པ་སྟོང་པར། དགེ་སྡིག་གང་བྱས་དང་འགྲོགས་ནས། བར་དོའི་འཕྲང་ལ་འགྲོ་དགོས་
པའི་ཕྱིར། ཆོས་མེན་བརྩིས་ཀྱང་དགོས་པ་མེད་པ་ཡིན་ཏེ། ལྷག་མའི་རྒྱུད་ལས། གསེར་གྱི་རི་ལ་གཡུའི་རྫས་ལྷག་སྟེ། །གྲམ་པ་ལ་སོགས་རིན་ཆེན་གཅལ་
བཀྲམ་བཞིན། །ཆུ་ཀླུང་འདི་ཀུན་བདུད་རྩིར་བབ་གྱུར་ཀྱང་། །ནོར་གྱི་མཆོག་དང་ཟས་ནི་ཆོགས་ཤེས་བཟང་། །དགོས་པའི་ནོར་ནི་བླ་མེད་སངས་རྒྱས་ཡིན། །
ཅེས་གསུངས། ཆོས་ལྟར་བྱེད་ཀྱང་ཆོས་མིན་དུ་འགྲོ་བའང་ཡོང་སྟེ། ཐོས་བསམ་གྱིས་སྒོར་ཞུགས་པ་ཕལ་ཆེར་ཡང་། ལས་འབྲས་ལ་དཔང་པོ་ཁྱོད་ཅིང་། 

༄༅། །ཆོས་བདག་འཛིན་གཉེན་ནོར་མི་བཏང་ནས། གྲོགས་ལ་མཐོ་དགའ་དམའ་དོགས་ལ་སོགས་ཆགས་སྡང་བྱེད་ཅིང་། རང་ཚེ་འདིའི་
ཁེ་གྲགས་བསྒྲུབ་པའི་ཆེད་ཕྱིར། རྒྱུད་གཞུང་རྒྱ་ཆེ་ལ་གྲངས་མང་བ་རྣམས་བཤད་ན་ཡང་། སངས་རྒྱས་ལ་རྟ་རྔ་འདྲིལ་གང་ཡང་ཉེ་བར་མ་སོང་སྟེ། ཕ་དམ་པས། 
འཁོར་བའི་ཆོས་ལ་ཡིད་འབྱུང་མ་ནུས་ན། །སྡེ་སྣོད་མ་ལུས་ཤེས་ཀྱང་ཕན་མི་ཐོགས། །ཅེས་གསུངས། རང་གིས་དགེ་བ་ཡིན་པར་འདོད་པའི་ཆོས་སྤྱོད་ཕལ་
ཆེར་ཡང་། ཚེ་འདིའི་ཁེ་གྲགས་གིས་སྣོན་པར་གྱུར་པ་ཡང་ཡོད་སྟེ། ཞི་བ་ལྷས། སྡུག་བསྔལ་འདོར་འདོད་སེམས་ཡོད་ཀྱང་། །སྡུག་བསྔལ་ཉིད་ལ་མངོན་
པར་རྒྱུག །བདེ་བ་འདོད་ཀྱང་གཏི་མུག་པས། །རང་གིས་བདེ་བ་དགྲ་ལྟར་འཇོམ། །ཅེས་པ་དང་། དུག་དང་འདྲེས་པའི་ཁ་ཟས་བཟའ་མི་རུང་བ་བཞིན་དུ། 
སྡིག་དང་འདྲེས་པའི་ཆོས་ཀྱང་ཐར་པ་ཐོབ་པའི་རྒྱུར་མི་འགྲོ་བ་ཡིན་ནོ། །ཇི་སྐད་དུ། དུག་དང་འདྲེས་པའི་ཁ་ཟས་བཟང་ཟ་བ། །དཀར་པོ་ཆོས་སྤྱོད་དེ་འདྲར་

རྒྱལ་བས་གསུང་། །དལ་འབྱོར་གྱིས་མི་ལུས་འདིའི་ཐོབ་ནས། ཐར་པ་མ་བསྒྲུབ་ན། ཁམས་གསུམ་འཁོར་བའི་གར་སྐྱེས་ཀྱང་། བདེ་བ་མེད་པ་ཡིན་ཏེ། སྤྱིར་
ཡོད་པ་འཚོ་སྐྱོངས་མི་ཐུབ་པའི་སྡུག་བསྔལ། མེད་པ་བརྩལ་གྱིས་མི་རྙེད་པའི་སྡུག་བསྔལ། དགྲ་སྡང་བ་དང་འཕྲད་དོགས་པའི་སྡུག་བསྔལ། གཉེན་བྱམས་
པ་དང་བྲལ་དོགས་པའི་སྡུག་བསྔལ། སྐྱེ་རྒས་ན་འཆི་བཞི་དང་བརྒྱད། བྱེ་བྲག་དུ་དྲུག་ཡོད་པ་ལ། ལྷར་སྐྱེས་ཀྱང་། མི་འཕོད་དང་། ཁམས་འོག་མར་
ལྟུང་བའི་སྡུག་བསྔལ་དཔག་ཏུ་མེད་པར་ཡོད་པར་བཤད། ལྷ་མ་ཡིན་ལ་འཐབ་རྩོད་ཀྱིས་སྡུག་བསྔལ། མི་ལ་སོ་ནམ་བྲིལ་འཕོང་གིས་སྡུག་བསྔལ། །བྱོལ་
སོང་ལ་བླུན་གཏི་མུག་པའི་སྡུག་བསྔལ། ཡི་དྭགས་ལ་བཀྲེས་ཤིང་སྐོམ་པའི་སྡུག་བསྔལ། དམྱལ་བ་ལ་ཚ་གྲང་གི་སྡུག་བསྔལ། ལས་ལ་གབ་པའི་གཤིན་
རྗེ་རྣམས་ཀྱིས་ལག་ན་མཚོན་ཆ་སྣ་ཚོགས་ཐོགས་ནས། སོད་སོད་རྒྱོབ་རྒྱོབ་ཀྱིས་སྒྲས། ལྕགས་སྲེག་གིས་ཐང་ལ་བརྟས་ནས། ཟང་ཁ་སྦྱོར་དུ་ཁྲོ་ཆུ་ཁོལ་

༄༅། །མའི་ནང་དུ་བརྩོ་བ་དང་། ལུས་ལ་མེ་སྦར་བ་དང་། ལྕགས་སྲེགས་སོག་ལེས་དྲ་བ་དང་། ལྕགས་སྲེགས་དྲ་བའི་ནང་དུ་བཅུག་ནས། ལས་
ལ་གྲུབ་པའི་སྟག་གཟིགས་དམ་དྲེད། གཅན་སྤྱང་རྣམས་ཀྱིས་དྲ་མིགས་ནས་འདྲད་པ་ལ་སོགས་པའི་སྡུག་བསྔལ་དཔག་ཏུ་མེད་པ་མྱོང་བར་བཤད། ད་ལྟ་རང་རེ་
ནུབ་གཅིག་ཙམ་གྱིས་ལྷག་པ་དང་། ཡུད་ཙམ་གཅིག་གིས་མེ་བཙའ་དང་། ཞག་གཅིག་ཙམ་གྱིས་བཀྲེས་སྐོམས་དང་། ཉིན་གཅིག་ཁུར་ཚས་ནོན་པ་ཙམ་
ཡང་མི་བཟོད་པ་ལ། ངན་སོང་གིས་སྡུག་བསྔལ་བཟོད་དུ་རེ་བ་ནི་ཤིན་ཏུ་ཡང་བླུན་པ་ཡིན། འཁོར་བ་པ་ལ་བདེ་བའི་གནས་སྐབས་མེད་པར་བཤད་སྟེ། བྱམས་
པ་མགོན་པོས། མི་གཙང་བ་ལ་དྲི་ཞིམ་མེད། །འགྲོ་ལྔ་དག་ལ་བདེ་བ་མེད། །ཅེས་གསུངས་པས།། ༈ །།འོ་དེ་ལྟ་བུ་ཁམས་གསུམ་
འཁོར་བའི་སྡུག་བསྔལ་ཐམས་ཅད་ལ་སྐྱོབས་ཅིང་། སྒྲིབ་གཉིས་དག་པར་བྱེད་པའི་ཐབས་ལ། ཡི་གེ་བརྒྱ་པའི་སྒོམ་བཟླས་འདི་གལ་ཆེ་བ་ཡིན་ཏེ། མེ་ཏོག་

བཀོད་པའི་རྒྱུད་ལས། བླ་མ་རྡོ་རྗེ་སེམས་སྒོམ་ནས། །རང་བྱུང་ཡི་གེ་བརྒྱ་པའི་མཐུས། །སྒྲིབས་པ་རྣམས་གཉིས་བྱང་བར་འགྱུར། །ཅེས་གསུང་། འདི་
ངེས་ཤེས་བསྐྱེད་ནས། སྐབས་རེ་ཙམ་སྒོམ་བཟླས་པའི་ཡོན་ཏན། དམྱལ་བར་འགྲོ་བའི་ལས་བྱས་ཀྱང་། དག་པར་གསུང་སྟེ། ན་རག་དོང་སྤྲུག་གིས་
རྒྱུད་ནས། འདི་དག་དུས་གཅིག་ལ་ལེན་བརྒྱ་རྩ་བརྒྱད་བཟླས་ནས། ངན་སོང་གསུམ་དུ་ལྟུང་བ་ལ་ཡང་ཐར་བར་འགྱུར་རོ། །ཅེས་གསུང་། འདི་སངས་རྒྱས་
ཐམས་ཅད་བསྐྱེད་པའི་ས་བོན་ཡིན་པའི་ཕྱིར། ཉམས་སུ་བླངས་པས། དམ་ཚིག་ལ་ཆགས་ཉམས་སོང་བ་རྣམས་ཀྱང་བྱང་བར་གསུངས་སྟེ། རྡོ་རྗེ་སེམས་
དཔའི་རྒྱུད་ལས། རང་བྱུང་ཡི་གེ་ཐིག་ལེ་བརྒྱ། །སངས་རྒྱས་ཀུན་གྱིས་ས་བོན་ཏེ། །ཉམས་ཆགས་ཐམས་ཅད་འཇམས་པར་བྱེད། །ཅེས་གསུང་། རྡོ་རྗེ་
སེམས་དཔའ་འདི་ནི། སངས་རྒྱས་ཀུན་གྱིས་བདག་ཉིད། རྒྱལ་བ་རིགས་ལྔའི་ངོ་བོ་ཡིན་པར་གསུང་སྟེ། མཚན་བརྒྱད་ལས། རྡོ་རྗེ་སེམས་དཔའ་

༄༅། །དཔའ་ཆེ། །རྡོ་རྗེ་དེ་བཞིན་གཤེགས་པ་ཀུན། །དང་པོ་རྡོ་རྗེ་ཀུན་ཏུ་བཟང་། །ཅེས་པ་དང་། གསང་སྙིང་ལས། རིགས་ཀྱིས་རིགས་ཏེ་རིགས་
ཀྱིས་གཙོ། །ཐུགས་ཀྱིས་ཐུགས་ཏེ་ཐུགས་ཀྱིས་མཆོག །ཅེས་གསུང་། འདི་ཚུལ་བཞིན་ཉམས་སུ་བླང་བའི་གདམས་ངག་ནི། རྡོ་རྗེ་སེམས་དཔའ་ཉིད་དང་ཁྱད་
མེད་པར་བསམ་སྟེ། དགོངས་པ་ཚིགས་གསུམ་པའི་རྒྱུད་ལས། རྡོ་རྗེ་སེམས་དཔའ་སྒོམ་ནས་ནི། །སྔགས་ཀྱང་རབ་ཏུ་བཟླ་བྱེད་པ། །དེའི་རིག་ཀུན་བྱང་ནས་ཀྱང་། །
རྡོ་རྗེ་སེམས་དཔའ་འདྲ་བར་འགྱུར། །ཅེས་གསུང་པས། ཡི་གེ་བརྒྱ་པའི་སྒོམ་བཟླས་ལ་འཇུག་པར་བྱ་བ་ནི། རང་ཉིད་བདེ་བའི་སྟན་ལ། ལུས་རྣམ་སྣང་གིས་
ཆོས་བདུན་དང་ལྡན་པར་བྱས་ཏེ། ཐེག་པ་ཕྱི་ནང་སྐྱབས་འགྲོས་ཕྱེ། ཅེས་གསུང་པས། ནང་པ་སངས་རྒྱས་པའི་སྐྱབས་འོག་དུ་ཚུད་པར་བྱེད་པ་ལ། སྐྱབས་
ཡུལ་དཀོན་མཆོག་གསུམ་གྱིས་ནམ་མཁའ་གང་བར་བསམ་ལ། སངས་རྒྱས་ཆོས་དང་དགེ་འདུན་ལ། བདག་སོགས་འགྲོ་ཀུན་སྐྱབས་སུ་མཆི། །བླ་མ་ཡི་

དམ་མཁའ་འགྲོ་ལ། །བདག་སོགས་འགྲོ་ཀུན༴ །ཆོས་ཀུན་ལོངས་སྐུ་སྤྲུལ་སྐུ་ལ། །བདག་སོགས་འགྲོ་ཀུན་སྐྱབས༴ །ཅེས་བརྒྱ་རྩ་བརྒྱད་དམ། བདུར་
ལ་སོགས་པ་བྱ་ཞིང་། ཐེག་པ་ཆེ་ཆུང་སེམས་སྐྱེད་ཀྱི་ཕྱེ། ཅེས་གསུང་པས། རང་ཁོ་ན་འདི་དོན་མ་ཡིན་ཅིང་། སེམས་ཉིད་སྡུག་བསྔལ་ཞིང་ཉམས་ཐག་པ་
འདི་རྣམས་སྙིང་རེ་རྗེ། འདི་དག་ཐམས་ཅད་བདེ་བ་ལྡན། སྡུག་བསྔལ་ཀུན་དང་བྲལ་ནས། སངས་རྒྱས་ཐོབ་པར་བྱ་བའི་ཆེད་དུ། ལུས་ངག་གསུམ་ཀྱིས་
སྒྲིབ་པ་དག་པར་བྱེད་པ། ཡི་གེ་བརྒྱ་པའི་སྒོམ་བཟླས་ལ་འཇུག་བསྙོམས་དུ་སེམས་བསྐྱེད་ནས། ལྷ་ཚོགས་རྣམས་ཀྱིས་མདུན་དུ་ཐལ་མོ་སྦྱར་ཏེ་དམ་བཅའ་བ་ནི། 
བླ་མ་རྒྱལ་བ་སྲས་བཅས་དགོངས། །བདག་གིས་སེམས་ཅན་ཀུན་དོན་དུ། །བྱང་ཆུབ་མཆོག་དུ་སེམས་བསྐྱེད་ནས། །བསླབ་བྱ་ཐམས་ཅད་བསློབ་པར་གྱིས། །
ཅེས་སེམས་བསྐྱེད་ནས། མདུན་གྱིས་སྐྱབས་ཡུལ་རང་ལ་བསྟིམ་ཞིང་། ཚེ་རབ་འཁོར་བ་ཐོག་མ་མེད་པའི་སྡིག་སྒྲིབ་ཐམས་ཅད་སངས་ཀྱིས་དག་པར་བསམ། དེ་

༄༅། །ནས་རང་ཉིད་ཐ་མལ་པའི་སྤྱི་གཙུག་ཁྲུ་གང་གང་གིས་སོར། པདྨ་དང་ཟླ་བའི་གདན་ལ། སྐད་ཅིག་གིས་རྡོ་རྗེ་སེམས་དཔའ་སྐུ་མདོག་དཀར་
པོ༑ ཕྱི་ནང་མ་བསྒྲིབ་པ། ཆུ་ཤེལ་གྱི་མདོག་འདྲ་བ། ཞལ་གཅིག་ཕྱག་གཉིས་ཐུགས་ཀར་རྡོ་རྗེ་དང་དྲིལ་བུ་བསྣོལ་བ། དར་དང་རིན་པོ་ཆེའི་རྒྱན་རྣམ་པ་སྣ་
ཚོགས་ཀྱིས་སྤྲས་པ། དབུ་སྐྲ་གྱེན་དུ་བཅིང་ཞིང་ལྷག་མ་ཐུར་དུ་གྲོལ་བ། ཞབས་སེམས་དཔའི་དཀྱིལ་མོ་ཀྲུང་གིས་བཞུགས་པ། དེའི་སྤྱི་བོར་ཨོཾ། མགྲིན་
པར་ཨཱཿ ཐུགས་ཀར་ཙིཏྟ་དམར་པོ་གུར་ཕུབ་པ་ལྟ་བུ། ནང་དཀར་བ། དེའི་དབུས་སུ་ཟླ་བའི་དཀྱིལ་འཁོར་གྱིས་སྟེང་དུ། རྡོ་རྗེ་དཀར་པོ་རྩེ་ལྔ་པའི་ལྟེ་
བར་ཁང་སིང་དུ་གྱུར་པའི་ནང་། ཟླ་བའི་དཀྱིལ་འཁོར་གྱིས་སྟེང་དུ། ཧཱུཾ་དཀར་པོ་དངུལ་ཆུའི་མདོག་འདྲ་བ། དེ་ལ་ཡི་གེ་བརྒྱ་པས་སིལ་ལེ་གཡས་སུ་
འཁོར་ནས་ཡོད་པར་བསམ། དེ་ནས། ཨོཾ་བཛྲ་ས་མན་ཛ་ཧཱུཾ་ཛ། ཅེས་བརྗོད་པས། རང་གིས་ཐུགས་ཀར་ནས་འོད་ཟེར་འཕྲོས་པས། ཕྱོགས་དུས་

ཀྱིས་སངས་རྒྱས་ཐམས་ཅད་ལ་མཉེས་པའི་མཆོད་པ་ཕུལ། སྐུ་གསུང་ཐུགས་ཀྱིས་བྱིན་བརླབས་ཐམས་ཅད་ཨོཾ་ཨཱཿཧཱུཾ་གསུམ་གྱིས་རྣམ་པར་དཔུངས་ཀྱིས་
འདུས་ནས། སྤྱི་བོའི་རྡོ་རྗེ་སེམས་དཔའམ་གཉིས་སུ་མེད་པར་བསྟིམ། དེ་ནས། སྣང་སྲིད་ཐམས་ཅད་གཟུགས་སྡུག༴ སྒྲ་བསྙེན༴ དྲི་ཞིམ༴ རོ་མངར༴ །
རེག་བྱ་འཇམ་པ་ལ་སོགས༴ ཀུན་ཏུ་བཟང་པོའི་མཆོད་སྤྲིན་དུ་གྱུར་པར་བསམ་ལ། ཡིད་ཀྱིས་མཆོད་པ་འབུལ། རྡོ་རྗེ་སེམས་དཔའ་སེམས་དཔའ་ཆེ། །རྡོ་
རྗེ་དེ་བཞིན་གཤེགས་པ་ཀུན། །དང་པོ་རྡོ་རྗེ་ཀུན་ཏུ་བཟང་། །ཕྱག་འཚལ་རྡོ་རྗེ་སེམས་དཔའ་ལ། །ཅེས་པས་བསྟོད། དེ་ནས་རྡོ་རྗེ་སེམས་དཔའི་ཐུགས་
ཀའི་སྔགས་འཁོར་ལགས། ཡེ་ཤེས་ཀྱིས་བདུད་རྩི་དང་ཁྲ་ལ་བབ་ནས། རྡོ་རྗེ་སེམས་དཔའི་ཞབས་གཡས་པའི་ཐེ་བང་ལ་མར་འཁྲིལ་ནས་བྱུང་། རང་གིས་
ལུས་ཕྱི་ནང་གིས་སྡིག་སྒྲིབ་ཐམས་ཅད། ཉི་མས་གྲིབས་སོ་དེད་པ་ལྟར། སངས་ཀྱིས་དག་ནས། ལུས་ཤེལ་དཀར་ཕྱིས་པ་ལྟར་གྱུར་པའི་ནང་། 

༄༅། །ཟག་མེད་ཡེ་ཤེས་ཀྱིས་བདུད་རྩིས་དཀར་ལྟེམ་གྱི་གང་ནས། བདེ་སྟོང་གིས་ཉམས་དང་ལྡན་པའི་ངང་ནས། ཡི་གེ་བརྒྱ་པ། བརྒྱད་སྟོང་། 
ཁྲི་འབུམ་ལ་སོགས། ཐུན་དུ་བཅད་ཅིང་བསྒྲང་། ཐུན་སྐབས་ལ་བབ་པ། མཆོད་བསྟོད་གོང་བཞིན་བྱེད། དེ་ནས་རྡོ་རྗེ་སེམས་དཔའ་འོད་དུ་ལྟེམ་ཀྱིས་ཞུ་ནས་
རང་ལ་བསྟིམ། རང་གིས་ལུས་ངག་ཡིད་གསུམ་དང་། རྡོ་རྗེ་སེམས་དཔའ་སྐུ་གསུང་ཐུགས་དབྱེར་མེད་དུ་གྱུར་པའི་ངང་ནས། ཨོཾ་བཛྲ་སཏྭ་ཧཱུཾཿ ཅེས་བརྗོད་
པས༑ རང་ཉིད་རྡོ་རྗེ་སེམས་དཔའ་གོང་དུ་བསྐྱེད་པ་ཅི་ལྟ་བ་བཞིན་དུ་སྒོམ་ལ། སྣང་བ་ཐམས་ཅད་རྡོ་རྗེ་སེམས་དཔའི་སྐུ། སྒྲ་གྲགས་པ་ཐམས་ཅད་ཡི་གེ་
བརྒྱ་པའི་སྒྲ། དྲན་རྟོགས་ཅི་བྱུང་བ་ཐམས་ཅད་རྡོ་རྗེ་སེམས་དཔའི་ཐུགས་གསལ་སྟོང་ཡིན་ཨང་བསམ་པའི་ངང་ནས། སྤྱོད་ལམ་བྱ༴ མཐར་དགེ་བསྔོ་ནི། 
དགེ་བ་འདིའི་མྱུར་དུ་བདག །བཅོམ་ལྡན་རྡོ་རྗེ་སེམས་དཔའ་འགྲུབ་འགྱུར་ནས། །འགྲོ་བ་གཅིག་ཀྱང་མ་ལུས་པ། །དེའི་ས་ལ་འཁོད་པར་ཤོག །གལ་ཏེ་

སྐུའི་སྒོ་ནས་ཡི་གེ་བརྒྱ་པའི་སྒོམ་བཟླས་འདོད་ན། རྡོ་རྗེ་སེམས་དཔའ་རྣམ་པར་ཉིད་དུ་བསྒྱུར་ནས། དེའི་སྙིང་པོ༴ ཨོཾ་ཙཀྲ་ས་ཏྭ་ས་མ་ཡ། ཅེས་བསྒྲང་། 
གསུང་ལ་སྣང་བ་མཐའ་ཡས་སུ་བསྒྱུར་ནས། དེའི་སྙིང་པོ༴ ཨོཾ་པདྨ་ས་ཏྭ་ས་མ་ཡ། ཅེས་བསྒྲངས། ཡོན་ཏན་ལ༴ རིན་ཆེན་འབྱུང་ལྡན་དུ་སྒོམ་ལ། 
དེའི་སྙིང་པོ། ཨོཾ་རཏྣ་ས་ཏྭ་ས་མ་ཡ། ཅེས་བསྒྲང་། ཕྲིན་ལས་ལ། དོན་ཡོད་གྲུབ་པར་བསྒྱུར་ལ། དེའི་སྙིང་པོ༴ ཨོཾ་ཀརྨ་ས་ཏྭ་ས་མ་ཡ། ཅེས་
བསྒྲང་༑ གཞན་བསྐྱེད་ཆོག །སྤྱན་དྲངས་ལ་སོགས་རྣམས་གོང་དུ་ཐུགས་ཀྱིས་བསྙེན་པ་གཞན་ཀུན་ལ་འདྲེས། ཡི་གེ་བརྒྱ་པའི་སྒོམ་བཟླས་གསལ་བར་
བསྒྲིག་པ། སེམས་ཅད་ཐམས་ཅད་ལ་ཕན་ཐོག་པར་གྱུར་ཅིག །ཚོགས་གཉིས་རྫོགས་པའི་མཎྜལ་ལ། སློབ་དཔོན་པདྨས། བསྒྲུབ་དང་མཆོད་པའི་
མཎྜལ་གཉིས། །ཅེས་པས། གང་ཡིན་ཀྱང་། རྒྱུ་ས་ཤིང་ཡིན་ན་གྲུ་གང་བས་ཆུང་འབུལ་དུ་མི་རུང་། རིན་པོ་ཆེའི་མཎྜལ་ནི་སོར་བཞི་ཡན་ཆད་འབུལ་དུ་

༄༅། །རུང་བ་ལ། ཆགས་ནངས་ནག་པོོ་ལ་སོགས་པའི་སྐྱོན་ཡོད་ན། ཕྱི་ལྟར་དུ་ལོངས་སྤྱོད་ལ་བར་ཆད། ནང་ལྟར་དུ་ལུས་ན་ཚ། གསང་བ་
ལྟར་དུ་ཏིང་ངེ་འཛིན་ལ་བྱིང་རྨུག་རྒོད་འཐོར་གྱིས་སྐྱོན་ཡོད་པས། མཎྜལ་སྐྱོན་མེད་ཅིང་། གཟེན་འཆར་བ་ལ་སོགས་མཚན་ཉིད་དང་ལྡན་པ་ཕུལ་ནས། ཚོགས་
གཉིས་རྫོགས་ནས་སངས་རྒྱས་གྱིས་ཞིང་ཁམས་རྣམ་པར་དག་པར་སྐྱེ་བར་བཤད་པས། འདི་ཕུལ་བ་ལ་ནན་ཏན་བྱེད་པ་ལ་གལ་ཆེ་བ་ཡིན། དེ་ལ་དང་པོ་བསྒྲུབ་པའི་
མཎྜལ་ནི། སྭ་བྷ་ཝས་སྟོང་པར་བསམ། སྟོང་པ་དེ་ཉིད་ཀྱིས་ངང་ལས། བྷྲུཾ་ཡོངས་སུ་གྱུར་པ་ལས། རིན་པོ་ཆེ་སྣ་ཚོགས་ལས་གྲུབ་པའི་གཞལ་ཡས་ཁང་། 
གྲུ་བཞི་སྒོ་བཞི་རྟ་བབ་དང་ལྡན་པ་གཅིག་ཏུ་བསམ། དེའི་དབུས་སུ་ཚུལ་གཅིག་བཀོད་པ་དེ། སིང་ལྡིང་བརྒྱད་ཀྱིས་བཏེགས་པའི་རིན་པོ་ཆེའི་ཁྲི། རིན་པོ་ཆེའི་དྲ་
བས་ཁེབ་བྱས་ཤིང་། པད་ཟླ་ཉི་མའི་གདན་དྲུག་གིས་སྟེང་དུ། བླ་མ་དཀོན་མཆོག་བསྐྱེད། ཤར་དུ་ཚོམ་བུ་གཅིག་བཀོད་པ་དེ་དགེ་སློང་བརྒྱད་ཀྱིས་བཏེག་པའི་གདན་

དྲུག་བརྩེགས་གིས་སྟེང་དུ། ཡི་དམ་ལྷ་ཚོགས། ལྷོར་ཚོམ་བུ་གཅིག་བཀོད་པ་རྟ་མཆོག་བརྒྱད་ཀྱིས་བཏེག །སངས་རྒྱས་དཀོན་མཆོག །ནུབ་ཏུ་ཚོམ་བུ་གཅིག་རྨ་
བྱ་བརྒྱད་ཀྱིས་བཏེག །ཆོས་དཀོན་མཆོག །བྱང་དུ་ཚོམ་བུ་གཅིག་ཤང་ཤང་བརྒྱད་ཀྱིས་བཏེག །དགེ་འདུན་དཀོན་མཆོག་བསྐྱེད་ལ། ཕྱོགས་དུས་སངས་རྒྱས་ཐམས་
ཅད་དཀོན་མཆོག་ལྔའི་རྣམ་པར་སྤྱན་དྲངས་གཉིས་སུ་མེད་པར་བསྟིམ་ནས། མཆོད་པ་འབུལ་བའི་རྟེན་དུ་རང་གིས་མདུན་དུ་བཀུར་བའི་གནས་སུ་བཤམ། མཆོད་པའི་
མཎྜལ་སྐྱོན་མེད་ཅིང་མཚིད་དང་ལྡན་པ། རང་གིས་ལག་པ་གཡོན་པར་ཐོག་ལ། གཡས་ཀྱི་ཚོམ་བུ་ཆང་པར་བཟུང་ཞིང་། སཾ་བྷ་ཝ་ཅེས་པས་མཎྜལ་ཕྱིར་ཕྱིས་
པས༑ ཕྱི་སྣོད་ཀྱིས་འཇིག་རྟེན་སྟོང་པ་ཉིད་དུ་གྱུར་པར་བསམ། ཚུར་ཕྱིས་པས། ནང་བཅུད་ཀྱིས་འགྲོ་བ་ཐམས་ཅད་སྟོང་པ་ཉིད་དུ་གྱུར་པར་བསམ། ཁ་
གདངས་ཕྱིས་པས། གཉིས་འཛིན་རྟོགས་པ་སྟོང་པ་ཉིད་དུ་གྱུར་བསམ། སྟོང་པ་དེ་ཉིད་ཀྱིས་ངང་ལས། མཎྜལ་གྱིས་དབུས་སུ་ཚོམ་བུ་གཅིག་བཀོད་པ་ལ། 

༄༅། །རང་གིས་ཐུགས་ཀ་ནས་ཏྲཾ་གཅིག་སྤྲོས་པ། མཐའི་རྒྱ་མཚོ་ཆེན་པོའི་དབུས་སུ། རི་བོ་མཆོག་རབ། གསེར་གྱི་རི་བདུན། རོལ་བའི་མཚོ་
བདུན་དུ་མོས། ཤར་དུ་ཚོམ་བུ་དབུས་ཆེ་བ། གཡས་གཡོན་ཆུ་ན་གཉིས་བཀོད་པ་དང་གསུམ། ཤར་ལུས་འཕགས་པོ་ལུས་ལུས་འཕགས་དང་བཅས་པར་བསམ། 
ལྷོ་ན་ཡང་། དེ་བཞིན་དུ་བཀོད་པ། ལྷོ་འཛམ་བུ་གླིང་གཡོག་ལྡན་དང་ལམ་མཆོག་འགྲོ། ནུབ་དུ་གསུམ་བཀོད་པ། ནུབ་བ་གླང་སྤྱོད། རྔ་ཡབ་དང་རྔ་ཡབ་
གཞན༑ བྱང་དུ་གསུམ་བཀོད་པ། བྱང་སྒྲ་མི་སྙེན་སྒྲ་མི་སྙེན་དང་སྒྲ་མི་སྙེན་ཀྱིས་ཟླ། ཉི་མ་དང་ཟླ་བ། ཕྱི་ལྕགས་རིའི་འཁོར་ཡུག་དང་བཅས་པ། གཞན་
ཡང་རབ་འབྱམས་འཇིག་རྟེན་གྱིས་ཁམས་ཐམས་ཅད། གཟུགས་སྡུག །སྒྲ་བསྙེན། དྲི་ཞིམ། རོ་མངར། རེག་བྱ་འཇམ་པ་ལ་སོགས་འདོད་ཡོན་ལྔའི་
ཚོགས་དཔག་ཏུ་མེད་པས་གང་ནས་ཡོད་པར་དམིགས་ལ། མདུན་གྱིས་དཀོན་མཆོག་ལྔ་ལ་སོགས་པ། ཕྱོགས་བཅུས་སངས་རྒྱས་དང་བྱང་ཆུབ་སེམས་དཔའ་

དཔའ་བོ་མཁའ་འགྲོ་ཆོས་སྐྱོངས་བསྲུང་མའི་ཚོགས་དང་བཅས་པ་རྣམས་ལ། རང་གཞན་ཚོགས་གཉིས་རྫོགས་པའི་ཆེད་དུ། འབུལ་བར་བསམ་ཞིང་། ཚིགས་
བཅད་དབྱངས་དང་བཅས་པས། ཞིང་རྣམས་རིན་ཆེན་ས་གཞི་ལ། ལྷུན་པོ་རི་བདུན་མཚོ་བདུན་དང་། །གླིང་བཞི་གླིང་ཕྲན་ཉི་ཟླ་སོགས། །འཁོར་ཡུག་དང་བཅས་སྟོང་
གསུམ་ཀུན། །རིན་ཆེན་སྨན་དང་འབྲས་བ་བཀང་སྟེ། །བླ་མེད་ཀུན་བཟང་མཆོད་པའི་སྤྲིན། །དཀོན་མཆོག་གསུམ་དང་བླ་མ་མཆོད། །བདག་ལ་མཆོག་གིས་དངོས་
གྲུབ་སྩོལ། །རིན་ཆེན་མཎྜལ་གསེར་གཡུས་བརྒྱན་པ་འདི། །བླ་མ་སྤྲུལ་པའི་སྐུ་ལ་འབུལ་བར་བགྱི། །ཐུགས་རྗེས་འགྲོ་བའི་དོན་ཕྱིར་བཞེས་སུ་གསོལ། །རང་
ལུས་ཀྱིས་མཎྜལ་ནི་ལྷ་དང་ལྷ་མོའི་ཚོགས། དབང་པོ་ཚང་ཞིང་། ལུས་སྒེག་པ་ལ། དར་དང་རིན་པོ་ཆེའི་ཚོམ་བུ་སྣ་ཚོགས་ཀྱིས་སྤྲས་པ། བརྗོད་ལས་འདས་
པར་སྤྲུལ་ནས། མཆོད་པའི་ཚོགས་དཔག་དུ་མེད་པ་ཐོག་ནས། མདུན་གྱིས་ལྷ་ཚོགས་རྣམས་ལ་མཆོད་པ་འབུལ་བར་བསམ་ཞིང་། རང་ལུས་མཎྜལ་དབང་

༄༅། །པོས་བརྒྱན་པ་འདིས། །བླ་མ་ལོངས་སྤྱོད་རྫོགས་པའི་སྐུ་ལ་འབུལ་བར་བགྱི། །ཐུགས་རྗེས་འགྲོ་བའི་དོན་ཕྱིར་བཞེས་སུ་གསོལ། །ཆོས་
ཉིད་སྐྱེ་བ་མེད་པའི་མཎྜལ་ལ། །འགགས་མེད་སྣ་ཚོགས་ཚོམ་བུས་སྤྲས་པ་དེ། །མདུན་གྱིས་ལྷ་ཚོགས་རྣམས་ལ་འབུལ་བར་བྱ། །འབུལ་བྱེད་གཉིས་སུ་མེད་པའི་
ཚུལ་དུ་འབུལ་བ་ནི། །ཆོས་དབྱིངས་མཎྜལ་རིགས་པས་བརྒྱན་པ་འདི། །བླ་མ་ཆོས་ཀྱི་སྐུ་ལ་འབུལ་བར་བགྱིའོ། །ཐུགས་རྗེས་འགྲོ་བའི་དོན་ཕྱིར་བཞེས་སུ་གསོལ། །
ཅེས་བརྒྱ་རྩ་བརྒྱད་དམ། བདུན་ལ་སོགས་པ་འབུལ་ལ། སྨོན་ལམ་ནི། མཉེས་བྱེད་མཎྜལ་བཟང་པོ་འདི་འབུལ་བས། །བྱང་ཆུབ་ལམ་ལ་བར་ཆད་མི་འབྱུང་ཞིང་། །
སྲིད་པར་མི་འགྱུར་ཞི་བར་མི་གནས་ཅིང་། །ནམ་མཁའ་དང་མཉམ་པའི་འགྲོོ་རྣམས་སྒྲོལ་བར་ཤོག །འབུལ་ཡུལ་གྱིས་ལྷ་ཚོགས་རང་ལ་བསྟིམ་ནས། མི་དམིགས་
པའི་ངང་ལ་བཞག་པར་བྱའོ།། ༈ །།ཁམས་གསུམ་འཁོར་བའི་སྡུག་བསྔལ་ཐམས་ཅད་ལ་སྐྱོབས་པར་བྱེད་པའི་ཐབས་ལ། ལམ་ཟབ་མོ་སྐུ་ལྔ་ལྷུན་གྲུབ་

ཀྱིས་སངས་རྒྱས་ཚེ་གཅིག་ལ་ཐོབ་པར་བྱེད་པ། བླ་མའི་རྣལ་འབྱོར་སུ་ཉམས་ལེན་བ་གལ་ཆེ་བར་བཀའ་མདོ་རྒྱུད་ཐམས་ཅད་ནས་གསུངས་ཏེ། དགོངས་འདུས་ལས། 
བསྐལ་པ་འབུམ་གྱིས་སངས་རྒྱས་བས། །བླ་མ་གཉེན་པར་ཤེས་པར་བྱ། །ཅི་ལྟར་བསྐལ་པའི་སངས་རྒྱས་རྣམས། །བླ་མ་དག་ལ་བརྟེན་ཏེ་འབྱུང་། །ཅེས་
གསུངས༑ ཐེག་པ་འོག་མ་པ་རྣམས་ཀྱིས། བསྐལ་པ་མང་པོར་ཚོགས་བསགས་པའི་འབྲས་བུ། འདིར་བླ་མ་བསྒྲུབ་པས་ཚེ་གཅིག་ལ་འགྲུབ་པར་བཤད་སྟེ། རྫོགས་
ཆེན་ནམ་མཁའ་ཆེ་ལས། ཚོགས་གཉིས་མྱུར་རྫོགས་སྙིང་པོ་འདི། །དོན་རྟོགས་འདོད་ན་བླ་མ་བསྒྲུབ། །ཅེས་གསུངས། བསྐྱེད་རིམ་ཀྱིས་ལྷ་མང་པོ་ལ། ཡུན་
དྲང་པོར་སྒོམ་ནས་བརྟེན་པ་ཐོབ་པ་བས། བླ་མའི་སྐུ་ལེན་གཅིག་དྲན་པས་ཡོན་ཏན་ཆེ་བ་ཡིན་ཏེ། བདུད་རྩི་འབྱུང་བའི་རྒྱུད་ལས། ལྷ་སྐུ་འབུམ་ཕྲག་སྒོམ་པ་པས། 
བླ་མའི་སྐུ་གཅིག་སྒོམ་ན་མཆོག །ཅེས་པ་དང་། གཅན་འཕྲང་ལས། མཚན་དང་དཔེ་བྱད་ལྡན་པའི་ལྷ། །འབུམ་སྒོམ་པའི་བསོད་ནམས་ཀྱིས། །བླ་མ་

༄༅། །སྒོམ་པའི་འབུམ་ཆར་མིན། །ཅེས་གསུངས། ཕྱི་ནང་གི་ལྷ་རྟེན་ཐམས་ཅད་ལ། དཔག་ཏུ་མེད་པའི་མཆོད་པ་དུས་རྒྱུན་དུ་ཕུལ་བས། བླ་མ་
ལ་ལེན་གཅིག་མཉེས་པའི་ཕུལ་བས། ཡོན་ཏན་ཆེ་བར་བཤད་དེ། རིགས་ལྔ་པ་ལས། མཆོད་པ་ཐམས་ཅད་ཡོངས་སྤང་སྟེ། །བླ་མའི་མཆོད་པ་ཡང་དག་
བརྩམ༑ །དེས་མཉེས་པས་ནི་ཀུན་མཁྱེན་པའི། །ཡེ་ཤེས་མཆོག་དེ་ཐོབ་པར་འགྱུར། །ཅེས་པ་དང་། མཚན་བརྗོད་ལས། བཀུར་འོས་མཆོད་པར་བྱ་བའི་
མཆོག །ཕྱག་བྱར་འོས་པ་བླ་མའི་རབ། །འཇིག་རྟེན་གསུམ་པོ་གམ་གཅིག་བསྒྲོད། །ཅེས་གསུངས། བསྐལ་པ་མང་པོར་ཐོས་བསམ་ལ་བློ་སྦྱངས་ཀྱང་། བླ་
མའི་ཐུགས་དང་འགལ་ན། བདག་བྱིན་གྱིས་རླབས་ཅིང་རྒྱུད་གྲོལ་བའི་ཐབས། ཕྱོགས་གང་དུ་བརྩལ་ཡང་རྙེད་པར་མི་འགྱུར་ཏེ། འཕགས་པ་ཨརྱ་དེ་བས། བསྐལ་
པ་བྱེ་བ་དུ་མ་རུ། །ཐོས་པའི་ཕ་རོལ་སོན་གྱུར་ཀྱང་། །བླ་མའི་ལུང་དང་བྲལ་བ་ན། །བདག་བྱིན་གྱིས་རླབས་པར་རྙེད་མི་འགྱུར། །ཅེས་པ་དང་། ནམ་མཁའ་

ཆེའི་རྒྱུད་ལས། བླ་མའི་ཞལ་ལ་མ་བརྟེན་དང་། །དེའི་མན་ངག་མ་ཐོབ་པས། །འཁོར་བའི་རྒྱ་མཚོ་ཆེན་པོ་ལས། །ཕ་རོལ་སྒྲོལ་བར་ག་ལ་ནུས། །ཅེས་
གསུང་པས། རྒྱུད་གཞུང་ཐམས་ཅད་ཀྱིས་ཁོང་དུ་གབ་པའི། གནས་ལུག་གསང་བའི་སྙིང་པོའི་དགོངས་དོན། ལྷན་ཅིག་སྐྱེས་པའི་ཡེ་ཤེས། གཞན་གང་
གིས་ཡང་སྟོན་པར་མི་ནུས་ཏེ། རྩ་བའི་བླ་མའི་རྒྱུན་དུ་བསྟན་པའི་བསོད་ནམས་ཀྱིས་རྟོགས་ནུས་པ་ཡིན་ནོ། །ཀྱེའི་རྡོ་རྗེ་ལས། གཞན་གྱིས་བརྗོད་མིན་གཅིག་
སྐྱེས་པ། །གང་དུ་ཡང་ནི་མི་རྙེད་དོ། །བླ་མའི་རྒྱལ་ཐབས་བསྟན་པ་དང་། །བདག་གིས་བསོད་ནམས་ལས་ཤེས་བྱ། །ཅེས་གསུང་། བླ་མ་སྙིང་གིས་དཀྱིལ་
ནས་བཀུར་ཞིང་། རྒྱུན་ཆད་མེད་པར་སྤྱི་བོར་སྒོམ་ནུས་པའི་སློབ་མ་ལ། ཕྱོགས་དུས་རྒྱལ་བ་ཐམས་ཅད་ཀྱིས་ཐུགས་ཀྱི་དགོངས་ནས། རྒྱུད་བྱིན་གྱིས་རླབས་པ་
ཡིན་ཏེ། དགོངས་པ་ཚིག་གསུམ་བ་ལས། གང་ཞིག་རྡོ་རྗེ་སློབ་དཔོན་ནི། །བཀུར་ཞིང་སྤྱི་བོ་སུས་སྒོམ་པ། །དེ་ལ་རྒྱལ་བས་བྱིན་གྱིས་རློབས། །རྒྱལ་

༄༅། །བའི་དགོངས་པའང་དེས་འཛིན་འགྱུར། །ཅེས་གསུངས། གཞན་ཀྱང་རྒྱུད་གཞུང་མན་ངག་ཐམས་ཅད་ནས། ཕྱོགས་བཅུས་སངས་རྒྱས་
ཐམས་ཅད་ཀྱིས་དགོངས་པ་མ་ལུས་པ་ཀུན། མཚན་ཉིད་དང་ལྡན་པའི་རྩ་བའི་བླ་མ་མན་ངག་སྟོན་པའི་སློབ་དཔོན་ཁོ་ན་ལ་འདུས་པ་ཡིན་ཏེ། སངས་རྒྱས་ཐམས་
ཅད་འདུས་པའི་སྐུ། །སློབ་དཔོན་ལ་ནི་བདག་ཕྱག་འཚལ། །ཅེས་གསུངས་པས། དུས་འདིར་བླ་མ་བསྒྲུབ་པར་བྱེད་པ་ལ། གནས་ཁང་ཕྱག་བདར་ལེགས་
པར་བྱས་ལ། དམིགས་རྟེན་བླ་མའི་སྐུ་འབག་གམ། རིས་མོ་གང་རུང་གིས་མདུན་དུ་མཆོད་པ་གང་འབྱོར་བཤམ་ནས། རང་ཉིད་སྟན་བདེ་བ་ལ་བསམ་གཏན་གྱིས་
ཆོས་བདུན་དང་ལྡན་པར་བྱས་ལ། མདུན་གྱིས་ནམ་མཁར་པདྨ་དང་ཟླ་བའི་གདན་ལ། ཕྱོགས་དུས་སངས་རྒྱས་ཐམས་ཅད་སྐད་ཅིག་གིས་བསམ་ནས། དེ་
ལ་སྐྱབས་སུ་འགྲོ་བ་ནི། སངས་རྒྱས་ཆོས་དང་དགེ་འདུན་ལ། །བདག་སོགས་འགྲོ་ཀུན་སྐྱབས་སུ་མཆིས། །བླ་མ་ཡི་དམ་མཁའ་འགྲོ་ལ། །བདག་

སོགས་འགྲོ་ཀུན་སྐྱབས་སུ་མཆི། །ཆོས་སྐུ་ལོངས་སྐུ་སྤྲུལ་སྐུ་ལ། །བདག་སོགས་འགྲོ་ཀུན་སྐྱབས་སུ་མཆི། །ཅེས་ལེན་བདུན་གྱིས་སྐྱབས་སུ་འགྲོ་
ཞིང་༑ དེ་ནས་སེམས་བསྐྱེད་པ་ནི། སེམས་ཉིད་ཀྱིས་དོན་དུ། སྐུ་ལྔ་ཡོངས་རྫོགས་ཀྱིས་བླ་མ་ཨཾ་བསམ་ལ། བླ་མ་རྒྱལ་བ་སྲས་བཅས་དགོངས། །
བདག་གིས་སེམས་ཅན་ཀུན་དོན་དུ། །བྱང་ཆུབ་མཆོག་དུ་སེམས་བསྐྱེད་ཅིང་། །བསླབ་བྱ་ཐམས་ཅད་བསླབ་པར་བགྱི། །ཅེས་བརྗོད་པ་ཙམ་གྱིས། 
མདུན་གྱིས་ལྷ་ཚོགས་རྣམས་སྤྱི་བོར་ཐིམ། རང་གི་ལུས་ངག་ཡིད་གསུམ་དང་དབྱེར་མེད་དུ་གྱུར་པའི་ངང་ནས། སྐད་ཅིག་གིས་རང་འདུག་པའི་ས་ཕྱོགས་
ཐམས་ཅད་རིན་པོ་ཆེའི་ས་གཞི་སངས་རྒྱས་ཀྱིས་ཞིང་ཁམས་རྣམ་པར་དག་པའི་སྟེང་དུ། རིན་པོ་ཆེ་ལས་གྲུབ་པའི་གཞལ་ཡས་ཁང་། ཕྱི་ནང་མ་བསྒྲིབ་པར་
གསལ་བའི་དབུས་སུ། པདྨ་མ་དང་ཟླ་བའི་གདན་ལ། རང་ཉིད་སྐད་ཅིག་གིས་རྡོ་རྗེ་སེམས་དཔའ་སྐུ་མདོག་དཀར་པོ། དར་དང་རིན་པོ་ཆེའི་རྒྱན་སྣ་

༄༅། །ཚོགས་ཀྱིས་སྤྲས་ཞིང་། ཞབས་རྡོ་རྗེའི་དཀྱིལ་དཀྲུང་དུ་བཞུགས་པ། དེའི་སྤྱི་གཙུག་གྲུ་གང་གིས་སོར། རིན་པོ་ཆེ་སྣ་ཚོགས་ལས་གྲུབ་
པའི་ཁྲི། དེའི་སྟེང་དུ་ཉི་ཟླ་པདྨ་སུམ་བརྩེགས་གིས་ཐོག་དུ། དར་སྣ་ཚོགས་བལྟབ་པའི་ཁྲི་ལ། ཕྱོགས་བཅུས་སངས་རྒྱས་ཐམས་ཅད་ཀྱིས་ངོ་བོ། རང་
གི་རྩ་བའི་བླ་མ་དང་གཉིས་སུ་མེད་པ། རྡོ་རྗེ་འཆང་གིས་ཆ་ལུགས། སྐུ་མདོག་སྔོན་པོ་ནམ་མཁའ་དང་བའི་མདོག་འདྲ་བ། ཞབས་རྡོ་རྗེའི་སྐྱིལ་དཀྲུང་དུ་
བཞུགས་ཅིང་། ཏིང་ངེ་འཛིན་འབུམ་ཕྲག་ཐུགས་ལ་མངའ་བ། འོད་ཟེར་ཉི་མ་འབུམ་གྱི་གཟི་བརྗིད་དང་ལྡན་པ། དེའི་སྤྱི་བོར་ཟླ་བའི་སྟེང་དུ་ཨོཾ་དཀར་པོ། །
མགྲིན་པར་པདྨའི་སྟེང་དུ་ཨཱཿདམར་པོ། ཐུགས་ཀར་ཉི་མའི་སྟེང་དུ་ཧཱུཾ་སྔོན་པོ། །དེ་ལ་བཀའ་རྒྱུད་བླ་མ། ཡི་དམ་ལྷ་ཚོགས། མཁའ་འགྲོ་ཆོས་སྐྱོངས་
བསྲུངས་མ་རྣམས་ཀྱིས་བསྐོར་ནས། རང་ལ་ཞལ་གྱིས་ཕྱོགས། སྤྱན་གྱི་གཟིགས། སྐྱོབ་པ་སངས་རྒྱས་ཀུན་གྱི་ངོ་བོ་བླ་མ་རིན་པོ་ཆེ་ལ་གསོལ་བ་

འདེབས་སོ། །བསྟན་པ་དམ་ཆོས་ཀུན་གྱིས་འབྱུང་གནས་བླ་མ་སངས་རྒྱས་རིན་པོ་ཆེ་ལ། འདྲེན་པ་དགེ་འདུན་ཀུན་གྱིས་ཡབ་གཅིག་བླ་མ་སངས་རྒྱས་རིན་པོ་
ཆེ་ལ་གསོལ་བ༴ ཡི་དམ་ལྷ་ཚོགས་ཀུན་གྱིས་ངོ་བོ་བླ་མ་སངས་རྒྱས་རིན་པོ་ཆེ་ལ། དཔའ་བོ་མཁའ་འགྲོ་ཀུན་གྱིས་བདག་ཉིད་བླ་མ་སངས་རྒྱས་རིན་པོ་ཆེ་ལ། 
ཆོས་སྐྱོངས་བསྲུངས་མ་ཀུན་གྱིས་རྗེ་དཔོན་བླ་མ་སངས་རྒྱས་རིན་པོ་ཆེ་ལ། ཀྱཻ་བླ་མ་རིན་པོ་ཆེ། བློ་ཆོས་སུ་འགྲོ་བར་བྱིན་གྱིས་རློབས། ཆོས་ལམ་དུ་འགྲོ་
བར་བྱིན་གྱིས་རློབས། ལམ་འཁྲུལ་སྣང་གིས་རྟོགས་པ་ཡེ་ཤེས་སུ་འཆར་བར་བྱིན་གྱིས་རློབས། བདག་གིས་ལུས་དང་ལོངས་སྤྱོད་དང་། །དུས་
གསུམ་བསགས་པའི་དགེ་རྩ་རྣམས། །བླ་མ་རྗེ་ལ་འབུལ་བར་བགྱིས། །བཞེས་ནས་བདག་རྒྱུད་གྲོལ་བར་བྱིན་གྱིས་རློབས། །ཕྱོགས་བཅུས་སངས་
རྒྱས་ཐམས་ཅད་ཀྱིས། །དགོངས་པ་གཅིག་ཏུ་བསྡུས་པ་ཡི། །བླ་མའི་རྟོགས་པར་ཁྱད་པར་ཅན། །ད་ལྟ་ཉིད་དུ་བདག་ལ་གནང་བར་ཞུ། །ཅེས་བརྒྱ་

༄༅། །རྩ་བརྒྱད་ལ་སོགས་གསོལ་བ་གདབ་པའི་ཐུན་འཚམས་སུ། དབང་བཞི་འོད་ཟེར་གྱིས་ཁུག་པ་བླང་བ་ནི། སངས་རྒྱས་ཀུན་གྱིས་ངོ་བོ་ཉིད། །
བླ་མའི་སྐུ་ལ་གསོལ་བ་འདེབས། །སྐུའི་བྱིན་གྱིས་རླབས་ཏུ་གསོལ། །ལུས་ཀྱི་སྒྲིབ་པ་དག་ནས་ཀྱང་། །ལུས་སྤྲུལ་སྐུ་ཐོབ་པར་བྱིན་གྱིས་རློབས། །ཅེས་
བརྗོད་པ་ཙམ་གྱིས། བླ་མའི་སྤྱི་བོ་ནས། ཨོཾ་དཀར་པོ་འོད་ཟེར་དང་བཅས་པ་བྱུང་། རང་གིས་སྤྱི་བོར་ཐིམ། ལུས་ཀྱིས་སྒོ་ནས་སྲོག་གཅོད་པ་མ་བྱིན་པར་ལེན་པ། 
མི་གཙང་བ་སྤྱོད་པ་ལ་སོགས། ལུས་ཀྱིས་སྒྲིབ་པ་དག་སྟེ། ལུས་སྤྲུལ་སྐུར་གྲོལ། ཕྱི་བུམ་པའི་དབང་ཐོབ་ཨཾ། སངས་རྒྱས་ཀུན་གྱིས་ངོ་བོ་ཉིད། །བླ་
མའི་གསུང་ལ་གསོལ་བ་འདེབས། གསུང་གིས་བྱིན་གྱིས་རླབས་ཏུ་གསོལ། །ངག་གིས་སྒྲིབ་པ་དག་ནས་ཀྱང་། །ངག་ལོངས་སྐུ་ཐོབ་པར་བྱིན་གྱིས་རློབས། །
ཅེས་བརྗོད་པ་ཙམ་གྱིས། བླ་མའི་ལྗག་ཐོག་ནས། ཨ་དམར་པོ་འོད་ཟེར་དང་བཅས་པ་བྱུང་། རང་གིས་ལྕེ་ལ་ཐིམ་པས། ངག་གིས་སྒོ་ནས། རྫུན་འཕྲ་

མ༑ ཚིགས་རྩུབ། ངག་འཁྱལ་ལ་སོགས་པ་ངག་གིས་སྒྲིབ་པ་དག་ཅིང་། ངག་ལོངས་སྤྱོད་རྫོགས་པའི་སྐུར་གྲོལ་ནས། གསང་བའི་དབང་ཐོབ་ཨང་
བསམ༑ སངས་རྒྱས་ཀུན་གྱིས་ངོ་བོ་ཉིད། །བླ་མའི་ཐུགས་ལ་གསོལ་བ་འདེབས། །ཐུགས་ཀྱིས་བྱིན་གྱིས་རླབས་ཏུ་གསོལ། །ཡིད་ཀྱིས་དྲི་མ་དག་ནས་
ཀྱང་༑ ཡིད་ཆོས་སྐུ་ཐོབ་པར་བྱིན་གྱིས་རློབས། །ཅེས་བརྗོད་པ་ཙམ་གྱིས། བླ་མའི་ཐུགས་ཀ་ནས། ཧཱུཾ་སྔོན་པོ་འོད་ཟེར་དང་བཅས་པ་བྱུང་། རང་གིས་སྙིང་
གར་ཐིམ། ཡིད་ཀྱིས་སྒོ་ནས། བརྣབ་སེམས། གནོད་སེམས། ལོག་ལྟ་ལ་སོགས་པ་ཡིད་ཀྱི་སྒྲིབ་པ་དག་ཅིང་། ཡིད་ཆོས་སྐུར་གྲོལ་ནས། ཤེས་རབ་ཡེ་
ཤེས་ཀྱིས་དབང་ཐོབ་ཨང་བསམ། སངས་རྒྱས་ཀུན་གྱིས་ངོ་བོ་ཉིད། །བླ་མ་སྐུ་གསུང་ཐུགས་ལ་གསོལ་བ་འདེབ། །སྐུ་གསུང་ཐུགས་ཀྱིས་བྱིན་གྱིས་རློབས། །
ཐུགས་ཀྱིས་དགོངས་ནས། བཀྲ་དཔུང་ངེ་ཐིབས་སེ་བཞུགས་པར་བསམ། དེ་ལ་འོད་ཟེར་ཕྱོགས་བཅུར་སྤྲོས་པས། རྒྱལ་བ་ཀུན་ཏུ་བཟང་པོ་མན་ཆད། 

༄༅། །དྲིན་ཆེན་རྩ་བའི་བླ་མ་ཡན་ཆད། བརྒྱུད་པའི་བླ་མ་རྣམས་དང་། གཞན་ཡང་ཆོས་འབྲེལ་ཡོད་ཚད་ཀྱིས་བླ་མ་རྣམས་དང་། མཚན་ཉིད་སྡེ་
གསུམ་རྒྱུད་སྡེ་དྲུག་གིས་ལྷ་ཚོགས། ཆོས་སྐྱོངས་བསྲུངས་མའི་ཚོགས་དང་བཅས་པ་རྣམས་དང་། གཞན་ཡང་དེ་རྣམས་མཚོན་པར་བྱེད་པའི་རིས་སུ་བྲིས་པ། 
འབུར་དུ་བཏོད་པ། ལུག་སུ་བླུགས་པའི་རྟེན་གསུམ་ཁྱད་པར་ཅན། འཇིག་རྟེན་གྱིས་ཁམས་ན་གང་བཞུགས་པ་ཐམས་ཅད་ལ་ཕོག་ནས། སྐུ་གསུང་ཐུགས་
ཀྱིས་བྱིན་རླབས་ཐམས་ཅད་འོད་དང་འོད་ཟེར་གྱིས་ཚུལ་དུ་བསྡུས་ནས། སྤྱི་བོའི་བླ་མ་དང་གཉིས་སུ་མེད་པར་བསྟིམ་ནས། སངས་རྒྱས་ཀུན་འདུས་ཀྱིས་ངོ་བོར་
བསྐྱེད་ལ། དངོས་འབྱོར་དང་ཡིད་སྤྲུལ་གྱིས་མཆོད་པ། མཎྜལ། ཡན་ལག་བདུན་པ། ཀུ་སུ་ལུའི་ཚོགས་མཆོད། གཞན་ཡང་འཇིག་རྟེན་གྱི་ཁམས་
ཐམས་ཅད། གཟུགས་སྡུག །སྒྲ་བསྙེན། དྲི་ཞིམ། རོ་མངར། རེག་བྱ་འཇམ་པ་ལ་སོགས། ཀུན་ཏུ་བཟང་པོའི་མཆོད་སྤྲིན། ཆོས་ཀྱི་དབྱིངས་དང་

མཉམ་པར་བསམ་ལ་འབུལ། ༈ །དེ་ནས་གསོལ་བ་གདབ་པ་ནི། ཕྱོགས་དུས་སངས་རྒྱས་ཐམས་ཅད་ཀྱིས་ངོ་བོ། །བླ་མ་ཉིད་ཡིན་ངེས་པས། དེ་མ་
གཏོགས་པའི་སྐྱབས་གནས་ལོགས་སུ་མེད་པའི་བློ་གཅིག་མཆོད་བྱས་ལ། ཁ་ཙམ་ཚིག་ཙམ་མ་ཡིན་པར། ཤའི་རྟིང་། རྐང་གིས་ཁོང་། སྙིང་གིས་དཀྱིལ་
ནས༑ མོས་གུས་བྱ་ལ། ཁམས་གསུམ་ཀྱིས་སེམས་ཅན་ཐམས་ཅད་རང་གིས་འཁོར་དུ་སྐད་ཅིག་གིས་འདུས་པར་བསམ་ལ། མགྲིན་གཅིག་ཏུ། སྐད་གསལ་ལ་
བསྙེན་པའི་དབྱིངས་ཀྱིས། གསོལ་བ་གདབ་པར་བྱ་སྟེ།། ༈ །།ན་མོ་གུ་རུ་བྷེ། རྡོ་རྗེ་འཆང་དང་རྣལ་འབྱོར་མ། །གྲུབ་ཐོབ་གཉའ་དང་གྲུབ་ཐོབ་
བྱེ་བྲག་པ། སྤྱི་བོ་ལྷགས་པ་སྟག་སྟོན་སྐྱིལ་བུ་བ། །བྲག་དམར་དགོན་པ་ལྷ་བཙུན་དགོན་པར་བྱ། །རྗེ་བཙུན་ཞང་དང་རྗེ་བཙུན་ཤེས་རབ་འབུམ། །གྲགས་པ་
སིང་ལྡེང་ཞེས་བྱ་བྲག་ཁ་བ། །བཟང་པོ་དཔལ་དང་རིན་ཆེན་བཟང་པོ་དང་། །བསོད་ནམས་རྒྱལ་མཚན་ཐུགས་རྗེ་རྒྱལ་མཚན་དང་། །ནམ་མཁའ་རྡོ་རྗེ་ཤྲི་ལ་ཀླག་

༄༅། །ཀྴ་དང་། །དྷརྨ་ཀླག་ཀྵ་བྷུདྡྷ་གུ་རུ་དང་། །རྗེ་བཙུན་ཆེན་པོ་རཏྣ་ཤྲི་དང་ནི། །རྩ་བ་གསུམ་དང་རྩ་བའི་བླ་མ་ལ། །བདག་གིས་གསོལ་འདེབས་
བདག་མེད་རྟོགས་པ་དང་། །འགལ་རྐྱེན་ཞི་ནས་མཐུན་རྐྱེན་འཕེལ་འགྱུར་ཏེ། །ཚོགས་གཉིས་རབ་རྫོགས་སྐུ་གཉིས་མངོན་འགྱུར་ཤོག །བདག་སོགས་མཁའ་
མཉམ་སེམས་ཅན་ཀུན། །བླ་མ་སངས་རྒྱས་རིན་པོ་ཆེ་ལ་གསོལ་བ་འདེབས། །བླ་མ་སྐྱེ་མེད་ཆོས་ཀྱི་སྐུ་ལ་གསོལ༴ །བླ་མ་བདེ་ཆེན་ལོངས་སྤྱོད་རྫོགས་པའི་སྐུ་
ལ༴ །བླ་མ་ཅིར་ཡང་སྤྲུལ་པའི་སྐུ་ལ༴ །སྟོན་པ་སངས་རྒྱས་ཀུན་འདུས་ཀྱི་ངོ་བོ་བླ་མ་སངས་རྒྱས་རིན་པོ་ཆེ་ལ་གསོལ་བ་འདེབས་སུ་གསོལ། །ལུས་ངག་ཡིད་
གསུམ་སྨིན་ཅིང་གྲོལ་བར་མཛད་དུ་གསོལ། །ཅེས་གསོལ་བ་གདབ་པ་ཙམ་གྱིས། བླ་མའི་སྐུ་གསུང་ཐུགས་ལ་འོད་ཟེར་དཀར་དམར་མཐིང་གསུམ་བྱུང་། རང་
གིས་ལུས་ངག་ཡིད་གསུམ་ལ་ཐིམ་པས། སྒོ་གསུམ་ཐ་དད་དུ་འཛིན་པའི་སྒྲིབ་པ་དག་ཅིང་། དེ་ཁོ་ན་ཉིད་བདེ་བ་ཆེན་པོའི་དབང་གིས་ངོ་བོ་སྐུ་ལྔ་དབྱེར་མེད་རྡོ་རྗེ་

འཆང་གིིས་གོ་འཕང་ཐོབ་པར་བསམ། དེ་ནས་ཕྱི་རོལ་གྱིས་བླ་མ་ཡི་དམ་མཁའ་འགྲོོ་རྣམས། སྐད་ཅིག་གིས་དབུས་ཀྱིས་བླ་མ་དང་དབྱེར་མེད་དུ་བསྟིམ་ནས། བླ་
མ་གདན་ཁྲི་དང་བཅས་པ་རང་གི་དབུ་དུང་ཁང་གིས་ནང་དུ་མར་བྱོན་ནས། སྐུ་ཆད་གང་ཙམ་དུ་གར་ནས་བཞུགས་པ་ལ་ཤེས་པ་ཅུང་ཞིག་གཏད། དེ་ནས་སྐུ་ཇེ་འཕྲར་
གྱུར་ནས། མགྲིན་པ་པདྨ་འདབ་བརྒྱད་ཀྱིས་སྟེང་དུ། སྐུ་ཚོན་གང་ཙམ་དུ་བཞུགས་པ་ལ། ཤེས་པ་ཅུང་གི་གཏད། དེ་ནས་སྙིང་པདྨ་འདབ་བརྒྱད་ཏུ་གྱུར་པའི་
དབུས་སུ། གདན་ཁྲི་དང་བཅས་པ་མར་བྱོན་ནས། སྐུ་ནས་འབྲས་ཙམ་དུ་གྱུར་ནས། ཞལ་འཛུམ་མུ་ལེ། སྤྱན་ཁྲ་གཟི་མེ། ཐུགས་དགའ་ཡ་ལེ། ཏིང་ངེ་
འཛིན་འབུམ་ཕྲག་དང་བཅས་ནས་བཞུགས་པ་ལ། ཤེས་པ་ཡུན་རིང་དུ་གཏད། དེ་ཡན་ཆད་ནི་རྟགས་ཀྱིས་བླ་མ་ཡིན་ཅིང་། དེ་ནས་ཐུགས་ཀའི་བླ་མ་འོད་དུ་ལྟེམ་
གྱིས་ཞུ་ནས། རང་དང་དབྱེར་མེད་དུ་གྱུར་པའི་ངང་ལས། འདས་མ་འོངས་ད་ལྟར་ཀྱིས་ཤེས་པ་ཡིད་ལ་མི་བྱེད་པར། རིག་པ་རང་ཐོག་ཏུ་ལྷེན་ཅི་ནུས་ལ་བཞག་

༄༅། །པ་ནི། དོན་གྱིས་བླ་མ་ཡིན་པར་གསུང་།། ༈ །། ༸ །། །། །། ༈ །།རྗེས་བསྔོ་བས་ཞབ་
བསྡུ་བ་ནི། ཨེ་མ་ཧོ། བདག་གིས་དུས་གསུམ་བསགས་པའི་དགེ་བའི་རྩ་བ་ཡིས། །བདུད་དང་བར་ཆད་མི་མཐུན་ཕྱོགས་ཞི་ནས། །ཚེ་རིང་ནད་མེད་བདེ་ལེགས་
ཆོས་སྤྱོད་ཤོག །ཆོས་ལ་དད་ཅིང་སྤྱོད་པའི་མཐུ་སྟོབས་ཀྱིས། །སངས་རྒྱས་བསྟན་པ་དར་ཞིང་རྒྱས་པ་དང་། །འཁོར་བ་སེམས་ཅན་བདེ་ལ་བཀོད་པ་ཡི། །བླ་
མ་དམ་པའི་ཐུགས་དགོངས་རྫོགས་པར་ཤོག །བླ་མའི་ཐུགས་རྗེས་བདག་ཅག་གྲོགས་མཆེད་རྣམས། །ཉོན་མོངས་ཁྲོ་འཁྲུགས་ཆགས་སྡང་མེད་པ་དང་། ཚུལ་
ཁྲིམས་རྣམ་དག་སྡོམ་གསུམ་དཔལ་དང་ལྡན། །ཉམས་མྱོང་རྟོགས་པའི་ཡོན་ཏན་འཕེལ་བར་ཤོག །ཕྱག་རྒྱ་ཆེན་པོ་རྟོགས་པའི་ཡེ་ཤེས་ཀྱིས། །འབྲེལ་ཚད་
དོན་ལྡན་འཁོར་གྱིས་ཚོགས་དང་བཅས། །ཟག་མེད་བདེ་བ་ཆེ་ལ་ལོངས་སྤྱོད་ཅིང་། །པདྨོ་བཀོད་པའི་ཞིང་དུ་སྐྱེ་བར་ཤོག །བདེ་བ་ཅན་གྱིས་ཞིང་མཆོག་དམ་པ་

དེར༑ །སྐུ་གསུམ་བླ་མ་ཨོ་རྒྱན་པདྨ་ཡི། །དྲི་མེད་རྒྱལ་བའི་སྐུ་དང་དབྱེར་མེད་ཅིང་། །རང་དོན་ཆོས་སྐུ་མངོན་དུ་གྱུར་པར། །གཞན་དོན་ཐུགས་རྗེའི་འཁོར་བ་
མ་སྟོང་པར། །འགྲོ་བ་གང་ལ་གང་འདུལ་དེར་བསྟེན་ནས། །གཟུགས་སྐུའི་རྣམས་འཕྲུལ་ཀུན་གྱིས་དོན་བྱེད་ནས། །འཁོར་བ་དོང་སྤྲུགས་འགྲོ་དོན་མཛད་པར་
ཤོག །སྐུ་གསུམ་དབྱེར་མེད་འཁོར་འདས་ཡོངས་སུ་གྲོལ། །མ་བཅོས་ལྷུན་གྲུབ་འོད་གསལ་འདུས་མ་བྱས། །དུས་གསུམ་འགྱུར་མེད་རྡོ་རྗེ་འཆང་གིས་སྐུ། །
རྣམས་མཁྱེན་རྫོགས་པའི་སངས་རྒྱས་མྱུར་ཐོབ་ཤོག །བླ་མའི་རྣལ་འབྱོར་འདི། དུས་རྒྱུན་དུ་སྤྱོད་ལམ་རྣམ་བཞིར་ཁྱེར་ཞིང་། རྣམས་པ་གང་འདོད་ཀྱིས་ལྷར་
བསྒྱུར་བས་ཆོག་པར་གསུང་སྟེ། ཕྱག་དང་མཆོད་པའི་དུས་སུ། མདུན་གྱིས་ནམ་མཁར་བསྒོམ། བཟའ་བཏུང་ལ་རོལ་པའི་ཚེ། མགྲིན་པར་བསྒོམ་ནས་དེ་
ལ་མཆོད། ཉལ་དུས་སྙིང་གའི་དཀྱིལ་དུ་བསྒོམ། འགྲོ་དུས་སྤྱི་བོར་བསྒོམ། བྱིན་གྱིས་རླབས་དུས་ལག་མཐིལ་དུ་བསྒོམ། གཞན་ཀྱང་རྟོགས་པ་བོག་

༄༅། །འདོན་ལ། ཆོས་སྐུར་བསྒོམ། བསྐྱེད་རིམ་བརྟེན་ཞིང་གཟི་བརྗིད་ཆེ་བར་འདོད་ན་ལོངས་སྐུ། གཞོན་གཙོ་ཆེར་འདོད་ན་སྤྲུལ་སྐུ། ཚེ་རིང་
བར་འདོད་ན་ཚེ་དཔག་མེད། ནད་མེད་པར་ལ་སྨན་ལྷ། ཤེས་རབ་ཆེ་བར་འདོད་པ་ལ་འཇམ་དབྱངས། །སྙིང་རྗེ་ཆེ་བར་འདོད་པ་ལ་སྤྱན་རས་གཟིགས། །གཞན་
ཡང་མི་མཐུན་པའི་གེགས་སེལ་བ་ནི། ཁ་ལྕེ་མི་བདེ་ན་མགྲིན་པ། བྱིང་རྨུག་ཤས་ཆེ་ན་དཔྲལ་བའི་མཛོད་སྤུ། །རྒོད་ཅིང་འཁོར་བ་ལ་ལྟེ་བ། ན་བ་ལ་གར་
ནའི་གཟེར་ཐོག །སྙིང་རླུང་ལང་བ་ལ་སྙིང་ཀ །ཚ་བའི་རིག་ལ་སྐུ་མདོག་སྔོན་པོའི་དཀར་པོ། དྲངས་བའི་ནད་ལ་དམར་པོ། འདུས་པའི་ནད་ལ་ལྗང་གུ། །
ཀླུ་ནད་ལ་ཕྱག་དོར། མདོར་ན་ནད་ཅི་ཡིན་ཀྱང་། དེ་ལ་ཞེ་སྡང་བ་དང་། ཚིག་པ་ཟ་བའི་ཡུལ་མི་བྱེད་ཅིང་། གར་ན་བའི་གཟེར་མིག་ངོས་བཟུང་ནས། བླ་མ་
དང་དབྱེར་མེད་དུ་སྒོམ་ཞིང་། དད་འདུན་སྙིང་གིས་དཀྱིལ་ནས་བྱས་ན། ནང་བླ་མར་སློང་བའི་གདམ་ངག་ལ་འདི་བས་གནད་དུ་ཟབ་པ་མེད་པར། བླ་མ་གོང་

མ་རྣམས་དང་། གཞན་ཡང་བཀའ་མདོ་རྒྱུད་ཐམས་ཅད་ནས་གསུངས། བླ་མ་བཀུར་འོས་ཙམ་དུ་བཞག་ནས། ཉམས་ལེན་སྙོམ་ལས་སུ་བྱེད་པ་ནི། སྐྱེས་ནས་
མ་ཤིའི་བར་ལ་འགྲོགས་ཀྱང་། བླ་མའི་ཡོན་ཏན་མི་འབྱུང་བ་ཡིན། རྒྱུད་གཞུང་ནས་གསུང་པ་བཞིན་དུ་མོས་དགུས་ལྡེམ་ཀྱང་མེད་པར་ལུས་ལ་ལྡེམ་ཀྱང་མེད་པ་དང་། 
ཤི་སང་ངོ་ཟེར་ཡང་སྲོག་མི་འཕང་བ། ཕ་སོད་ཟེར་ཡང་བཀའ་ལ་ཉན་པ། ཁྱི་ལ་སེང་གེ་ཡིན་ཟེར་ཡང་གསུང་ལ་ཚད་མར་འཛིན་པ་གཅིག་དགོས་པ་ཡིན། ཁེ་
ཉེས་དེ་ལྟར་དུ་ཡོད་པས། ཐོག་མར་བླ་མ་མཚན་ཉིད་དང་ལྡན་པར་བཙལ་ནས། བསྟན་པ་ཤིན་ཏུ་གལ་ཆེ་བར་བཀའ་མདོ་རྒྱུད་ལུང་མན་ངག་ཐམས་ཅད་གསུངས་
སོ༑ །འདི་རྣམས་བླ་མ་གོང་མ་རྣམས་ཀྱིས་གསུང་སྒྲོས་ལ་བཏག་ནས། རིམ་བར་བསྒྲིགས་པ་ཡིན་པས། ཞི་བར་གཟིགས་ལ་ཕྱག་ལན་ལ་ཐོབ་པ་
མཛོད༑ དངོས་གཞི་ལ། བསྐྱེད་རྫོགས་གཉིས་ཀྱིས་དང་པོ་བསྐྱེད་རིམ་ནི། སྣང་བ་ཐམས་ཅད་དམིགས་པ་ལས། །ཏིང་ངེ་འཛིན་གྱིས་ངོ་བོ༴ མཚོ་

༄༅། །སྔོ་ལ་དྭངས་པ། ནམ་མཁས་ཁྱབ་ཚད་ཙམ་དུ་གྱུར་པའི་དབུས་སུ། རྟོགས་པའི་ངོ་བོ༴ །པདྨ་སྡོང་པོ་གཅིག་སྐྱེས་ནས། ཁ་ནམ་མཁར་
དཀར་ཧྱེ་ལེ་གྱེས་པའི་ཟིལ་འབྲུའི་ཐོག །ཟླ་བའི་དཀྱིལ་འཁོར་ཉ་རྒྱས་པའི་སྟེང་དུ། རང་ཉིད་རྡོ་རྗེ་སེམས་དཔའ། སྙིང་འོད་ཀྱི་གུར་ཁང་དུ་བསམ་པའི་ནང་དུ། ཟླ་
བའི་དཀྱིལ་ཆུང་ངུ་ངན་གཅིག་སྒོམ་པའི་སྟེང་དུ། ཧཱུཾ་གིས་ཞབས་ཁྱུང་ནང་དུ། རང་རིག་པའི་ངོ་བོ༴ ཧྲི་དཀར་ལ་མཚེར་བ་གཅིག་སྒོམ་པ་ལ། འོད་འཕྲོས་ཏེ། 
ལུས་གདོས་བཅས་ཀྱིས་དངོས་པོ་སྦྱངས་ནས། འོད་ཀྱིས་ཕུང་པོར་གྱུར་པ་ལ། ཨོཾ་མ་ཎི་པདྨེ་ཧཱུྃ་ཧྲཱིཿ ཅེས་བརྗོད་པ་ཙམ་གྱིས། རང་ཉིད་སྐད་ཅིག་གིས་ཐུགས་
རྗེ་ཆེན་པོ་སྐུ་མདོག་དཀར་པོ་ཞལ་གཅིག་ཕྱག་བཞི་པ། ཕྱག་དང་པོ་གཉིས་ཐུགས་ཀར་ཐལ་མོ་སྦྱར་བ། གཡས་ཀྱི་འོག་མ་ན་ཤེལ་དཀར་གྱིས་ཕྲེང་བ་བརྒྱ་རྩ་བརྒྱད་
འདྲེན་པ། གཡོན་གྱིས་འོག་མ་ན་མེ་ཏོག་པདྨ་དཀར་པོ་འཛིན་པ། དར་དཀར་པོའི་སྟོད་གཡོག །སྣ་ལྔའི་ཤམས་ཐབས། རིན་པོ་ཆེའི་དབུ་རྒྱན། མགུལ་རྒྱན། 

དཔུང་རྒྱན། ཕྱག་གདུབ། ཞབས་གདུབ། དར་དང་རིན་པོ་ཆེའི་རྒྱན་སྣ་ཚོགས་ཀྱིས་སྤྲས་པ། པདྨ་ཟླ་བའི་གཞན་ལ། ཞབས་སྐྱིལ་དཀྲུང་དུ་བཞུགས་པ། སྣང་
ལ་རང་བཞིན་མེད་པ། འཇའ་ཚོན་གྱིས་གཟེན་ལྟར་དུ་བསྐྱེད། དེའི་སྤྱི་བོར་ཨོཾ། མགྲིན་པར་ཨཱཿ ཐུགས་ཟླ་བའི་དཀྱིལ་འཁོར་ཉ་གང་བའི་སྟེང་དུ། ཧཱུྃ་དཀར་པོ་
དངུལ་ཆུའི་མདོག་ལྟ་བུ་གྱེན་དུ་ལངས་པ། དེའི་ཞབས་ཁྱུད། ནང་དུ་རང་རིག་པའི་ངོ་བོ་ཧྲི་དཀར་པོ། དེའི་མཐའ་སྐོར་དུ། ཨོཾ་མ་ཎི་པདྨེ་ཧཱུཾ་གིས་གཡས་སུ་བསྐོར་
བར་བསྒོམ། དེའི་སྤྱི་གཙུག་ཁྲུ་གང་གིས་སོར། པད་ཟླ་ཉི་མ་སུམ་བརྩེགས་ཀྱི་སྟེང་དུ། ཆོས་སྐུ་སྣང་བ་མཐའ་ཡས་སྐུ་མདོག་དམར་པོ། །ཞབས་རྡོ་རྗེའི་
སྐྱིལ་དཀྲུང་དུ་བཞུགས་པ། ཕྱག་གཉིས་ན་ཀམ་ཀམ་འོང་བ་དང་། དེ་རྣམས་བྱུང་ན་ཐེག་པའི་རྟགས་ཡིན། འཕོ་བ་འབྱངས་དྲག་ན་ཐལ་བའི་སྐྱོན་འོང་དོགས་
ཡོད་པས། དེ་བཅོས་པའི་ཐབས་ནི། ཐུན་རྟིང་ལ། སྤྱི་གཙུགས་གི་བླ་མ་ཐུགས་ཀའི་ཧྲི་དང་བཅས་པ། ཟང་ཐལ་གྱི་ནང་ནས་མར་བྱོན་ནས། རང་གིས་

༄༅། །སྙིང་པདྨ་མ་འདབ་བརྒྱད་ཀྱིས་དབུས་ཚོན་གང་ཙམ་དུ། ཞལ་འཛུམ་མུ་ལེ། སྤྱན་ཁྲ་གཟིམ་མེ། ཐུགས་དགའ་ཡ་ལེ་བཞུགས་པ་ལ་
ཤེས་པ་ཡུན་རིང་དུ་གཏད་པ་གནད་ཡིན། མཐར་འོད་དུ་ལྟེམ་གྱིས་ཞུ་ནས། བདག་དང་བླ་མ་གཉིས་མེད་གྱུར་པའི་ངང་ནས་མཉམ་པར་བཞག །འཆི་ཁ་མའི་
འཕོ་བ་ནི། མར་གྱིས་ཁུག་པ་བཅད་པ། ཡར་འཕེན་ཅི་ཐུབ་བྱེད་པ་གལ་ཆེའོ། །དེ་ནས་ཨོཾ་མ་ཎི་པདྨེ་ཧཱུྃ། ཅེས་བརྗོད་པས། རང་གིས་ཐུགས་ཀ་ནས་འོད་
སྤྲོས་ཏེ། རང་གིས་གནས་ཁོང་ལ་ཕོག་པས། རིན་པོ་ཆེ་སྣ་ཚོགས་ལས་གྲུབ་པའི་གཞལ་ཡས་སུ་གྱུར་པར་བསམ། ཨོཾ་མ་ཎི་པདྨེ་ཧཱུྃ་ཧྲཱི། རང་གི་ཐུགས་ཀ་
ནས་འོད་ཟེར་སྤྲོས་ནས། དམྱལ་བ་ཚ་གྲངས་གིས་གནས་ཐམས་ཅད་སྦྱངས་ནས། རིན་པོ་ཆེ་སྣ་ཚོགས་ལས་གྲུབ་པའི་བདེ་བ་ཅན་གྱིས་ཞིང་ཁམས་དུ་གྱུར་པར་
བསམ༑ དེ་བཞིན་དུ་ཡིད་བཏགས་གིས་གནས། བྱོལ་སོང་གིས་གནས། མིའི་གནས། ལྷ་མ་ཡིན་གྱིས་གནས། ལྷའི་གནས། དེ་ལ་སོགས་

པ་འཇིག་རྟེན་གྱིས་ཁམས་ཐམས་ཅད། རིན་པོ་ཆེ་སྣ་ཚོགས་ལས་གྲུབ་པའི་བདེ་བ་ཅན་གྱིས་ཞིང་ཁམས་སུ་བྱིན་གྱིས་རླབས་པ་ནི། ཕྱི་སྣོད་གྱི་འཇིག་རྟེན་སྦྱངས་བ་
ཡིན་ཅིང་། དེ་ནས་ནང་བཅུད་སྦྱངས་བ་ནི། ཨོཾ་མ་ཎི་པདྨེ་ཧཱུྃཾ་ཧྲི། ཅེས་བརྗོད་པས། རང་གིས་ཐུགས་ཀ་ནས་འོད་ཟེར༴ གནས་ཁང་ནང་ན་མི་དང་འགྲོ་བ་
སེམས་ཅན་གང་གནས་པ་ལ་མུན་པའི་གླིང་ན་ཉི་མ་ཤར་བ། མཉམ་བཞག་གིས་ཕྱག་རྒྱ་མཛད་པ། དར་དང་རིན་པོ་ཆེའི་རྒྱན་སྣ་ཚོགས་ཀྱིས་སྤྲས་ཤིང་། ཏིང་
ངེ་འཛིན་འབུམ་ཕྲག་ཐུགས་ལ་མངའ་བ། འོད་དང་འོད་ཟེར་དཔག་ཏུ་མེད་པ་འཕྲོ་བ། དེའི་ཐུགས་ཀར་ཉི་མའི་དཀྱིལ་འཁོར་ཀྱིས་སྟེང་དུ་ཧཱུཾ་སྔོན་པོ་ནམ་མཁའ་
ལྟ་བུ་གཅིག་བསམ། སྐབས་འདིར་འཕོ་བའི་རྣལ་འབྱོར་བྱ་བ་ནི། ཉམས་ལེན་ལ་བརྟེན་པ་མ་ཐོབ་པར། ཚེ་ལ་བར་ཆད་བྱུང་ན། ཕྱི་མར་སྐྱེ་བ་ངན་པས་
བར་མི་བཅད་ཅིང་། ཉམས་ལེན་གྱིས་མཚམས་སྦྱོར་བའི་ཕྱིར། རང་གིས་ཐུགས་ཀ་ནས་ཡར་སྣང་བ་མཐའ་ཡས་ཀྱིས། ཐུགས་ཀའི་བར་ཟང་ཐལ་བར། 

༄༅། །འཇའི་སྦུ་གུ་རྣམས་མཐོང་དུ་ཉི་ཟེར་ཤར་བ་ལྟ་བུ། ཡར་མར་གྱིས་ཧཱུཾ་གཉིས་ཟངས་ཐལ་དུ་གསལ་བ་གཅིག་བསྒོམ། དེ་ནས་རླུང་རོ་
ལེན་གསུམ་འབུད་ལ། འཇམ་རླུང་དལ་ལ་རྒྱུན་རིང་བ་གཅིག་བཟུང་ཞིང་། ཤེས་པ་ཐུགས་ཀའི་ཧྲི་ལ་གཏད། རླུང་བཏང་བ་དང་སྤྲད་ལ་ཐུགས་ཀའི་ཧྲི་རང་སྒྲ་
དང་བཅས་པ། བང་བ་ནམ་མཁའ་འཕར་བ་བཞིན་དུ། ཧཱུྃ་ལ་གཡས་སྐོར་གཅིག་བྱས་པས། ཟངས་ཐལ་གྱིས་ནང་དུ་ཡར་ཚངས་པའི་བུ་གར་སོང་ནས། སྣང་
མཐའི་ཐུགས་ཀའི་ཞབས་ཁྱུང་ནང་དུ་བཞག་ལ་ཤེས་པ་གཏད། རླུང་ཁ་སྣར་མི་བཏང་ཞིང་འོག་རླུང་བ་དཀྱིལ་འཁོར་ནས། སྤྱི་གཙུག་ཟང་ཐལ་གྱིས་ནང་དུ་བུད་ཅི་
ཐུབ་བྱ། ཡང་སྣ་བུག་གཡོན་ནས་ཚུར་རྔུབ་པ་དང་སྤྲད་ལ། ཡ་གིའི་ཧྲི་རང་སྒྲ་དང་བཅས་པ་ཧཱུཾ་ལ་གཡས་སྐོར་གཅིག་བྱས་ནས། ཟངས་ཐལ་གྱིས་ནང་ནས་མར་
བུད་བ་ས་ལ་བབ་པ་བཞིན་དུ་བྱུང་ནས། རང་གིས་ཐུགས་ཀའི་ཧཱུཾ་གིས་ཞབས་ཁྱུང་ནང་དུ་སྔོན་བཞིན་བསྒོམ། རླུང་ཐུབ་ཚད་བཟུང་ཞིང་ཤེས་པ་ཧྲི་ལ་གཏད།

ཡང་རླུང་བཏང་བ་དང་། ཧྲི་ནམ་མཁའ་ལ་འཕར་བའི་དམིགས་པ་སྔོན་དང་འདྲ། དེ་འདྲའི་ཁུག་པ་བདུན་ནི། ཉི་ཤུ་རྩ་གཅིག་ལ་སོགས་འཕོ་བ་མ་ཐེབ་ཀྱིས་
བར་དུ་བྱ། ཐེག་པའི་རྟག་ནི། སྤྱི་གཙུག་ཟ་ཞིང་ཚ་ཤར་འོང་བ་དང་། ན་ཞིང་སྦྲིད་པ་དང་། སྤྱི་གཙུགས་བཞིན་ཕོག་པས། འཁོར་བ་ཐོག་མེད་ཀྱིས་སྡིག་
སྒྲིབ་དག་ནས། ཐུགས་རྗེ་ཆེན་པོའི་སྐུ་རང་འདྲ་བར་གྱུར་པར་བསམ། ཨོཾ་མ་ཎི་པདྨེ་ཧཱུྃ་ཧྲཱི། རང་གིས་ཐུགས་ཀ་ནས་འོད་ཟེར། མུན་པའི་གླིང་ན་ཉི་མ་ཤར་བ་
བཞིན༑ དམྱལ་བའི་གནས་སུ་སྤྲོས་པས། ཚ་གྲངས་ལ་སོགས་འཁོར་བ་ཐོག་མེད་ཀྱི་སྡིག་སྒྲིབ་དག་ནས། ཐུགས་རྗེ་ཆེན་པོའི་སྐུ་རང་འདྲ་བར་གྱུར་པར་
བསམ༑ དེ་བཞིན་དུ་ཡིད་དྭགས། བྱོལ་སོང་། མི། ལྷ་མ་ཡིན། ལྷ་དང་དམིགས་ཡུལ་དྲུག་པོ་དེ་རིམ་པར་བྱིན་གྱིས་རློབས། གཞན་ཀྱང་སྣང་
སྲིད་ཐམས་ཅད་ཐུགས་རྗེ་ཆེན་པོའི་སྐུར་གྱུར་པའི་ངང་ནས། ཡི་གེ་དྲུག་པ་ཐུན་དུ་བཅད་ཅིང་བསྒྲང་ནས། ལུས་ངག་ཡིད་གསུམ་ལྷའི་སྐུ་གསུང་ཐུགས་སུ་

༄༅། །སྦྱངས༑ སྐབས་སུ་བཟའ་བཏུང་ལ་རོལ་བའི་དུས། ཨ་ཨཱཿཧཱུྃ། ཞེས་པས། ཡེ་ཤེས་ཀྱིས་བདུད་རྩིར་གྱུར་པར་བསམ་ལ། སྤྱི་
བོའི་བླ་མ་སྣང་བ་མཐའ་ཡས། རང་ཉིད་ཡིད་དམ་ཐུགས་རྗེ་ཆེན་པོ། །སྣང་སྲིད་ཐུགས་རྗེ་ཆེན་པོའི་ལྷ་ཚོགས་ཐམས་ཅད་ཀྱིས་གསོལ་བས། ཚོགས་གཉིས་
རྫོགས་པར་བསྒོམ། གོས་དང་སྟན་བཟང་ངན་གང་ཡིན་ཀྱང་། ཨོཾ་ཨཿཧཱུྃ་གིས་ལྷའི་ན་བཟའ་དང་། །སྟན་ཉི་ཟླ་པདྨའི་གདན་རེ་རེ་བསམ་ལ། གོང་ལྟར་ལྷ་
ཐམས་ཅད་ལ། ན་བཟའ་གསོལ་ཞིང་། གདན་ལ་བཞུགས་པར་བསམ། གནས་ཁང་བཟང་ངན་གང་དུ་སྡོད་ཀྱང་། ཨོཾ་ཨཱཿཧཱུཾ་ཞེས། རིན་པོ་ཆེའི་གཞལ་
ཡས་ཁང་རེ་རེ། ལྷ་ཐམས་ཅད་ལ་འབུལ་བར་བསམ། ནུབ་གཉིད་ཁར། རང་ཡི་དམ་ཐུགས་རྗེ་ཆེན་པོའི་སྙིང་། ཤེལ་གུར་ཕུབ་པ་ལྟ་བུའི་ནང་དུ། ཡི་
དམ་རང་འདྲ་བའི་སྤྱི་བོར། སྣང་བ་མཐའ་ཡས་སྒོམ་ནས། སེངྒེའི་ཉལ་སྟབ་ཀྱིས་གཉིད་པས། འོད་གསལ་ཟིན་པར་ངེས་ངེས་སོ། །ནང་སྔ་མ་ཡར་

ལང་བ་དང། འཕོ་བའི་རྣལ་འབྱོར། རླུང་ཁུག་ཉི་ཤུ་རྩ་གཅིག་གི །བདུན་ལ་སོགས་པ་སྦྱངས། ཉིན་པར་འགྲོ་འདུག་སྤྱོད་ལམ་ཅི་བྱེད་ཐམས་ཅད་ལ། འདི་
བར་དོ་ཡིན། བར་དོ་འདིར། བདག་གི་བསྐྱེད་རྫོགས་ཉམས་སུ་བླང་སྙོམ་པ་བྱས་ལ། སྣང་བ་ཐམས་ཅད་ཐུགས་རྗེ་ཆེན་པོའི་སྐུ། སྒྲ་གྲགས་པ་ཐམས་ཅད་ཡི་
གེ་དྲུག་མའི་སྒྲ། དྲན་རྟོགས་ཐམས་ཅད་ཡེ་ཤེས་རང་གསལ་གྱི་ཐུགས་སུ་བསྐྱེད་པའི། ཁྱེར་སོ་གསུམ་དང་། རྫོགས་རིམ་ཀྱིས་ཉམས་སྐྱོོངས་པས། ཕྱིས་
བར་དོར་སངས་རྒྱས་ངེས་སོ། །ཐུན་རྟིང་ཐམས་ཅད་དུ། སྣང་སྲིད་ཐུགས་རྗེ་ཆེན་པོའི་ལྷ་ཚོགས་རང་ལ་བསྡུ། རང་ཉིད་འཇའ་ཡལ་བ་ལྟར་གྱུར་ནས། ཆོས་
ཀྱིས་དབྱིངས་སུ་དབྱེར་མེད་པའི་ངང་ལ། བསྔོ་བ་བྱ་བ་ནི། སྤྱན་རས་གཟིགས་དབང་ཁྱེད་སྐུ་ཅི་འདྲ་དང་། །འཁོར་དང་སྐུ་ཚེའི་ཚད་དང་ཞིང་ཁམས་དང་། །
དེ་བཞིན་མཚན་མཆོག་བཟང་པོ་ཅི་འདྲ་བ། །དེ་འདྲ་ཁོ་ནར་བདག་སོགས་འགྱུར་བར་ཤོག། ༈ །།ཧཱུྃ་གིས་སྦྱོར་བས་བར་བསལ། ཅེས་

པས༑ རང་ཉིད་ཡི་དམ་ཁྲོ་བོ་གང་རུང་བསྐྱེད་ལ། ཐུགས་ཀར་ཉི་མའི་དཀྱིལ་འཁར་ཀྱི་སྟེང་དུ། ཧཱུཾ་མཐིང་ནག་རང་སྒྲ་འུ་རུ་རུ་
གྲགས་པ་གཅིག་སྒོམ། ཧཱུཾ་དེ་ལ་དེ་འདྲ་བའི་ཧཱུཾ་གཅིག་སྤྲོས་ནས། ཁོག་སྟོད་ནས་ལུས་ཡར་གདོས་བཅས་དང་། ནད་གདན་སྡིག་སྒྲིབ་ཐམས་ཅད་ན་བུན་སྔོན་
དམར་གྱིས་ཚུལ་དུ། ཚངས་པའི་བུ་ག་ནས་ཕྱིར་བུད་ནས། དེའི་མལ་ཁྲུས་མ་དཔུང་བ་ལྟར་བསྒོམ། དེ་ནས་ཧཱུཾ་མར་བྱུང་ནས། ཐུགས་ཀའི་ཧཱུཾ་ལ་གཡས་
སྐོར་བྱས་ནས། ལག་སྡེབ་གཡས་གཡོན་སྔོན་བཞིན་སྦྱངས། ཡན་ལག་གསུམ་པ་དཔེ་འདྲེས། མཐར་ཧཱུཾ་དེ་ཐུགས་ཀའི་ཧཱུཾ་ལ་བསྟིམ། རླུང་བཏང་བ་དང་
སྤྲད་ནས། ཧཱུཾ་དེ་ལ་ཧཱུཾ་གྲངས་མེད་པ་བ་སྤུའི་བུ་ག་ཐམས་ཅད་དུ་སྤྲོས་ནས། ཕྱི་སྣོད་ཀྱིས་འཇིག་རྟེན་ན་བུན་ལྟར་སྦྱང་སྟེ་ཧཱུཾ་གིས་ཚོགས་སུ་གྱུར་པར་བསྒོམ། 
རླུང་རྔུབ་པ་དང་སྤྲད་ནས། ཧཱུཾ་དེ་དག་ཐམས་ཅད་བ་སྤུའི་བུ་ག་ཐམས་ཅད་དུ་ཞུགས་ནས། ལུས་ཀྱིས་ནང་ཧཱུཾ་སྒྲ་ཏི་རི་རི་གྲགས་པར་བསྒོམ། དེ་འདྲའི་རླུང་ཁུག་

བརྒྱ་རྩ་བརྒྱད་གང་སྐབ་བྱ། མཐར་ཧཱུཾ་ཐམས་ཅད་ཐུགས་ཀའི་ཧཱུཾ་ལ་བསྡུ་ནས་དམིགས་མེད་ཀྱི་ངང་ལ་བཞག །དེ་ལྟར་བར་སྐབས་ཐམས་ཅད་དུ་སྦྱངས་པས། བར་
ཆད་ཀྱི་གེགས་སེལ་བར་བཤད། རྫོགས་རིམ་ནི། སྤྱིར་ཆོས་སྤྱོད་དགུའི་སྤྱོད་པ་དོར་ཞིང་། ཁྱད་པར་དུ་ལུས་ངག་ཡིད་གསུམ་གྱིས་བྱ་བ་དགུ་འཕྲུག་དུ་བཏང་
དགོས་ཏེ། ལུས་ཕྱིའི་བྱ་བ་ཆོས་ཀྱིས་འགྲོ་འདུག །ནང་གིས་བྱ་བ་ཆོས་ཀྱིས་ཕྱག་བསྐོར། གསང་བའི་བྱ་བ་གཡོ་འགུལ་ཙམ་ཡང་ཡང་ནས། དབེན་
པའི་གནས་སུ་བདེ་ལ་རྣམ་སྣང་གིས་ཆོས་བདུན་དང་ལྡན་པར་དགོས་ཏེ། མདོར་ན་ལྷ་ཁང་ནང་གི་འདིར་སོ་ལྟར་བྱ། དབང་ཕྱིའི་བྱ་བ་མི་ཆོས་ཀྱིས་གཏམ་ལས། 
ནང་གིས་བྱ་བ་ལྷ། ཆོས་ཀྱི་འདོན་བརྗོད། གསང་བའི་བྱ་བ་རླུང་རོ་ལེན་གསུམ་འབུད་ལ། དབུག་རྒྱུ་བའི་རྩོལ་བ་དྲག་པོ་ཡང་ཡང་དགོས་ཏེ། མདོར་ན་ལྐུག་
པ་ལྕེ་བཅད་པ་ལྟར་སྨྲ་བཅད་བྱ། ཡིད་ཕྱིའི་བྱ་བ་མི་ཆོས་ཀྱིས་ཤམ་ར། ནང་གི་བྱ་བ་ལྷ་ཆོས་ཀྱིས་བསྐྱེད་རིམ། གསང་བའི་བྱ་བ་འདས་མ་འོངས་ད་ལྟར་རྟོགས་

༄༅། །པ་བསྒོམ་དགོས་བསམ་པ་ཙམ་ཡང་མི་བྱ་སྟེ། མདོར་ན་སྐྱེས་བུ་ཁོང་པའི་སྙིང་བཅད་པ་ལྟར། རྣམ་རྟོག་རྟོལ་སྐྱེས་པའི་རྦད་ཆོད་བྱ་
ཞིང་། རྟོག་མེད་ལ་གནས་པར་བྱེད་པ་ནི། རྣམ་རྟོག་སློང་བར་བྱེད་པའི་དམིགས་པ་ཡིན་པས། རེས་ཞིག་ན། སྒང་ཁ་ན་ཕུབ་མ་ཕྱར་བ་ལྟར། རྣམ་
རྟོག་འཚུབ་ནས་འོང་བ་ལ། བསྒོམ་མི་སྐྱེ་བའི་དོག་པ་མི་དགོས། རྣམ་རྟོག་སློང་བའི་ཚད་ཡིན། རྣམ་རྟོག་སློང་བ་དེ། རང་ཐོག་ཏུ་གནས་པའི་ཐབས་ནི། 
སྔར་རྟོག་མེད་གནས་པའི་བསམ་པ་དེ། གླིང་ཀྱིས་བར་དོ་ནས། རྣམ་རྟོག་ཅི་བྱུང་ཡང་། ཆེད་ཀྱིས་མི་དགའ། མ་བྱུང་ཡང་ཆོད་ཀྱི་མི་བསྒྲུབ། 
རྣམ་རྟོག་གང་བྱུང་ངོས་བཟུང་ལ། དེ་ལ་བྱུང་ས། གནས་ས། འགྲོ་ས། ཅི་ལྟར་རྟགས་ཅིང་། ངང་གིས་བབ་འཚོམ་བྱེད་ཅིང་བསྒོམ་པས། རེ་ཞིག་ན། རང་
ཐོག་ན་ལྷན་གྱིས་གནས་པ་གཅིག་འོང་། གནས་པ་དེ་ལ་བརྟེན་པ་ཐོབ་པ་དང་། གནས་པ་སྙིག་ཕྱེས་ནས། བྱིང་རྨུག་རྒོད་འཐོར་གྱིས་སྐྱོན་པའི་དང་ཆ་དེ། ངོ་འཕྲོད་

པར་བྱེད་པའི་ཐབས། སློབ་མ་ཤེས་རབ་ཆེ་ཆུང་གིས་ཚོད་དང་བསྟུན་ནས། དམིགས་པའི་གཟེར་འདེབ་ཀྱིས་ཁྲིད་ཅིང་། གནས་པ་རང་ངོ་འཕྲོད་པར་བྱེད། དེ་ལ་
བརྟེན་པ་ཐོབ་ནས།། ༈ །།འགྱུ་ཐོག་དུ་ཁྲིད་པ་ནི། སྔོན་གནས་པའི་དུས་ཀྱིས་རྗེས་ཤེས་དུག་ལྔའི་རྟོགས་པ་དྲ་མ་ཉམས་པ་དེ། ཤེས་རབ་མཐོན་
དམན་ཀྱིས་རིམ་པ་དང་བསྟུན་ནས། དམིགས་ཐུན་གྱིས་གཟེར་འདེབ་དུ་མས་ཁྲིད་ཅིང་། རྣམ་རྟོག་དྲ་མ་ཉམས་པ་དེ། རང་ངོ་འཕྲད་པར་བྱེད། དེ་ནས། དུག་
ལྔའི་འགྱུ་དྲན་ཕྲ་རག་ཐམས་ཅད་ལ། རྩལ་སྦྱངས་ཞིང་བརྟེན་པ་ཐོབ་ནས།། ༈ །།སྣང་ཐོག་དུ་ཁྲིད་པ་ནི། སྣང་བ་གང་རུང་སྟེ། ཀ་བ་ལྟ་བུ་གཅིག་ལ་
སེམས་ལྷད་ཀྱི་གཏད་ནས། སྣང་སེམས་ངོ་བོ་གཅིག་དུ་འདུག་གམ། ཐ་དད་དུ་འདུག་བརྟག་ནས། གཅིག་དུ་བཞི་དུག་ན། སྣང་བ་ཚུར་སེམས་ལ་ཐིམ་ནས་
གཅིག་པ་ཡིན། སེམས་སྣང་བ་ལ་ཕྱིར་ཐིམ་ནས་གཅིག་པ་ཡིན། གལ་ཏེ་ཐ་དད་དུ་ཡོད་ན། སྟེང་ཞབས་ལྟར་དུ་ཡོད། ཕན་ཚུན་གྲལ་བྱས་པ་ལྟར་དུ་ཡོད་

༄༅། །དམ༑ ཡང་ན་ཕྱི་ནང་ཁང་པ་ནང་དུ་མི་འདུག་པ་ལྟར་དུ་ཡོད། དེ་ལ་སོགས་པ་དམིགས་པའི་གཟེར་འདེབ་དུ་མས། ཤེས་རབ་བཟང་ངན་
གྱི་ཚོད་དང་བསྟུན་ནས། ཀ་བ་ལ་སོགས་པའི་སྣང་བ་དེ་མན་པའི། མཐོང་མཁེན་གྱིས་སེམས་ཞེས་བྱ་བ་གཅིག་ཚུ་རོལ་དུ་ཨི་སྣང་། རང་གིས་རྒྱུད་ལ་ཡང་ཡང་
བསྐོར་ཞིང་བརྟག་ནས་བསྒོམ་པས། སྣང་བ་རང་རིག་དུ་ངོ་འཕྲོད་པར་བྱེད། དེ་ནས་ཕྱིའི་སྣང་བ། གཟུགས་སྒྲ་དྲི་རོ་རེག་བྱ་ལྔ། ལོག་གཅིག་ནས་སྲིད་ཚད་ཀྱི་
བར་དུ་སེམས་རྩལ་སྦྱང་ནས། ངོ་འཕྲོད་པར་བྱེད། དེ་ནས་དམྱལ་བའི་དྲན་ཚད་རྩལ་སྦྱངས། དེ་ནས་ཡི་དྭགས། དེ་ནས་བྱོལ་སོང་། དེ་ནས་ལྷ་མ་ཡིན། དེ་
ནས་ལྷ༴ དེ་ལ་སོགས་པའི་ཁམས་སུ་སྲིད་ཚོད་ལ་སྦྱངས། དེ་ལྟར་ངན་རྟོགས་ཆོད་ནས། ལམ་དང་འབྲས་བུའི་བཟང་རྟོགས་བཅད་པ་ནི། མངོན་དུ་ཞིང་ཁམས་རྣམ་
པའི་དབུས་སུ། བཅོམ་ལྡན་འདས་རྣམ་པར་སྣང་མཛོད་འཁོར་དང་བཅས་པ་བཞུགས་ཅིང་། བདག་ཀྱང་དེའི་འཁོར་དུ་ཆོས་ཞུས་ནས་སྒྲིབ་པ་ཐམས་ཅད་དག་སྟེ། ཏིང་

ངེ་འཛིན་གྱིས་ཚོགས་ཐམས་ཅད་རྒྱུད་ལ་སྐྱེས་ནས། སངས་རྒྱས་པར་བསམ། ཡང་རང་ཉིད་རྣམ་པར་སྣང་མཛད་དུ་གྱུར་ནས། འཁོར་ཐམས་ཅད་ལ་ཆོས་འཆད་ནས། 
དེ་ཐམས་ཅད་སངས་རྒྱས་པར་བསམ། དེ་བཞིན་དུ་མི་སྤྱོད་རྒྱལ་པོ་དང་། རིན་ཆེན་འབྱུང་ལྡན། སྣང་བ་མཐའ་ཡས། དོན་ཡོད་གྲུབ་པའི་ཞིང་དུ། རང་གཙོ་
འཁོར་རེ་མོས་སུ་བྱ་བ་དང་། སངས་རྒྱས་ཤཱཀྱ་ཐུབ་པ་རྒྱལ་བའི་མཚན་དཔེ། ཡོན་ཏན་ཐམས་ཅད་ཀྱིས་བརྒྱན་པའི་འཁོར། ཉན་ཐོས་རང་རྒྱལ་དགྲ་བཅོམ་པའི་ཚོགས་
བྱེ་བ་དུ་མ་དང་བཅས་པ། གཙོ་འཁོར་རེ་མོས་སུ་བྱ་བ་དང་། ཡི་དམ་རྒྱལ་བའི་དཀྱིལ་འཁོར་གཅིག་ནས་བསམ་གྱིས་མི་ཁྱབ་པའི་བར་ཐམས་ཅད་ལ། རང་གིས་
མཆོད་ཅིང་ཐུགས་རྒྱུད་བསྐུལ་བས། བདག་ལ་དབང་བསྐུར་བྱིན་གྱིས་བརླབས་ནས། ལུས་ངག་ཡིད་གསུམ་སྐད་གཅིག་གིས་རྒྱལ་བའི་སྐུ་གསུང་ཐུགས་གྱུར་
ནས༑ སེམས་ཉིད་ལ་སྨིན་གྲོལ་གྱིས་འཁོར་ལོ་བསྐོར་བ་ལ་སོགས་པ་དག་པའི་སྣང་བ་ཐམས་ཅད་ལ། རྩལ་སྦྱངས་ཞིང་བསྒོམ་པས། བཟང་རྟོག་ཞེན་པ་

༄༅། །རང་རིག་དུ་ཆོད་ནས། བརྟེན་པ་ཐོབ་སྟེ་མཉམ་རྗེས་འདྲེས་པ་དང་།། ༈ །།འདི་ཙམ་ནས་གཞན་དོན་བྱེད་པའི་དུས་ལ་བབ་པ་ཡིན་པས། 
གཞན་འདུལ་བའི་ཐབས་སྣ་ཚོགས་ལ་མཁས་པར་བྱེད་ཅིང་། དེ་ལམ་མཐར་ཕྱིན་ཏེ་ལུང་མ་བསྟན་རང་རིགས་དུ་ཤར་ནས། སྐུ་ལྔ་ལྡ་ལྷུན་གྲུབ་ཀྱིས་སངས་རྒྱས་མ་
ཐོབ་ཀྱིས་བར་དུ། དང་པོ་གནས་པའི་དུས་ནས་བརྩམ་སྟེ། རིམ་ཀྱི་ཅིག་ཆར། ཐོད་རྒལ། གང་ཡིན། སློབ་མའི་རྒྱུད་ཚོད་དང་བསྟུན་ནས། ཁྲིད་ཤེས་
པའི་བླ་མ་གཅིག་དགོས་པར། རྒྱུད་གཞུང་ཐམས་ཅད་དང་། བཀའ་རྒྱུད་གོང་མ་རྣམས་ཀྱི་གསུང་། ཉམས་ལེན་སྤྱིའི་ཆིངས་ནི། འཆི་བ་མི་རྟགས་པ་བསྒོམ་
ནས༑ ཚེ་འདིའི་བྱ་བ་ཐམས་ཅད་བོར། ལྟོ་གོས་གྱིས་ཞེན་པ་བཅད། རི་ཁྲོད་འགྲིམ་ཞིང་གཅིག་པུར་འདུག །བླ་མ་ལ་དད་པ་ངེས་ཤེས། མོས་གུས་གྱི་གསོལ་
བ་གདབ། སེམས་ཅན་ལ་བྱམས་སྙིང་རྗེ་རྟག་ཏུ་བསྒོམ། ཉམས་ལ་ཡེངས་པ་མེད་པའི་བརྩོན་འགྲུས་བྱ། ལུས་གནད་དང་དམིགས་པ་སྐྱོངས་ཐབས། ཉམས་

ཀྱིས་འཆར་ཚུལ། མན་ངག་གིས་གནད་རྣམས་བླ་མ་མིན་པ་ལ་ཤིན་ཏུ་གསང་། ལུས་ངག་ཡིད་གསུམ་ལ་བདེ་མི་བདེ་མཐོང་སྣང་བཟང་ངན་ཉམས་མཐོ་དམན་ཅི་བྱུང་
ཡང་༑ ཉམས་ཡིན་པས་ཐེ་ཚོམ་མི་བྱ་བར། ཉམས་སུ་བླང་བ་ནི། ནད་བརྒྱའི་བཅོས་གཅིག་ཡིན། ཁྲིད་གཞུང་སྤྱི་དང་མཐུན་པར་གཙོ་ཆེར་དམར་ཁྲིད་ཀྱིས་འགྲོས་
བཞིན༑ ཚིགས་ཉུངས་ལ་དོན་རྒྱས་པར་བསྒྲིག་པའོ། །ལྷ་གཉན་སུམ་རིའི་འགུལ་པ་རུ། །ཀུ་སུ་ལུའི་རྣལ་འབྱོར་པའི། །འདི་བྲིས་དགེ་བའི་བསོད་རྣམས་གྱིས། །
རྒྱུད་འཛིན་བསྟན་པ་དར་རྒྱས་ཤོག །ཁྲིད་འགྲིགས་གསལ་བའི་མེ་ལོང་ཞེས་བྱ་བ་རྫོགས་སོ།། །།མངྒ་ལཾ་བྷ་ཝ་ཏུ། །བཀྲ་ཤིས་སོ། །དགེའོ།། །།
བྱ་བྲལ་བ་རིན་ཆེན་དཔལ་གྱི་གསུངས།། །།

ཀ༽ ༄༅། །མན་ངག་ཟབ་དོན་སྙིང་པོའི་ཁྲིད་ཡིག་ཞེས་བྱ་བ་བཞུགས་སོ། །
སེམས་སྡེ་ཁམས་ལུགས་ཀྱི་སྔོན་འགྲོའི་ཁྲིད་ཡིག་སྡོང་བྱ་བྲལ་བ་བསོད་ནམས་དོན་འགྲུབ་གསུངས། །

༄༅། །གཉིས་པ་བསྒོམ་པ་ལ་གསུམ་སྟེ། བསྒོམ་དགོས་པའི་གཏན་ཚིག་ཕན་ཡོན་དང་། མ་བསྒོམ་
པའི་ཉེས་དམིགས་དང་། བསྒོམ་པ་རང་གི་ངོ་བོའོ། །དང་པོ་ནི། །སྤྱིར་བླ་ན་མེད་པ་ཡང་དག་པར་རྫོགས་པའི་
བྱང་ཆུབ་ཐོབ་པ་ལ་ལྟ་བ་རྣམ་དག་རྟོགས་དགོས། དེ་མ་རྟོགས་ན། རྟོགས་པར་བྱེད་པའི་ཐབས་བསྒོམ་དགོས། 
རྟོགས་པ་གོམ་པ་མཐར་ཕྱིན་པར་བྱེད་པའང་བསྒོམ་དགོས་ཏེ། མདོ་ལས། ཆོས་ནི་ཡོངས་སུ་མ་བསྒོམ་ན། ཆོས་

༄༅། །ཉིད་མཐོང་བར་མི་ནུས་ཏེ། །ཆུ་ནི་མཐོང་དང་ཐོས་པ་ཡི། །མ་ཐུང་སྐམ་པ་ཅི་ལྟར་སེལ། །
ཅེས་དང་། ཕལ་པོ་ཆེ་ལས། དཔེར་ན་བུ་རམ་མངར་བའི་རོ། །བརྗོད་པས་མྱོང་བ་མ་ཡིན་ཏེ། །ཟོས་པས་རོ་ནི་
མྱོང་བར་འགྱུར། །དེ་བཞིན་སྟོང་པ་ཉིད་ཀྱིས་རོ། །བརྗོད་པས་མྱོང་བ་མ་ཡིན་ཏེ། །བསྒོམ་པས་རོ་ནི་མྱོང་བར་
འགྱུར། །ཅེས་དང་། ལང་ཀར་གཤེགས་པ་ལས། བློ་གྲོས་ཆེན་པོ་འདི་ལྟ་སྟེ། དཔེར་ན་སྨིག་རྒྱུས་ནི་རི་དྭགས་བསླུ་

བར་བྱེད་དོ། །ཆུ་ཡི་དངོས་པོ་ཞེན་པས་དེ་བཞིན་ནོ། །མདོ་སྡེ་བསྟེན་པའི་ཆོས་ཉིད་ཐམས་ཅད་ཀྱང་། རང་གི་རྣམ་པར་རྟོགས་པ་མགུ་བར་
བྱ་བ་ཡིན་གྱིས། འཕགས་པ་ཡེ་ཤེས་རྣམ་པར་བཀོད་པའི་གཏམ་མ་ཡིན་ནོ། །དེ་བས་ན། དོན་དམ་པ་ན། སོ་སོ་རང་གི་རིག་པའི་ཡེ་
ཤེས་རྟོགས་པར་བྱ་བ་ཡིན་གྱིས། ཚིག་རྣམ་པར་དག་པ་བློ་ཡི་སྤྱོད་ཡུལ་མ་ཡིན་ནོ། །དེ་བས་རྣམ་པར་རྟོག་པ་དང་བྲལ་བར་བྱའོ། །ཅེས་
དང་། དོན་ལ་བརྩོན་པར་བྱའོ། །དོན་ནི་རབ་ཏུ་བདེ་བ་སྟེ། མྱ་ངན་ལས་འདས་པའི་རྒྱུའོ། །སྒྲ་ནི་རྣམ་པར་རྟོག་པ་དང་འབྲེལ་བ་སྟེ། 
འཁོར་བར་ཐོབ་པར་བྱེད་པའོ། །དེད་བན་པ་ཆེན་གྱི་མདོ་ལས། རྣལ་འབྱོར་སློབ་མར་འདོད་པས་ཉམས་སུ་ལེན་པ་ཆུད་གསོན་པར་མི་རུང་
ངོ་། །གདག་པའི་ཐ་སྙད་གཅིག་ཤེས་ཀྱང་། ཚིགས་གཅིག་གི་དོན་བསྒྲུབ་པ་དང་མི་བསྔོའོ། །མདོ་སྡེ་བཅུ་གཉིས་ཤེས་ཀྱང་ནོར་བ་དང་མ་

༄༅། །ནོར་བ་མི་རྟོགས་སྟེ། བསླབ་པའི་ལམ་དུ་གནས་པར་འགྱུར་རོ། །ཆོས་ཀྱི་སྒོ་མོ་བརྒྱད་ཁྲི་སྟོང་གི་ལམ་ཡོད་པ་འདི་དག་
ཀུན་ནི་ལོག་པར་ནོར་བ་ཡིན་ཏེ། དེ་ལས་མ་རྟོགས་པའི་ལམ་གཅིག་པོ། འགའ་ཞིག་གི་ནི་ཡང་དག་པའི་ལམ་མོ། །གང་ཞིག་སྒྲུབ་པར་
འདོད་པ་དེས། ཐོག་མར་གཅིག་བསྒྲུབ་པར་བྱའོ། །གཅིག་བསྒྲུབ་བ་དེས་ཆོས་ཆོས་སོ་ཅོག་གི་རྟེན་བཙུག་པ་ཡིན་ནོ། །ཅེས་དང་། ཏིང་
འཛིན་རྒྱལ་པོའི་མདོ་ལས། ཁམས་གསུམ་གྱི་སེམས་ཅན་ཐམས་ཅད་དགེ་བཅུ་ཡི་ལས་ཀྱི་ལམ་ལ་བཀོད་པ་བས། ཆོས་བདག་མེད་
པ་ལ་མོས་པ་བྱས་ནས་དགོན་པའི་ཕྱོགས་སུ་གོམ་པ་བདུན་བོར་བས་བསོད་ནམས་ཆེའོ། །ཅེས་དང་། གཙུག་གཏོར་གྱི་མདོ་ལས། 
རྡུལ་སྙེད་ཀྱི་བསྐལ་པར་དམ་པའི་ཆོས་ཀྱི་མདོ་སྡེ་བྲིས་ཤིང་། ཀློག་པ་དང་། ཁ་བཏོན་བྱེད་པ་བས། །ཉིན་གཅིག་གམ། མཚན་

གཅིག་ཟག་པ་མེད་པའི་ཤེས་རབ་བསྒོམ་ན་བསོད་ནམས་དཔག་ཏུ་མེད་དོ། །ཅེས་དང་། ཐར་པ་ཆེན་པོ་ཕྱོགས་སུ་རྒྱས་པའི་མདོ་ལས། 
ཁམས་གསུམ་གང་བའི་སེམས་ཅན་ལ། །སྲོག་གི་སྦྱིན་པ་བྱིན་པ་བས། །བསམ་བསྟན་བསམ་པའི་ཡོན་ཏན་ཆེ། །ཅེས་དང་། ཤེས་
རབ་ཀྱི་ཕ་རོལ་ཏུ་ཕྱིན་པའི་མདོ་ལས། །སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ན། །སེམས་ཅན་ཇི་སྙེད་ཡོད་པ་དེ་དག་ཐམས་
ཅད། །སྦྱིན་པས་རབ་ཏུ་ཚིམ་པར་བྱེད་པ་དང་། ཚུལ་ཁྲིམས་ལ་རབ་ཏུ་བཀོད་པ་དང་། །ཏིང་ངེ་འཛིན་ལ་བཀོད་པ་དང་། །རྣམས་པར་
གྲོལ་བ་ལ་བཀོད་པ་དང་། །རྒྱུན་དུ་ཞུགས་པ་དང་། ལན་གཅིག་ཕྱིར་འོང་བ་དང་། །ཕྱིར་མི་འོང་བ་དང་། །བགྲ་བཅོམ་པ་དང་། 
རང་བྱང་ཆུབ་ལ་བཀོད་པ་ནི་མ་ཡིན་ཏེ། ཆུང་ངུ་ན་ཤེས་རབ་ཀྱིས་ཕ་རོལ་ཏུ་ཕྱིན་པའི་དོན་ཟབ་མོ་འདི། སེ་གོལ་བརྡབ་པ་རྩམ་དུ་བསྒོམ་ན། 

༄༅། །དེས་བསོད་ནམས་ཆེས་མང་དུ་འཕེལ་ལོ། །དེ་ཅིའི་ཕྱིར་ཞེ་ན། །དེ་དག་ཐམས་ཅད་འདི་ལས་བྱུང་ཞིང་། 
འདི་ལ་རྣམ་པ་ཐམས་ཅད་མཁྱེན་པ་ཉིད་བྱུང་བའི་ཕྱིར་རོ། །ཅེས་དང་། །ཡེ་ཤེས་ནམ་མཁའི་མཉམ་པའི་རྒྱུད་ལས། །འབྲལ་
མེད་རྒྱུན་གྱི་ཏིང་འཛིན་གྱིས། །འབྲས་བུ་དུས་འདིར་མངོན་སངས་རྒྱས། །ཅེས་དང་། །བང་མཛོད་ལས། །ཅི་ཙམ་ཟབ་པའི་
ཚིགས་བརྗོད་ཀྱང་། །དོན་དང་མཐུན་པར་དེ་མི་འགྱུར། །བསྒོམ་བས་ཆོས་ཉིད་དོན་དང་ལྡན། །ཚིགས་སུ་བརྗོད་ནས་བཤད་པ་ནི། །
བུ་རམ་ལོ་རྒྱུས་བཤད་པ་འདྲ། །བསྒོམ་པའི་གདམས་ངག་ཕོག་པ་ནི། །བུ་རམ་ལག་ཏུ་གཏད་པ་འདྲ། །དོན་ཉིད་ཉམས་སུ་བླང་བ་ནི། །
བུ་རམ་ཁར་བཅུག་རོ་མྱང་འདྲ། །ཅེས་དང་། སློབ་དཔོན་པདྨས། །སེམས་ཅན་ཀུན་གྱི་ལུས་སྦྱིན་དང་། །སེམས་ཅན་ཀུན་གྱི་སྲོག་གཏོན་དང་། །

རིན་ཆེན་ཕུང་པོ་སྦྱིན་པ་དང་། །སྟོང་གསུམ་མཆོད་རྟེན་བཀང་བྱས་པ། །སྐད་ཅིག་བསྒོམ་པའི་འབུམ་ཆར་མིན། །ཅེས་གསུངས་སོ། །
༈ གཉིས་པ་མ་བསྒོམ་པའི་ཉེས་དམིགས་ནི། །ཏིང་ངེ་འཛིན་མ་བསྒོམ་ན་ལྟ་བ་མི་རྟོགས། །སྔར་རྟོགས་ཀྱང་ཡལ་ནས་འགྲོ། །ལྟ་བསྒོམ་
མེད་ན་ཐོས་བསམ་ལ་སོགས་འདུས་བྱས་ཀྱི་ཆོས་ཅི་བྱས་ཀྱང་། །དངོས་འཛིན་གྱི་མཚན་མ་ལས་མ་འདས་པས་སངས་རྒྱས་མི་ནུས་ཏེ། །ཤེར་
ཕྱིན་གྱི་མདོ་ལས། །བྱང་ཆུབ་ན་ལྟ་དཀའ་བ་ཁུང་དུ་ཆུད་པར་དཀའ་ཞིང་རྟག་ཏུ་མེད་པ། །རྟོག་གེའི་སྤྱོད་ཡུལ་མ་ཡིན་ནོ། །ཅེས་དང་། སྡོང་
པོ་བརྒྱན་པའི་མདོ་ལས། །དཔེར་ན་མི་དབུལ་པོ་ཞིག་ཉིན་མཚན་དུ་གཞན་གྱི་ནོར་མང་པོ་བགྲངས་ཀྱང་། །ནམ་ཞིག་རང་ལ་གཅིག་ཀྱང་མི་དབང་ལྟར། 
ཆོས་མང་དུ་ཐོས་ཀྱང་ཉམས་སུ་མི་ལེན་ཅིང་མི་བསྒོམ་པ་ནི་དེ་འདྲའོ། །སྡོང་པོ་བཀོད་པའི་མདོ་ལས། །ཡང་དག་བསྟེན་པའི་སངས་རྒྱས་ནི། །ཐོས་

༄༅། །པ་ཙམ་ཀྱིས་མི་འགྲུབ་པས། །དཔེར་ན་ལ་ལ་ཆུ་ཀློང་གིས། །སྟོབས་མེད་ནན་གྱིས་ཁྱེར་བ་བཞིན། །ཅེས་དང་། །ཐར་
པ་ཆེན་པོ་ཕྱོགས་སུ་རྒྱས་པའི་མདོ་ལས། གང་ཞིག་བསྒོམ་ལ་བསྐུར་པ་དང་། །དགེ་འདུན་བསམ་བསྟན་ཐུགས་དཀྲུག་ན། །སེམས་ཅན་ཐམས་
ཅད་བསད་དང་འདྲ། །ཅེས་དང་། །ནམ་མཁའ་ཀློང་ཡངས་ལས། །ཉམས་སུ་མ་བླང་ཁ་ཚིག་གིས། །ཆགས་སྡང་ཟིལ་གྱིས་མ་ནོན་པས། །
སྐྱེ་བོ་ཐ་མལ་པ་རུ་གོལ། །ཅེས་དང་། །བང་མཛོད་ལས། །ཏིང་འཛིན་ཚད་དང་མི་ལྡན་ཞིང་། །བླ་མའི་གདམ་ངག་མེད་པ་ནས། ཐོས་པ་མང་
པོ་བློ་སྦྱང་ཡང་། །དམུན་ལོང་ལག་ཏུ་གསེར་ཕྱིན་འདྲ། །ཅེས་དང་། །ངེས་དོན་འདུས་པ་ལས། །དྲང་དོན་ཆོས་ཀྱི་སངས་མི་རྒྱས། །ཨ་སྨྲ་ཏའི་
འབྲས་བུ་སྨིན་མི་སྲིད། །མ་རྟོགས་ཆོས་ནི་ཅི་བྱས་ཀྱང་། །རྣམ་པར་གྲོལ་བར་མི་འགྱུར་རོ། །ཅེས་དང་། །ཅེར་བསྒོམ་ཀྱིས། །སྟོང་ཉིད་རྟོགས་པ་

བལྟ་བའི་མིག་མེད་ན། །ལམ་གཞན་དག་གི་བྱང་ཆུབ་ཐོབ་མི་འགྱུར། །དཔེར་ན་དམུན་ལོང་གྲོགས་མེད་ལམ་ཞུགས་པས། །འདོད་པར་
མི་ཕྱིན་སྡུག་བསྔལ་ཉིད་དང་མཚུངས། །སྟོང་ཉིད་རྟོགས་པའི་ལྟ་བ་མིག་ཡོད་ན། །བདེ་ཆེན་མཆོག་གི་བྱང་ཆུབ་རྙེད་མི་དཀའ། །ལམ་
གཞན་དག་ཀྱང་བྱང་ཆུབ་མཆོག་གི་ལམ། །ཡིད་ལྡན་གྲོགས་ཡོད་ལོང་བའི་དོན་འགྲུབ་ལྟར། །ཅེས་དང་། ཏེ་ལོ་པས། །བློ་ཡི་ཆོས་ཀྱི་
བློ་འདས་དོན་མི་རྟོག །བྱས་པའི་ཆོས་ཀྱི་བྱར་མེད་སངས་མི་རྒྱས། །བློ་འདས་བྱར་མེད་དོན་དེ་རྟོགས་འདོད་ན། །རྣམ་རྟོག་རྩད་གཅོད་རིག་
པ་གཅེར་བུར་ཕུད། །ཅེས་དང་། །རྗེ་དམ་པ་བདེར་གཤེགས་པས། །ཐབས་ལ་མཁས་པས་མ་ཟིན་ན། །ལམ་གྱི་དགེ་སྤྱོད་རྟོགས་བཅས་
ཀྱིས་ཀྱང་། །མཐོ་རིས་ལྷ་དང་མི་རུ་སྐྱེ། །སྐྱེ་འཆི་མེད་པའི་ས་མི་ཐོབ། །ཅེས་དང་། །སློབ་དཔོན་པདྨས། །གལ་ལྟེ་བསམ་བསྟན་

༄༅། །མེད་པ་ན། །རྒྱ་མཚོ་གཏིང་གི་ཕ་ཝང་ལྟར། །དཔག་ཏུ་མེད་པའི་མདོ་བཤད་ཀྱང་། །དོན་མེད་ཁ་རུ་ཐོན་མི་འགྱུར། 
ཅེས་དང་། རྩེ་གཅིག་བསྒོམ་པས་གྲོལ་བར་འགྱུར་ཡིན་གྱིས། །ཚིགས་ཙམ་བརྗོད་པས་ཐར་པ་ག་ལ་ཐོབ། །དྲོད་ཆེན་མི་འཕེལ་ལོ་ཐོག་
མི་སྐྱེ་ལྟར། །ཚིག་གི་ཆུ་དཀོན་ཐ་སྐམས་ལྟ་བུ་ལ། །སྐུ་དང་ཡེ་ཤེས་འབྲས་བུ་ག་ལ་འབྱུང་། །ཅེས་གསུངས་སོ། །གདམ་ངག་ཐོབ་
ནས་མ་བསྒོམ་པའམ། ལྟ་བ་རྟོགས་ནས་མ་བསྒོམ་པའི་ཉེས་དམིགས་ནི། །དམྱལ་བ་ཡང་མནར་མེད་པར་འགྲོ་བར་གསུངས་ཏེ། །
སྡུད་པ་ལས། །སྔོན་ཆད་སངས་རྒྱས་བྱེ་བ་ཁྲག་ཁྲིག་བཀུར་བྱས་ཀྱང་། །རྒྱལ་བའི་ཤེས་རབ་ཕ་རོལ་ཕྱིན་ལ་མ་དད་ནས། །ཐོས་ནས་
བློ་ཆུང་འདི་ནི་སྤང་བྱེད་དེ། །སྤང་ནས་སྐྱབས་མེད་གྱུར་པ་དེ་ནི་མནར་མེད་འགྲོ། །ཅེས་དང་། །ཡེ་ཤེས་གཏིང་རྫོག་ཀྱི་རྒྱུད་ལས། 

གསང་བསྔགས་ཟབ་མོ་ལྟ་བའི་སྒོར་ཞུགས་ནས། །ཡང་དག་ཆོས་ཉིད་དོན་ལ་མི་འདུད་པར། །མི་ཆོས་ཟང་ཟིང་ལུས་ངག་ལས་བྱེད་
པ། །རི་བོས་སྲོག་ཆགས་ཆུང་ངུ་མནན་བཞིན་དུ། །མི་ཤེས་རང་གི་ང་རྒྱལ་ཆོས་བྱེད་དེ། །ནམ་ཡང་སངས་རྒྱས་ཐར་པ་ཐོབ་མི་སྲིད། །
ལྟ་བའི་ཉམས་པའི་ཉེས་སྐྱོན་ཆེན་པོ་ནི། །ཐར་མེད་རྡོ་རྗེ་དམྱལ་བ་ཆེན་པོར་ལྟུང་། །སློབ་དཔོན་པདྨས། །གདམས་པ་ཐོབ་ནས་མ་
བསྒོམ་ན་བདུད་ཀྱིས་བསླུ་བ་ཡིན་ནོ། །ངན་སོང་དུ་འགྲོ་ངེས་ཞེས་གསུངས་སོ། །དེ་ལ་ཉམས་སུ་ལེན་པ་གནད་ཀྱིས་གདམས་པ་ནི། །དེ་ལྟར་
མདོ་རྒྱུད་གཉིས་ཀྱི་དགོངས་པ་ཕྱོགས་གཅིག་ཏུ་དྲིལ་བའི་མན་ངག་ཉམས་སུ་ལེན་པའོ། །དེ་ལ་གསུམ་སྟེ། །སྦྱོར་བ་དངོས་གཞི་
རྗེས་སོ། །དང་པོ་སྦྱོར་བ་སྔོན་འགྲོའོ་ཆོས་བརྒྱད་དེ། །འཁོར་བ་སྤྱི་དང་། །ཚེ་འདིའི་བྱ་བ་ལ་བློ་ལོག་ནས་ཆོས་ཀྱི་ཕྱོགས་སུ་བློ་ཐག་ཆོད་

༄༅། །པར་བའི་ཕྱིར། །དལ་འབྱོར་རྙེད་དཀའ་བ་ལ་སོགས་བསྒོམ་པའི་ཁྲིད་དང་། །ཕྱི་པ་མུ་སྟེགས་པ། །ནད་པ་སངས་
རྒྱས་པའི་ཁྱད་པར་དབྱེ་ཞིང་། །དཀོན་མཆོག་གསུམ་གྱི་སྐྱབས་འོག་ཏུ་ཚུད་པའི་ཕྱིར། །སྐྱབས་འགྲོའི་ཁྲིད་དང་། །ཐེག་པ་ཆེ་ཆུང་གི་ཁྱད་
པར་དབྱེ་ཞིང་། །གཞན་དོན་ཕུན་སུམ་ཚོགས་པ་ལེགས་ཚོགས་ཀྱི་རྟེན་འབྲེལ་འགྲིགས་པའི་ཕྱིར་སེམས་ཉིད་ཀྱི་ཁྲིད་དང་། །སྒྲིབ་གཉིས་
དག་པའི་ཕྱིར། །རྡོ་རྗེ་སེམས་དཔའི་བསྒོམ་བཟླས་ཀྱི་ཁྲིད་དང་། །ཚོགས་གཉིས་རྫོགས་པའི་ཕྱིར། །མཎྜལ་གྱི་ཁྲིད་དང་། །བྱིན་
བརླབས་རྒྱུད་ལ་འཇུག་ཅིང་དོན་གཉིས་འགྲུབ་པའི་ཕྱིར་བླ་མའི་རྣལ་འབྱོར་གྱི་ཁྲིད་དང་། །བར་ཆད་ཞི་བའི་ཕྱིར། །ཧཱུྃ་སྦྱང་གི་ཁྲིད་དང་། །
ལྟ་བ་རྣམ་དག་མ་རྟོགས་པར་འཆི་ན་དགོས་པའི་ཕྱིར་འཕོ་བའི་ཁྲིད་དོ། །དང་པོ་ལ་གསུམ་སྟེ། །དལ་འབྱོར་རྙེད་དཀའ་དང་། །འཆི་བ་

མི་རྟག་པ་དང་། །ལས་རྒྱུ་འབྲས། །འཁོར་བའི་ཉེས་དམིགས་སོ། །དང་པོ་ལ་བཞི་སྟེ། །དལ་འབྱོར་རྙེད་དཀའ་བསྒོམ་པ་དང་། 
བསྒོམ་པའི་ཕན་ཡོན་དང་། །མ་བསྒོམ་པའི་ཉེས་དམིགས་དང་། །རྒྱུད་ལ་སྐྱེས་པའི་ཚད་དོ། །དང་པོ་ལ་གསུམ་སྟེ། །རྒྱུ་ཡི་སྒོ་ནས་
རྙེད་པར་དཀའ་བ། །དཔེ་ཡི་སྒོ་ནས་རྙེད་པར་དཀའ་བ། །ངོ་བོའི་རྣམ་གྲངས་ཀྱི་སྒོ་ནས་རྙེད་པར་དཀའ་བའོ། དང་པོ་མི་ལུས་རིན་པོ་
ཆེའི་རྒྱུ་ནི་དགེ་བ་རྣམ་པ་དག་པ་གཅིག་ཡིན། །དགེ་བ་རྣམ་དག་ནི། །ཚུལ་ཁྲིམས་རྣམ་པར་དག་པ་ལ་གཞི་བྱས། །དགེ་བ་རྣམ་པར་
དག་པས་རྒྱུ་བྱས། །སྨོན་ལམ་རྣམ་པར་དག་པས་མཚམས་སྦྱར་བ་གཅིག་ཡིན། དེ་ལྟ་བུའི་དགེ་བ་རྣམ་དག་ནི་ཤིན་ཏུ་ཡང་དཀོན་
ཏེ། །ངན་སོང་གསུམ་ན་སྡུག་བསྔལ་གྱི་རང་བཞིན་མིན་པ་ཆོས་མི་དར་བས། །དགེ་བ་རྣམ་དག་མི་དགོས། མ་དག་པའང་མེད་

༄༅། །གྱི་སེམས། །ནང་འཇུག་པ་བྱང་ཆུབ་ཀྱི་སེམས། །གསང་བ་དོན་དམ་བྱང་ཆུབ་ཀྱི་སེམས་མོ། །དེ་ལ་སྨོན་འཇུག་གཉིས་ཀྱི་
བཞེད་མི་འདྲ་བ་མང་དུ་ཡོད་ཀྱང་། །ནོར་འཁྲུལ་མེད་པ་འདི་ཇོ་བོ་རྗེའི་བཞེད་ཡིན་ཏེ། །འབྲས་བུ་ལ་དམ་བཅའ་ནི། །སྨོན་པ་བྱང་ཆུབ་ཀྱི་སེམས། 
རྒྱུ་ལ་དམ་བཅའ་བ་ནི། །འཇུག་པ་བྱང་ཆུབ་ཀྱི་སེམས་སོ། ༈ །དང་པོ་སྨོན་པ་བྱང་ཆུབ་མཆོག་ཏུ་སེམས་བསྐྱེད་པ་ནི། །སྔར་བཞིན་
སེམས་ཅན་ཐམས་ཅད་ཕ་མར་ཤེས་ཤིང་། །དྲིན་དྲན་པ་འདི་ལྟར་བསམ་མོ། །ནམ་མཁའ་དང་མཉམ་པའི་སེམས་ཅན་ཐམས་ཅད་བདེ་བ་དང་ལྡན། 
སྡུག་བསྔལ་དང་བྲལ་ནས་བླ་ན་མེད་པའི་བྱང་ཆུབ་ཐོབ་ན་རེ་དགའ། །འདི་རྣམས་ཐམས་ཅད་བླ་ན་མེད་པའི་བྱང་ཆུབ་ཐོབ་ན་ཅི་མ་རུང་། །བདག་ཚེ་འདི་
ཉིད་དཔལ་ཆེན་པོ་རྡོ་རྗེ་འཆང་གི་གོ་འཕང་ཐོབ་བར་བྱེད་ནས། །འདི་རྣམས་ཐམས་ཅད་བདེ་དང་ལྡན། །སྡུག་བསྔལ་དང་བྲལ་ནས་བླ་ན་མེད་པའི་བྱང་

ཆུབ་ཐོབ་པར་བྱའོ། །སྙམ་དུ་རྒྱལ་པོ་ལྟ་བུའི་སེམས་བསྐྱེད་འདི་དམ་བཅའ་ཞིང་། །ཞེ་ཐག་པ་ནས་རང་རྒྱུད་དང་འདྲེས་ངེས་པར་བསྒོམ་པའོ། །དེ་ཡང་ཁྱད་པར་དུ་
གནོད་བྱེད་ལྔ་བསྒོམ་མོ། །འདི་ལ་བྱམས་སྙིང་རྗེ་བྱང་ཆུབ་ཀྱི་སེམས་གསུམ་ཀ་ཚང་སྟེ། །སེམས་ཅན་ཐམས་ཅད་བདེ་བ་དང་ལྡན་པའི་བློ་ནི་བྱམས་པ། 
སྡུག་བསྔལ་དང་བྲལ་འདོད་ཀྱི་བློ་ནི་སྙིང་རྗེ། །བྱང་ཆུབ་ཐོབ་འདོད་ཀྱི་བློ་ནི་བྱང་ཆུབ་ཀྱི་སེམས་སོ། །དེ་ལྟར་བྱམས་སྙིང་རྗེ་བྱང་ཆུབ་ཀྱི་སེམས་ཁྱད་པར་
དུ་གནོད་བྱེད་ལ་བསྒོམ་མོ། །དགྲ་བོ་སྲིད་དུ་གཅོད་པ་བཞིན་དུ། །ཐབས་མཁས་པའི་ཁྱད་ཆོས་ཡིན་ཏེ། །ཁོ་རང་གི་དོན་བྱེད་པ་ལ་ཁོ་རང་གི་བར་ཆད་
བྱེད་མི་སྲིད་པས། །བསྲུང་བའི་ཡང་མཆོག་ཏུ་གྱུར་པའོ། །དེ་བས་ཁྱད་པར་གནོད་བྱེད་སྙིང་ཁུང་དུ་བཅུགས་ཤིང་། །ཀུན་ལ་བཏང་སྙོམས་སུ། །
བྱམས་སྙིང་རྗེ་བྱང་ཆུབ་ཀྱི་སེམས་བསྒོམ་མོ། །དེ་ལ་སེམས་ཅན་མང་ཉུང་གང་ཡང་རུང་བ་དག །བདག་སྟོབས་གཞན་སྟོབས་རང་བཞིན་གང་རུང་གི་སྒོ་ནས། །

༄༅། །དེ་བཞིན་ཏུ་མི་ཁོམས་པའི་གནས་རྣམས་སུ། །ཆོས་བྱེད་པའི་སྐལ་བ་མེད་པས། དགེ་བ་མེད་ཡུལ་
དབུས་སམ། །ཆོས་དར་ས་ནའང་། །དགེ་བ་བྱེད་མི་ཤིན་ཏུ་ཡང་དཀོན། །དགེ་བ་བྱེད་མི་རྣམས་ཀྱིས་ཀྱང་། །ཉོན་མོངས་པ་
འདྲེས་པ། །མི་དགེ་བ་དང་འདྲེས་པའི་དགེ་བ་རྣམ་པར་མ་དག་པ་ཙམ་ལས་རྣམ་དག་ཐོན་པ་ནི་ཤིན་ཏུའང་དཀའོ། །དེ་ལྟར་རྒྱུ་དགེ་
བ་དཀོན་པས། །འབྲས་བུ་མི་ལུས་དཀོན་པ་ཆོས་ཉིད་ཡིན་ནོ། །དཔེར་ན་སྤྱིར་ས་བོན་དཀོན་ན་འབྲུ་དཀོན་པ་ལྟ་བུའོ། །དེ་
ལྟར་རྒྱུ་ཡི་སྒོ་ནས་རྙེད་པར་དཀའ་བ་ལ་ཞིབ་པར་བསམ་པར་བཏང་ལ། །ཞེ་ཐག་པ་ནས་རང་རྒྱུད་དང་འདྲེས་ངེས་པར་བསྒོམ་པ་གལ་
ཆེའོ། གཉིས་པ་དཔེ་ཡི་སྒོ་ནས་རྙེད་པར་དཀའ་བ་ནི། །དཔེར་ན་སྟོང་གསུམ་གྱི་སྟོང་ཆེན་པོ་ཚུན་ཆུད་དེ་རྒྱ་མཚོ་གཅིག་ཏུ་གྱུར་ལ་

དེའི་ཞབས་སུ་རི་སྦལ་ཞར་བ་གཅིག་ཡོད། །སྟེང་ན་གསེར་གཉའ་ཤིང་བུ་ག་གཅིག་པ་གཅིག་ཕྱོགས་གཞི་མཚམས་བརྒྱད་ནས་
རླུང་གིས་གཡེངས་ཤིང་འགྲོ་བ་གཅིག་ཡོད་ན། རུ་སྦལ་དེའི་མགྲིན་པ་གཉའ་ཤིང་དེའི་བུ་གར་ཆུད་པར་འདོད་ནས། །ལོ་བརྒྱ་ཤིང་
ཐང་རེ་འཕུར་ན། །རི་སྦལ་གྱི་མགྲིན་པ་གཉའ་ཤིང་གི་བུ་གར་ཆུད་པ་ཤིན་ཏུའང་དཀའ་སྟེ། གཉའ་ཤིང་དེ་རུ་སྦལ་གྱིས་ཐད་ཀར་
མལ་གཅིག་ཏུ་སྡོད་པ་གཅིག་ཡིན་ནའང་ཆུད་སྲིད་རྩ། ཕྱོག་ཀུན་ཏུ་རླུང་གི་གཡེང་ཞིང་འགྲོ་བའི་ཕྱིར་དང་། །རྒྱ་མཚོ་དེ་ཁ་ཁྱད་པར་
ཆུང་ཆུང་གཅིག་ཡིན་ནའང་ཆུད་སྲིད་ཙམ། །ཆེ་དྲག་པའི་ཕྱིར་དང་། གཉའ་ཤིང་དེ་བུ་ག་མང་པོ་གཅིག་ཡིན་ནའང་ཆུད་སྲིད་ཛ་གཅིག་
པུས་མེད་པའི་ཕྱིར་དང་། །རི་སྦལ་དེ་དབང་པོ་ཚང་བ་གཅིག་ཡིན་ན་ཡང་ཆུད་སྲིད་ཙམ། །ཞར་བ་ཡིན་པའི་ཕྱིར་དང་། །ལན་གྲངས་

༄༅། །མང་པོར་འཕུར་ན་ཡང་ཆད་སྲིད་ཙམ། །ལོ་བརྒྱ་ཞིང་ཐང་རེ་བས་མི་འཕུར་བའི་ཕྱིར་དུ། །རི་སྦལ་གྱིས་མགྲིན་པ་
གཉའ་ཤིང་བུ་གར་ཆུད་པ་ནི་ཤིན་ཏུའང་དཀའོ། །མི་ལུས་རིན་པོ་ཆེ་ཐོབ་པ་ནི་དེ་ཙམ་དཀའ་བར་གསུངས། །གཞན་ཡང་རྔ་གློ་ལ་སྲན་མ་
སྟོར་ན་ཆག་པ་ཤིན་ཏུ་ཡང་དཀའ། །མི་ལུས་རིན་པོ་ཆེ་ཐོབ་པ་དེ་ཙམ་དཀའ། །རྒྱ་ཁབ་གཙུག་པའི་རྩེ་མོར། །ཡུང་ཞིང་ཕྱར་ན་ཆག་
པ་ཤིན་ཏུ་ཡང་དཀའ། །མི་ལུས་རིན་པོ་ཆེ་ཐོབ་པ་དེ་ཙམ་དཀའ། །མི་གཙང་ཕྱག་དར་ཁྲོད་ན། ཡིད་བཏགས་ཀྱིས་ནོར་བུ་ཆིན་པོ་ཆེ་
རྙེད་པ་ཤིན་ཏུ་ཡང་དཀའ། །མི་ལུས་རིན་པོ་ཆེ་ཐོབ་པ་དེ་ཙམ་དཀའ། །ཨུ་དུ་བྷ་རའི་མེ་ཏོག་མཐོང་བ་ཤིན་ཏུ་འང་དཀའ། །མི་ལུས་རིན་པོ་
ཆེ་ཐོབ་པ་དེ་ཙམ་དཀའ། །ཉིན་པར་གྱི་སྐར་མ་མཐོང་བ་ཤིན་ཏུའང་དཀའ། །མི་ལུས་རིན་པོ་ཆེ་ཐོབ་པ་དེ་ལས་ཀྱང་དཀའ་བར་

གསུངས། །དེ་ལྟར་དཔེ་ཡི་སྒོ་ནས་རྙེད་པར་དཀའ་བ་རྣམས་ལ། །ཞིབ་པར་བསམ་པ་བཏང་ལ། །ཞེ་ཐག་པ་ནས་རང་རྒྱུད་དང་
འདྲེས་ངེས་པར་བསྒོམ་པ་གལ་ཆེའོ། །གསུམ་པ་ངོ་བོའམ། །རྣམ་གྲངས་གྱི་སྒོ་ནས་རྙེད་པར་དཀའ་བ་ལ། །ངོ་བོ་ནི་དལ་འབྱོར་བཅོ་བརྒྱད་
ཚང་བའི་མི་ལུས་རིན་པོ་ཆེ་འདི་ཡིན། །དེའང་དལ་བ་ཐོབ་དཀའ་བ། །འབྱོར་པ་རྙེད་དཀའ་བའོ། །དེ་ལ་གཉིས་ཏེ། །ཐུན་
མོང་གི་དལ་འབྱོར་དང་། །ཁྱད་པར་གྱི་དལ་འབྱོར་རོ། །དང་པོ་ནི། །མི་ཁོམས་བརྒྱད་ལས་ཐར་བ་ནི། །དལ་བ་ཡིན་ཏེ། །མདོ་ལས། 
དམྱལ་བ་ཡི་དགས་དུད་འགྲོ་དང་། །ཀླ་ཀློ་ཚེ་རིང་ལྷ་དང་ནི། །ལོག་ལྟ་སངས་རྒྱས་ཀྱིས་སྟོང་པ། །ལྐུག་པ་འདི་ནི་མི་ཁོམས་བརྒྱད། །
ཅེས་གསུངས་པས། །ངོན་སོང་གསུམ། །ལྷ་ཚེ་རིང་པོ་དང་། །མི་མ་ཡིན་པའི་འགྲོ་བ་བཞི། །མཐའ་འཁོབ་ཀླ་ཀློ་དང་། །ལོག་ལྟ་

༄༅། །ཅན་དང་། །སངས་རྒྱས་ཀྱིས་སྟོང་པ་དང་། །ལྐུག་པ་སྟེ། །མི་ཡི་འགྲོ་བ་བཞི་དང་བརྒྱད་ནི། །ཆོས་བྱེད་
པའི་སྐལ་བ་དང་མི་ལྡན་པས། །མི་ཁོམས་པའི་གནས་བརྒྱད་ཅེས་བྱའོ། །མི་ཁོམས་པའི་གནས་དེ་བརྒྱད་ལས་ཐར་བ་ནི། །དལ་
བ་བརྒྱད་ཡིན་ཏེ། །སྡུད་པ་ལས། །མི་ཁོམས་བརྒྱད་སྤང་དེ་ཡའི་དལ་བ་རྟག་ཏུ་རྙེད། །ཅེས་གསུངས་སོ། །འབྱོར་པ་བཅུ་ནི། །མདོ་
ལས། །མི་ཉིད་དབུས་སྐྱེས་དབང་པོ་ཚང་། །ལས་མཐའ་མ་ལོག་ཆོས་ལ་དད། །སངས་རྒྱས་བྱོན་དང་དེས་ཆོས་གསུངས། །བསྟན་
ལ་གནས་དང་དེ་རྗེས་འཇུག །།གཞན་ཕྱིར་སྙིང་ནི་བརྩེ་བའོ། །ཅེས་གསུངས་པ་ལ། །རང་འབྱོར་ལྔ་དང་གཞན་འབྱོར་ལྔའོ། །རང་འབྱོར་
ལྔ་ནི། །མི་ཉིད་ཅེས་པ་ནི་ངན་སོང་ལ་སོགས་འགྲོ་བ་གཞན་རྣམས་སུ་མ་སྐྱེས་ནས། མིར་སྐྱེས་པ་དང་། །དབུས་སུ་སྐྱེས་ཏེ། །མཐའ་

ཁོབ་ལོག་པར་མ་སྐྱེས་ནས། །དབུས་སུ་སྐྱེས་པ་གཅིག་དགོས། །དབུས་ལ་ས་མཚམ་དང་ཡོན་ཏན་གྱི་དབུས་གཉིས་ཡོད་པ་ལ། །འདི་
ནི་ཡོན་ཏན་གྱི་དབུས་ཡིན་ཏེ། ཐེག་པ་ཆེན་པོའི་ཆོས་དར་ས་དེའོ། །དེ་ལྟར་དབུས་སུ་སྐྱེས་པ་དང་། །དབང་པོ་ཚང་སྟེ། །དབུས་
སུ་སྐྱེས་པ་ལའང་ལྐུགས་པ་ལ་སོགས་ཀྱང་ཡོད་པས། །དབང་པོ་ཚང་བ་དང་། །ལས་མཐའ་མ་ལོག་སྟེ། །དབང་པོ་ཚང་ཡང་ལས་
མཐའ་ལོག་པའང་ཡོད་དེ། །ལས་དཀར་པོ་དགེ་བ་སྤང་ནས་མི་དགེ་བ་བསྒྲུབ་པ་ནི། །ལས་མཐའ་ལོག་པའོ། །མི་དགེ་བ་སྤངས་
ནས། །དགེ་བ་བསྒྲུབ་པ་ནི། །ལས་མཐའ་མ་ལོག་པའོ། །དེ་ལྟར་ལས་མཐའ་མ་ལོག་པ་དང་། །གནས་ལ་དད་དེ། །དད་
པའི་གནས་ཕྱིན་ཅི་མ་ལོག་པ། །ནང་པ་སངས་རྒྱས་པའི་དཀོན་མཆོག་ལ་དད་པའོ། །གཞན་འབྱོར་ལྔ་ནི། །སངས་རྒྱས་བྱོན་དང་

༄༅། །ཅེས་པ་ནི། །སངས་རྒྱས་མ་བྱོན་པའི་དུས་ལ། །མི་ལུས་ཐོབ་ཀྱང་། །སངས་རྒྱས་ཀྱིས་སྟོང་པ་
ཞེས་བྱ་བའི་མི་ཁོམས་པའི་གནས་ཡིན་པས། །སངས་རྒྱས་བྱོན་པ་དང་། །དེས་ཆོས་གསུངས་ཏེ། །སངས་རྒྱས་ཀྱིས་
སྤྲུལ་པ་འཇིག་རྟེན་དུ་བྱོན་ཀྱང་། དེས་ཆོས་མི་གསུངས་པའང་ཡོད་པས། །དེས་ཆོས་གསུངས་པ་དང་། །བསྟན་པ་ལ་གནས་ཏེ། 
དེས་ཆོས་གསུངས་ཀྱང་བསྟན་པ་ནུབ་ཐོན་པའང་ཡོད་པས། །བསྟན་པ་གནས་པ་དང་མཇལ་བ་དང་། །དེ་རྗེས་འཇུག་ཏེ། །བསྟན་
པ་གནས་ཀྱང་རང་དེའི་རྗེས་སུ་མ་འཇུག་ན་ཕན་པ་མེད་པས། །དེའི་རྗེས་སུ་འཇུག་པ་དང་། །གཞན་ཕྱིར་སྙིང་ནི་བརྩེ་བ་སྟེ། །རང་
ལ་ཡོན་ཏན་གྱིས་གདིང་དང་ལྡན་ཞིང་། །སྙིང་རྗེ་ཆེན་པོས་གཞན་དོན་མཛད་པའི་མཁན་པོ། །སློབ་དཔོན་མཚན་ཉིད་དང་ལྡན་པ་

དང་མཇལ་བའོ། །དེ་ལྟར་དལ་བ་བརྒྱད། །འབྱོར་བ་བཅུ་དང་བཅོ་བརྒྱད་ནི་དལ་འབྱོར་བཅོ་བརྒྱད་ཅེས་བྱའོ། །དེ་ཡང་དལ་འབྱོར་
གཉིས་སུ་འདུས་སྟེ། །དལ་བ་ནི་འགལ་རྐྱེན་དང་བྲལ་བ། །འབྱོར་པ་ནི་མཐུན་རྐྱེན་འཛོམ་པོ། །གཉིས་པ་ཁྱད་པར་གྱི་དལ་
འབྱོར་ནི། །ནམ་མཁའ་རིན་པོ་ཆེ་མཛོད་ལས། །གསོལ་པ། །བཅོམ་ལྡན་འདས་དལ་འབྱོར་ཅི་ལྟར་ཤེས་པར་བྱ། །བཀའ་
སྩལ་པ། །སེམས་ཅན་རྣམ་པར་རྟོག་པས་དབེན་པ་བཅོམས་ཏེ། །གཡེང་བ་ནི་བྲེལ་བ་སྟེ། །སེམས་རྣམ་པར་རྟོག་པ་ཞི་ནས། 
རང་བཞིན་དུ་གནས་པ་ནི་དལ་བ་ཞེས་བྱའོ། །འབྱོར་པ་ནི། །དེ་ལྟར་སེམས་ཀྱི་རང་བཞིན་ཤེས་ལ། །བློ་ཡང་དག་པའི་དོན་དང་
འབྱོར་པ་ནི། །འབྱོར་པ་ཞེས་བྱའོ། །ཅེས་གསུངས་པས། །སེམས་ཚོགས་དྲུག་གི་ཡུལ་ལ་འཇུག་ཅིང་རྣམ་པར་གཡེང་བའི་

༄༅། །བྲེལ་བ་སྟེ། །མི་ཁོམས་པའི་གནས་སོ། །སེམས་ལ་རྣམ་པར་རྟོག་པ་ཞི་ནས། །རང་བཞིན་དུ་གནས་པ་ནི་
དལ་བའོ། །དེ་ལྟར་ཞི་གནས་ལ་བརྟེན་ནས་ལྷག་མཐོང་གི་ལྟ་བ་རྣམ་པར་དག་པ་རྟོགས་པ་ནི་འབྱོར་པའོ། །དེ་ལྟར་ཞི་ལྷག་ཟུང་འཇུག་
གི་དོན་མཐར་ཕྱིན་པས། །ཚེ་གཅིག་ལ་སངས་རྒྱས་པའོ། །འོག་མ་ཐུན་མོང་སྤྱི་ཡི་དལ་འབྱོར་ནི། །ཐོས་བསམ་བྱེད་པའི་
རྟེན་ཡིན། །འདི་ནི་དེ་ལ་བརྟེན། །བསྒོམ་སྒྲུབ་བྱེད་པའི་རྟེན་ཡིན་པས། །ཚེ་གཅིག་ལ་སངས་རྒྱས་བསྒྲུབ་པའི་རྟེན་ཡིན་པས་ཁྱད་པར་
དུ་འཕགས་སོ། འོན་ཀྱང་དེ་གཉིས་རྟེན་བརྟེན་ཡིན། །དོན་གཅིག་ལ་མ་འདྲེས་པར་ཤེས་པར་བྱའོ། དེ་ལྟར་དལ་འབྱོར་ཕུན་སུམ་ཚོགས་
པ་ནི་མི་ལུས་རིན་པོ་ཆེ་ཞེས་བྱའོ། །མི་ལུས་གཞན་རྣམས་ནི་མི་ལུས་ཙམ་ཡིན་ཀྱང་རིན་པོ་ཆེ་མ་ཡིན་ནོ། །དེ་ལ་སེམས་ཅན་གཞན་རྣམས་

གྲངས་མང་པོའི་ནང་ནས། །མི་ལུས་རིན་པོ་ཆེ་འདི་ཐོབ་པ་ནི་ཤིན་ཏུ་ཡང་དཀའ་སྟེ། །དམྱལ་བ་ལ་ས་ཡི་རྡུལ་ཙམ་ཡོད། །ཡི་དྭགས་
ལ་ཁ་བ་བུ་ཡུག་རྩམ། བྱོལ་ཚང་ལ་ཆད་དར་མའི་སྦང་མ་ཙམ་ཡོད་པར་བཤད། །དེ་ལ་ལྟོས་ཏེ། །མཐོ་རིས་གསུམ་ལ་སེན་མོ་ཐོག་
གི་རྡུལ་ཙམ་ཡང་མེད་པར་གསུངས། །ཡང་འགྲོ་བ་རིགས་དྲུག་གི་སེམས་ཅན་རྣམས་གོང་མ་གོང་མ་རྣམས་ལ་ལྟོས་སོ། །འོག་མ་འོག་མ་རྣམས་
ས་ཡི་རྡུལ་ཙམ་ཡོད་པར་གསུངས། །འོག་མ་འོག་མ་རྣམས་ལ་ལྟོས་ཏེ། །གོང་མ་གོང་མ་རྣམས་ལ་སོན་མེའི་ཐོག་གི་རྡུལ་ཙམ་བས་
མེད་པར་གསུངས། །དེ་ལྟར་རིགས་དྲུག་གི་སེམས་ཅན་རྣམས། །འོག་མ་འོག་མ་རྣམས་ཀྱི་མང་བའི་དོན་ནི། །རྟག་ལམ་ལ་
མཐུག་བདེ་བ་ལྟར། །སེམས་ཅན་རྣམས་མི་དགེ་བྱེད་མི་ནི་ཤིན་ཏུའང་མང་། དགེ་བ་བྱེད་མི་ཤིན་ཏུའང་ཉུང་། །དེ་ཡང་མི་དགེ་

༄༅། །བ་ཆེན་པོ་བྱེད་མི་ནི་ཤིན་ཏུ་ཡང་མང་། །མི་དགེ་བ་ཆུང་བ་ནི་ཤིན་ཏུ་ཡང་ཉུང་བའི་ཕྱིར། །དེ་རྣམས་ཡང་གཟུགས་
ཅན་གྱི་སེམས་ཅན་ཡིན། །གཟུགས་མེད་ཀྱིས་སེམས་ཅན་དེ་ལས་ཡང་། །ཚད་མེད། །གྲངས་མེད། །དཔག་ཏུ་མེད་པས་མང་
བར་གསུངས་སོ། །དེ་ལྟ་བུའི་སེམས་ཅན་རྣམ་གྲངས་མོད་པོའི་ནང་ནས། །དལ་འབྱོར་གྱི་མི་ལུས་རིན་པོ་ཆེ་ཐོབ་པར་ཤིན་ཏུ་དཀའ་
བ་ཡིན་ཏེ། །ཕ་དམ་པས། སྤྱིར་སེམས་ཅན་ཙམ་གྱི་ལུས་མཐོང་ན། །མི་ལུས་ཐོབ་པ་མེད་པ་ཙམ། །སྒོས་ཁ་འཐོར་བའི་
ལུས་མཐོང་ན། །མི་ལུས་ཐོབ་པ་སྲིད་པ་ཙམ། །ཞེས་གསུངས་པས། །དེ་ལྟ་བུའི་སེམས་ཅན་རྣམ་གྲངས་མང་པོའི་ནང་ནས། །
མི་ལུས་རིན་པོ་ཆེ་ཐོབ་པར་དཀའ་ལུགས་རྣམས། །སྔར་གྱི་དཔེ་རྣམས་དང་། །སྦྱར་ཞིང་ཞིབ་པར་བསམ་པ་བཏང་ལ། །ཞེ་

ཐག་པ་ནས་རང་རྒྱུད་འདྲེས་ངེས་པར་བསྒོམ་པར་གལ་ཆེའོ། །དེ་ལྟར་རྣམ་གྲངས་མང་པོའི་ནང་ནས། །མི་ལུས་རིན་པོ་ཆེ་ད་རེས་ཐོབ་
འདི་ཐོག་ནས་བྱང་ཆུབ་མ་བསྒྲུབ་ན། །ཕྱི་ནས་མི་ལུས་ཐོབ་པའི་རེ་ཐག་ཆད་ཅིང་། །མཐའ་མེད་པའི་འཁོར་བ་སྡུག་བསྔལ་གྱི་རྒྱ་
མཚོ་ཆེན་པོར་འཁྱམ་པར་ངེས་སྟེ། །སློབ་དཔོན་ཞི་བ་ལྷས། །དལ་འབྱོར་འདི་ནི་ཤིན་ཏུ་རྙེད་པར་དཀའ། །སྐྱེས་བུའི་དོན་འགྲུབ་
ཐོབ་པར་གྱུར་པ་ལ། །གལ་ལྟེ་འདི་ལ་ཕན་པ་མ་བསྒྲུབ་ན། །ཕྱིས་ནས་ཡང་དག་འབྱོར་པ་ག་ལ་འགྱུར། །ཞེས་གསུངས། །དེ་བས་
ན་ཚེ་རབས་སྔོན་ནས་ཚོགས་བསགས་བསགས། །སྒྲིབ་པ་སྦྱང་སྦྱང་བའི་འབྲས་བུ། །འཇིག་རྟེན་ཚེ་འདིའི་བྱ་བའི་ཕྱོགས་སུ་རྣམ་པར་མི་
གཡེང་ནས། །བྱང་ཆུབ་བསྒྲུབ་པ་ལ་གལ་ཆེ་སྟེ། །སློབ་དཔོན་ཞི་བ་ལྷས། །མི་ཡི་གྲུ་ལ་བསྟེན་ནས་ནི། །སྡུགས་བསྔལ་ཆུ་བོ་ཆེ་

༄༅། །ལས་སྒྲོལ། །གྲུ་འདི་ཕྱིས་ནས་རྙེད་དཀའ་བ། །རྨོང་པའི་དུས་སུ་གཉིད་མ་ལོག །ཅེས་པ་དང་། །
སློབ་དཔོན་པདྨས། །ཀྱེ་མ་བདག་ལ་སྐྱེ་གནས་བར་དོ་འཆར་དུས་འདིར། །ཚེ་ལ་ལོང་མེད་ལེ་ལོ་སྤང་བྱས་ནས། །ཐོས་བསམ་བསྒོམ་
གསུམ་དོན་ལ་མ་ཡེངས་འཇུག །སྣང་སེམས་ལམ་སློང་སྐུ་གསུམ་མངོན་གྱུར་བྱ། །ཞེས་གསུངས། །དེ་ལྟར་རྒྱུ་ཡི་སྒོ་ནས་རྙེད་པར་
དཀའ་བ་དང་། དཔེ་ཡི་སྒོ་ནས་རྙེད་པར་དཀའ་བ་དང་། །ངོ་བོའི་རྣམ་གྲངས་ཀྱི་སྒོ་ནས་རྙེད་པར་དཀའ་བ་རྣམས་ལ། །རྟོགས་སྤྱོད་གཞིགས་འབྲེལ་ལ་ཞེ་ཐག་པ་ནས་རང་
རྒྱུད་དང་འདྲེས་ངེས་པར་བསྒོམ་པ་གལ་ཆེའོ། ༈ གཉིས་པ་དལ་འབྱོར་རྙེད་དཀའ་བསྒོམ་པའི་ཕན་ཡོན་ནོ། །དཔེར་ན་དད་
དཔོན་རིན་པོ་ཆེའི་གླིང་དུ་ཕྱིན་ནས། །ཡི་བཞིན་ནོར་བུ་རིན་པོ་ཆེ་རྙེད་པ་བཞིན་དུ། །དལ་འབྱོར་རྙེད་དཀའ་དྲན་པའི་སྟོབས་ཀྱི་འཇིག་

རྟེན་ཚེ་འདིའི་བྱ་བ་གཏང་ནས་བྱང་ཆུབ་བསྒྲུབ་པས་མི་ལུས་ཐོབ་པ་དེ་བྱང་ཆུབ་བསྒྲུབ་པའི་རྟེན་དུ་གྱུར་པའོ། །གསུམ་པ་མ་
བསྒོམ་པའི་ཉེས་དམིགས་ནི། །དེད་དཔོན་རིན་པོ་ཆེའི་གླིང་དུ་ཕྱིན་ནས་སྟོངས་ལོག་བྱེད་པ་བཞིན་དུ། །དལ་འབྱོར་རྙེད་དཀའ་
མ་དྲན་པའི་སྟོབས་ཀྱིས། །བྱང་ཆུབ་བསྒྲུབ་པ་སྤང་ནས་ཚེ་འདིའི་བྱ་བ་མི་དགེ་བའི་ལས་བསྒྲུབ་པས་མི་ལུས་ཐོབ་པ་དེ། །ངན་སོང་ལ་
སོགས་འཁོར་བའི་སྡུག་བསྔལ་བསྒྲུབ་པའི་རྟེན་དུ་གྱུར་པའོ། །དེ་བས་ན་མི་ལུས་ཐོབ་པ་དེ་འཁོར་བའི་སྡུག་བསྔལ་སྒྲུབ་པའི་རྟེན་
དུ་མ་སོང་ཞིང་། བྱང་ཆུབ་བསྒྲུབ་པའི་རྟེན་དུ་གྱུར་པ་གཅིག་དགོས་སོ། ༈ བཞི་པ་རྒྱུད་ལ་སྐྱེས་པའི་ཚད་ལ་དཔེ་དོན་
གཉིས་ཡོད་པའི་དཔེ་ནི། །དགེ་བཤེས་སྤྱན་སྔ་བ་ལྟ་བུ་གཅིག་དགོས་ཏེ། །གཉིད་གཏན་ནས་སྤང་ནས་མི་གཡོ་བའི་བསྙེན་པ་མཛད་

༄༅། །པ་ལ། །འདས་ཁ་དུང་ཕྱུར་དགུ་ཐོན་པར་བཤད། །དགེ་བཤེས་རྣལ་འབྱོར་པས། །བུ་སྐབས་
སུ་ཁམས་མ་བསང་ན། །ཁམས་ལོག་འོང་ཉེན་ཡོད་གསུངས་པ་ལ། །དེ་དང་ལགས་ཏེ། །དལ་འབྱོར་རྙེད་དཀའ་འདི་བསམ་ནས། 
གཉིད་ལོག་ཁམས་རང་མི་འདུག་གསུངས་པར་གདའ། །དལ་འབྱོར་རྙེད་དཀའ་དྲན་པའི་ཚད་དེ་ལྟ་བུ་གཅིག་དགོས་སོ། །དོན་ལ་
ཉམས་རྟོགས་ཟུང་འབྲེལ་གཅིག་སྐྱེས་དགོས་ཏེ། །མི་ལུས་རིན་པོ་ཆེ་ཐོབ་པར་དཀའ་བ་ལ། །ངེས་པར་ཡིད་ཆེས། །ཐག་ཆོད། ཐེ་
ཚོམ་དང་བྲལ་བ་ནི་རྟོགས་པ། །དེ་ལྟར་རྟོགས་པའི་ཐོག་ནས། །ཨ་ཙ་མ་མི་ལུས་རིན་པོ་ཆེ་འདི་ཐོབ་དཀའ། །འཇིགས་པ་ནི་སླ། །
གལ་ལྟེ་ཆོས་མ་འགྲུབ་པར་འཆི་ན། ཉེས་སྙམ་དུ་སྐྲགས་སྔངས་ཚ་ཀམ་ཀམ་སྐྱེ་བ་ནི་སྙམ། །དེ་ལྟར་ཉམས་རྟོགས་ཟུང་འབྲེལ་དུ་

སྐྱེས་པས། །འཇིག་རྟེན་ཚེ་འདིའི་བྱ་བ་ཐམས་ཅད་ལིང་ཅིག་བཏང་ནས། །ཆོས་བསྒྲུབ་པ་ལ་མི་འདའ་བ་ལ། །དལ་འབྱོར་
རྙེད་དཀའ་རྒྱུད་ལ་སྐྱེས་པའི་ཚད་དོ། །དེ་ལྟར་ཚད་ལྡན་རྒྱུད་ལ་མ་སྐྱེས་བར་དུ་བསྒོམ་པ་གལ་ཆེའོ། །དེའང་ལན་གཅིག་སྐྱེས་པས་
མི་ཆོག་རྒྱུད་ལ་བརྟན་པ་གལ་ཆེའོ། །གཉིས་པ་འཆི་བ་མི་རྟག་པའང་བཞི་སྟེ། །འཆི་བ་མི་རྟག་པ་བསྒོམ་པ་དང་། །བསྒོམ་པའི་
ཕན་ཡོན་དང་། །མ་བསྒོམ་པའི་ཉེས་དམིགས་དང་། །རྒྱུད་ལ་སྐྱེས་པའི་ཚད་དོ། །དང་པོ་ལ་གཉིས་ཏེ། །སྤྱི་དང་བྱེ་བྲག་གོ་
དང་པོ་ནི། །སྤྱིར་འདུས་བྱས་ཐམས་ཅད་མི་རྟག་པའི་རང་བཞིན་ཏེ། །མདོ་ལས། །ཀྱེ་མ་འདུས་བྱས་རྣམས་ནི་མི་རྟག །
སྐྱེས་ཤིང་འཇིགས་པའི་ཆོས་ཅན་ཏེ། །ཅེས་དང་། །འདུས་བྱས་རྟག་པར་གྱུར་པ་ཡི། །གནས་ནི་གང་ནའང་མི་རྙེད་དོ། །

༄༅། །འདུས་བྱས་ཐམས་ཅད་མི་རྟགས་གིས། །མྱ་ངན་མ་བྱེད་ཀུན་དགའ་བོ། །ཅེས་གསུངས་སོ། །གཉིས་པ་
བྱེ་བྲག་ལ་བཞི་སྟེ། ཕྱི་སྣོད་དུས་དང་འཇིག་རྟེན་མི་རྟག་པ་དང་། །ནང་བཅུད་ཀྱིས་སེམས་ཅན་མི་རྟག་པ་དང་། །འབྱོར་བ་ལོངས་སྤྱོད་
མི་རྟག་པ་དང་། །རང་མི་རྟག་པའོ། །དང་པོ་ཕྱི་སྣོད་དུས་དང་འཇིག་རྟེན་མི་རྟག་པ་ནི། བསྐལ་པ་འདི་ཡང་མི་རྟག་སྟེ། །འཇིག་
ཆགས་སྟོང་གནས་བཞི་ཡི་འགྱུར། །དེ་བཞིན་ཏུ་ལོ་མི་རྟག །དབྱར་དགུན་སྟོན་དཔྱིད་བཞི་ཡི་འགྱུར། །ཟླ་བ་མི་རྟག་ཡར་མར་དཀར་
ནག་གཉིས་སུ་འགྱུར། །ཞག་མི་རྟག་ཉིན་མཚན་གཉིས་འགྱུར། །སྐད་ཅིག་ཀྱང་མི་རྟག་སྔ་ཕྱི་གཉིས་འགྱུར་བའོ། །གཉིས་པ་ནང་
བཅུད་སེམས་ཅན་མི་རྟག་པ་ནི། །སྐྱེ་སྒས་ན་འཆི་བཞི་འགྱུར་བའོ། །དེ་ཡང་བར་དོའི་རྣམ་ཤེས་མི་རྟག་སྐྱེས། །སྐྱེས་པ་མི་

རྟག་འཆི། །གཞོན་པ་མི་རྟག་རྒས། །མི་ན་བ་མི་རྟག་ན་བའམ། །བདེ་བ་མི་རྟག་སྡུག་བསྔལ་ཅན་དུ་འགྱུར་བའོ། །སྐྱེས་པ་མི་
རྟག་འཆི་བ་ལ་གསུམ་སྟེ། །ངེས་པར་འཆི་བ་དང་། །ནམ་འཆི་ཆ་མེད་པ་དང་། །འཆི་བ་ལ་ཅིས་ཀྱང་མ་ཕན་པའོ། །གསུམ་པ་
འབྱོར་བ་ལོངས་སྤྱོད་མི་རྟག་པ་ནི། །གསོས་པ་མི་རྟག་འཆི། །འདུས་པ་མི་རྟག་བྱེ། །གཙིག་པ་མི་རྟག་འགྱེལ། །བསོགས་པ་མི་
རྟག་ཟད། །ཡོད་པ་མི་རྟག་མེད་པར་འགྲོ་བའོ། །བཞི་པ་རང་མི་རྟག་པ་ནི། །དེ་དག་ཐམས་ཅད་རང་རྒྱུད་ལ་སྦྱར་ཞིང་བསྒོམ་
པའོ། །དེ་ལ་དང་པོ། །ཕྱི་སྣོད། །དུས་དང་འཇིག་རྟེན་མི་རྟག་པ་རང་རྒྱུད་ལ་སྦྱར་ཞིང་བསྒོམ་པ་ནི། །བསྐལ་པ་འདི་ཡང་
འདུས་བྱས་ཡིན་པའི་གནད་ཀྱི་མི་རྟག་སྟེ། །འཇིག་ཆགས་སྟོང་གནས་བཞི་འགྱུར་ཞིང་ཟད་པ་བཞིན་དུ། །རང་གི་ཚེ་སྲོག་དགོང་

༄༅། །འདིའང་། །འདུས་བྱས་ཡིན་པའི་གནད་ཀྱི་མི་རྟག་སྟེ། །སྐྱེ་རྒས་ན་འཆི་བཞི་ཡི་འགྱུར་བའོ། །ལོ་མི་
རྟོག །དབྱར་དགུན་སྟོན་དཔྱིད་བཞི་ཟད་ཅིང་འགྱུར་བ་བཞིན་དུ། །རང་གི་ཚེ་ཡང་འགྱུར་ཞིང་ཟད། །ཟླ་བ་མི་རྟག་ཡར་དཀར་
མར་ནག་གཉིས་འགྱུར་ཞིང་ཟད་བཞིན་དུ། །ཚེ་ཡང་འགྱུར་ཞིང་ཟད། །ཞག་མི་རྟག་ཉིན་མཚན་གཉིས་འགྱུར་ཞིང་ཟད་པ་
བཞིན་དུ་ཚེ་ཡང་འགྱུར་ཞིང་ཟད། འདི་ཡི་སྐབས་སུ་རྒྱལ་པོ་ཏྲི་ཏྲིའི་རྨི་ལམ་ཡང་སྦྱར་རོ། །སྐད་ཅིག་ཀྱང་མི་རྟག་སྔ་ཕྱི་གཉིས་
འགྱུར་ཞིང་ཟད་པ་བཞིན་དུ། ཚེ་ཡང་འགྱུར་ཞིང་ཟད་པའོ། །དེ་བས་ན། ན་ནིང་བས་ཀྱང་། །དོ་གཅིག་འཆི་བ་ལ་ཉེ་བར་འདུག །ཟླ་བ་སྔ་མ་བས་ཀྱང་ཕྱི་མས་འཆི་
བ། །ཁར་སང་བས་ད་རང་འཆི་བ་ལ་ཉེ། །མདོར་ན་སྐད་ཅིག་སྔ་མ་བས་ཕྱི་མས་འཆི་བ་ལ་ཉེ་བ་ཡིན་ཏེ། ཀླུ་དབང་གིས། །མ་ཡི་

བདག་པོ་གང་གི་ནུབ་མོ་ནས། །མངལ་དུ་ཞུགས་ཏེ་རབ་ཏུ་འཇུག་གྱུ་ག་གྱར་པས། །དེ་ནི་དེ་བས་བཟུང་ཏྟ།སེ་ཉིན་རེ་བཞིན། །འཆི་བདག་
ཁམས་སུ་འགྲོ་ཤུལ་མེད་པར་འགྲོ། ཅེས་པ་དང་། །དཔེར་ན་བཤའ་སར་ཁྲིད་པའི་མི་དང་འདྲ། །ཅེས་གསུངས། །དེ་ལྟར་
ཞིབ་པར་བསམ་པ་བཏང་ལ་ཞེ་ཐག་པ་ནས་རང་རྒྱུད་དང་འདྲེས་ངེས་པར་བསྒོམ་པ་གལ་ཆེའོ། །ཡང་འདི་ལྟར་བསམ་པ་ཞིབ་པར་
བཏང་ལ་བསྒོམ་ཏེ། །དུས་མཐའི་སྐད་ཅིག་མ་ནི་སེ་གོར་གཅིག་ཡིན། །སེ་གོལ་བདུན་དེ་རྩ་འཕར་གཅིག །རྩ་འཕར་ལྔ་དེ་རླུང་
ཁུག་གཅིག །རླུང་ཉི་ཁྲི་ཆིག་སྟོང་། དྲུག་བརྒྱ་དེ། ཉིན་ཞག་ཅུ་ཕྲུག་གཅིག ཞག་སུམ་ཅུ་དེ་ཟླ་བ་གཅིག །ཟླ་བ་བཅུ་གཉས་
དེ་ལོ་གཅིག་གོ །དེ་ལ་སེ་གོལ་ལ་ཤེས་པ་གཏད་ཀྱང་གཏད་རིན་མེད་པས། །རྩ་ཕར་ལ་ཤེས་པ་གཏད་སྟེ། །རྩ་འཕར་གཅིག་སོང་། 

༄༅། །ཚེ་དེ་ཙམ་གཅིག་ཟད། །གཉིས་སོང་ཚེ་དེ་ཙམ་གཅིག་ཟད། །དེ་བཞིན་དུ་གསུམ་ནས་བཞི་ལེགས་པར་བརྩི་སྟེ། 
བཅུ་སོང་། །ཚེ་དེ་ཙམ་གཅིག་ཟད། །བརྒྱ་སོང་། དེ་བཞིན་དུ་ཁྲི་འབུམ་ལ་སོགས་ལའང་། འགྲེས་སོ། །ཡང་རླུང་ཁུག་ཤེས་
པ་ལ་རྩེ་གཅིག་ཏུ་གཏད་དེ། །རླུང་ཁུག་གཅིག་སོང་། །ཚེ་དེ་ཙམ་གཅིག་ཟད་གཉིས་སོང་། །ཚེ་དེ་ཙམ་ཞིག་ཟད། བཅུ་སོང་། །
ཚེ་དེ་ཙམ་ཅིག་ཟད། བརྒྱ་སྟོང་ལ་སོགས་དེས་འགྲེས་སོ། །དུས་རྒྱུན་ཏུ། ཞག་དང་། ཟླ་བ་དང་། །ལོ་ལ་ཤེས་པ་གཏད་དེ། །དང་
པོ་ཞག་ལ་བསམ་པ་ནི། །སྔ་གྲོ་གཅིག་སོང་། །ཚེ་དེ་ཙམ་གཅིག་ཟད། ཕྱི་དྲོ་གཅིག་སོང་། །ཚེ་དེ་ཙམ་གཅིག་ཟད། །སྲོད་
གཅིག་སོང་། །ཚེ་དེ་ཙམ་གཅིག་ཟད། །ནམ་གུང་གཅིག་སོང་། །ཚེ་དེ་ཙམ་གཅིག་ཟད། ཐོ་རིང་གཅིག་སོང་། །ཚེ་དེ་ཙམ་

གཅིག་ཟད། ནམ་ལང་གཅིག་སོང་། །ཚེ་དེ་ཙམ་གཅིག་ཟད། །ཞག་གཅིག་སོང་། །ཚེ་དེ་ཙམ་གཅིག་ཟད། །ཞག་གཉིས་
སོང་། །ཚེ་དེ་ཙམ་གཅིག་ཟད། །བཅུ་སོང་བ་ལ་སོགས་དཔེ་འགྲེས་སོ། །ཟླ་བ་ལ་བསམ་པ་ནི། །ཡར་ངོ་དཀར་སོང་། །ཚེ་
དེ་ཙམ་གཅིག་ཟད། །མར་ངོ་གཅིག་སོང་། །ཚེ་དེ་ཙམ་གཅིག་ཟད། །ཟླ་བ་གཅིག་སོང་། །ཚེ་དེ་ཙམ་གཅིག་ཟད། །ཟླ་བ་གཉིས་
སོང་། །ཚེ་དེ་ཙམ་གཅིག་ཟད། །བཅུ་ལ་སོགས་པ་དེས་འགྲེས་སོ། །ལོ་ལ་བསམ་པ་ནི། །དཔྱིད་གཅིག་སོང་། །ཚེ་དེ་ཙམ་
གཅིག་ཟད། །དབྱར་གཅིག་སོང་། །ཚེ་དེ་ཙམ་ཅིག་ཟད། །སྟོན་གཅིག་སོང་། །ཚེ་དེ་ཙམ་གཅིག་ཟད། །དགུན་གཅིག་སོང་། །
ཚེ་དེ་ཙམ་གཅིག་ཟད། །ལོ་གཅིག་སོང་། །ཚེ་དེ་ཙམ་གཅིག་ཟད། །ལོ་གཉིས་སོང་། །དེ་བཞིན་དུ་བཅུ་ལ་སོགས་ཡང་འགྲེས་སོ། །

༄༅། །དེ་ལྟར་རྩ་འཕར་དང་། །རླུང་ཁུག་དང་། །ཞག་དང་། ཟླ་བ་དང་། །ལོ་རྣམས་དུས་འཁོར་ཡུགས་
སུ་རྒྱུན་ཆད་མེད་པར་ཟད་པར་བཞིན་དུ་རང་གི་ཚེ་ཡང་རྒྱུན་ཆད་མེད་པར་ཟད་པའོ། །དཔེར་ན་སྐྱེས་བུ་སྟོབས་ཆེན་བཞི་རྒྱབ་སྤྲད་ནས་
མདའ་བཞི་འཕང་བ་སྟེ། །སར་མ་ལྷུང་བར་ནམ་མཁའ་ལ་དུས་གཅིག་ཏུ་ཟིན་མི་གཅིག་ཡོད་ན། །དེ་ཨེ་མགྱོགས་ན་ཤིན་ཏུ་ཡང་
མགྱོགས་ཏེ། །དེ་བས་ཉི་ཟླ་གླིང་བཞི་བསྐོར་བས་མགྱོགས། །དེ་ལས་འོ་སྐོལ་ཚེ་ཟད་མགྱོགས་པར་གསུངས། །རྗེ་བེ་རོ་ཙ་ནས། 
ཀྱེ་དགོངས་དང་། །ཉི་ཟླ་གླིང་བཞི་བསྐོར་བ་བས། །འོ་སྐོལ་ཚེ་ཟད་མགྱོགས་པར་གདའ། །རྒྱ་མཚོར་ཕ་ཝང་བཟློག་པ་བས། །
འོ་སྐོལ་ཚེ་ཟད་མགྱོགས་པར་གདའ། །སྐྱེས་པས་དཔག་ཆེན་མདའ་བས་ནི། །འོ་སྐོལ་ཚེ་ཟད་མགྱོགས་པར་གདའ། །ཅེས་གསུངས།

འབེན་ནམ་ས་ལ་མ་ཕོག་གི་བར་དུ་སྐད་ཅིག་མི་སྡོད་པར་ཤི་རི་རི་འགྲོ་ནས་ཕོག་པ་བཞིན་ཏུ། །རང་ཡང་སྐྱེས་པའི་སྐད་གཅིག་དེ་
ཉིད་ནས་མ་ཤིའི་བར་དུ་ཚེ་མི་ཟད་ན་སྐད་གཅིག་ཀྱང་མི་སྡོད་པར། །ཤི་རི་རི་ཟད་ནས་འཆི་བའོ། །དེ་ལྟར་ཞིབ་པར་བསམ་པ་
བཏང་ནས། །ཞེ་ཐག་ནས་རང་རྒྱུད་འདྲེས་ངེས་པར་བསྒོམ་པ་གལ་ཆེའོ། །གཉིས་པ་ནང་བཅུད་ཀྱི་སེམས་ཅན་མི་རྟག་པ་
རང་རྒྱུད་ལ་སྦྱར་བ་ནི། །སེམས་ཅན་ཐམས་ཅད་སྐྱེ་རྒས་ན་འཆི་བཞི་འགྱུར་བ་བཞིན་དུ། །རང་ཡང་འགྱུར་དེ་ཡང་སེམས་
ཅན་ཐམས་ཅད་བར་དོའི་རྣམས་ཤེས་མི་རྟག་སྐྱེས་པ་བཞིན་དུ། །རང་ཡང་སྐྱེས་པ་འདི་ཡིན། །སྐྱེས་པ་མི་རྟག་འཆི་བ་བཞིན་དུ། །
རང་ཡང་འཆི། །གཞོན་པ་མི་རྟག་རྒན་པ་བཞིན་དུ་རང་ཡང་རྒས། །མི་ན་བ་མི་རྟག་ན་བའམ། །བདེ་བ་མི་རྟག་སྡུག་བསྔལ་

༄༅། །ཅན་དུ་འགྱུར་བ་བཞིན། །རང་ཡང་འགྱུར་བའོ། །སྐྱེས་པ་མི་རྟག་འཆི་བ་ལ་གསུམ་ཡོད་པའི། དང་
པོ་ངེས་པར་འཆི་བ་ནི། ཆུ་ཆད་ཀྱིས་ཉ་འམ། །རི་དྭགས་རྒྱར་ཆུད་པ་དང་འདྲ་སྟེ། །དཔེར་ན་ཆུ་ཆད་ཀྱི་ཉ་དེ། །ཆུ་དེ་ཇེ་ཇེ་སྐམ་པ་
བཞིན་ཏུ། །ཉ་དེ་ཚེ་ཇེ་ཇེ་ཚེ་ཟད་དེ་མཐར་ཆུ་སྐམ་པ་དང་། །ངེས་པར་འཆི། །རི་དྭགས་རྒྱར་མ་ཆུད་ན་མིན་པ། །ཆུད་རྒྱབ་ངེས་པར་
འཆི་བ་བཞིན་ཏུ། །རང་ཡང་མ་སྐྱེས་ན་མིན་པ། །སྐྱེས་རྒྱབ་ཚེ་ལ་སྣོན་པ་ནི་སྐད་ཅིག་ཀྱང་མེད་ལ། །འཕྲི་བ་ནི་རྒྱུན་ཆད་མེད་པར་ཡོད་
པས་ངེས་པར་འཆི་སྟེ། །མྱ་ངན་འདས་མདོ་ལས། །སའམ་འཇིག་རྟེན་མཐོ་རིས་ན། །སྐྱེས་ནས་ལ་ལ་མི་འཆི་བ། །འགའ་ཞིག་ཁྱོད་ཀྱི་
མཐོང་བའམ། །འོན་ཏེ་ཐོས་སམ་ཐེ་ཚོམ་ཟ། །སློབ་དཔོན་ཞི་བ་ལྷས། །ཉོན་མོངས་རྒྱས་པས་བཞོར་ནས་ནི། །སྐྱེས་པའི་རྒྱར་ནི་

ཆུད་གྱུར་ཏེ། །འཆི་བདག་ཁ་ནི་སོང་གྱུར་པ། །ཅི་སྟེ་ད་རུང་མི་ཤེས་སམ། །ཅེས་གསུངས། །དེ་ཡང་ཞིབ་པར་བསྒོམས་ལུགས་
འདི་ལྟར་བསྒོམ་ཏེ། །ག་རེ་བདག་སྐྱེ་ཐོན་པ་ནི་འདི་ཡིན། །སྐྱེས་པ་འདི་གལ་ཏེ་མི་འཆི། །མི་རྒས། མི་ན་ནས། འདི་འདྲ་བ་ཁོ་
ན་ཉིད་དུ་སྡོད་པས་ཆོག་གམ། །མི་ཆོག་སྙམ་དུ། །ཞིབ་པར་བསམ་པ་བཏང་ལ་རང་རྒྱུད་དང་འདྲེས་ངེས་པར་བསྒོམ་པ་གལ་ཆེའོ། །
དེ་ལྟར་བསྒོམ་པས་ངེས་པར་འཆི་བ་ཤེས་ནས་ཡོང་ངོ་། །གཉིས་པ་ནམ་འཆི་ཆ་མེད་པ་ནི། །ཆུ་ཡི་ཆུ་བུར་རམ། །རླུང་གསེབ་ཀྱི་
མར་མེ་དང་འདྲ་སྟེ། །དཔེར་ན་ཆུ་ཡི་ཆུ་བུར་དེ་ནམ་ཡལ་ཆ་མེད་ཅིང་མྱུར་དུ་ཡལླེ། །རླུང་གསེབ་ཀྱིས་མར་མེ་དེ་མར་ཁུ་ཟད་ན་ནམ་ཀྱང་
འདས་ཏེ། །དེས་ཀྱང་མ་ཟད་པར་རླུང་གི་ནམ་བསད་ཆ་མེད་པ་བཞིན་དུ། ཚེ་ཟད་ནས་ནམ་བས་འཆི་ཡང་། །མ་ཟད་པར་གློ་བུར་རྐྱེན་

༄༅། །གྱིས་ནམ་འཆི་ཆ་མེད། །དེ་ཅིའི་ཕྱིར་ན། །འཆི་ཡི་རྐྱེན་ནི་ཤིན་ཏུའང་མང་། །གསོན་པའི་རྐྱེན་ནི་ཤིན་ཏུ་ཡང་
ཉུང་སྟེ། །འཆི་བའི་རྐྱེན་ལ་ནད་རིགས་བཞི་བརྒྱ་རྩ་བཞི། །བགེགས་རིགས་སྟོང་ཕྲག་བརྒྱད་ཅུ། །བྱིས་པའི་གདོན་ཆེན་བཅོ་ལྔ། །གློ་བུར་
ཉི་ཁྲི་ཆིག་སྟོང་། །ཡེ་འབྲོག་སུམ་བརྒྱ་དྲུག་ཅུ་ལ་སོགས་བསམ་གྱིས་མི་ཁྱབ་པའོ། །གསོན་པའི་རྐྱེན་ཡིན་པར་འདོད་པའི་ཟས་ཀྱིས་གནང་
བའམ། །དུག་ནས་ཤི་བའང་ཡོད། །གོས་ཀྱིས་སུབ་པའམ་འཐུམ་ནས་ཤི་བ་ཡང་ཡོད། །ཁང་པ་རྡིབ་པའམ། །ཡལ་ནས་ཤི་བ་ཡང་ཡོད། །
ཟས་ནོར་དང་ཉེ་དུའི་ཕྱོགས་ནས་ཆགས་སྡང་ལང་ནས་ཤི་བ་ནི། །ཕལ་ཆེར་ཡིན། །དེ་ལྟར་གསོན་པའི་རྐྱེན་ཡིན་པར་འདོད་པ་རྣམས་ཀྱང་། །འཆི་
བའི་རྐྱེན་དུ་གྱུར་ནས། །གསོན་རྐྱེན་ན་མེད། །འཆི་བའི་རྐྱེན་ནི་ཤིན་ཏུ་མང་ལ། །ཚེ་འདི་ནི་རྐྱེན་ཁར་སྙེ་ཞིང་། །སྲན་མི་བཟོད་པ་རྩྭ་ཁའི་ཟིལ་

པའམ། །ཆུ་ཡི་ཆུ་བུར་རམ། །རླུང་གསེབ་ཀྱི་མར་མེ་དང་འདྲ་བར་ནམ་འཆི་ཆ་མེད་པའོ། །ཀླུ་སྒྲུབ་ཀྱིས། །ཚེ་འདི་གནོད་མང་རླུང་
གིས་བཏབ་པ་ཡི། །ཆུ་ཡི་ཆུ་བུར་བས་ཀྱང་མི་རྟག་སྟེ། །དབུགས་ནི་འབྱུང་རུབ་གཅིག་གི་གཉིད་ལོག་ལ། །སད་ཁམས་གང་ལགས་དེ་
ཡང་ངོ་མཚར་ཆེ། །ཆེད་དུ་བརྗོད་པའི་ཚོམ་ལས། །ཁ་གཅིག་མངལ་ནས་འཆི་བ་མཐོང་། །དེ་བཞིན་ཁ་གཅིག་བཙས་པའི་སར། །དེ་
བཞིན་ཁ་གཅིག་གོག་ཙམ་ན། །ལ་ལ་རྒན་དང་ལ་ལ་གཞོན། །ལ་ལ་དར་ལ་བབས་པའི་མི། །དེ་དག་རིམ་པར་འཆི་བར་འགྱུར། །ཅེས་པ་
དང་། །སྤྱོད་འཇུག་ལས། །དེ་རིང་ཁོ་ནར་མི་འཆི་ཞེས། །བདེ་བར་སྡོད་པའི་རིགས་མ་ཡིན། །ཞེས་གསུངས་སོ། །དེ་ཡང་ཞིབ་པར་
བསྒོམ་ལུགས་འདི་ལྟར་བསྒོམ་ཏེ། །ཞག་དང་། ཟླ་བ་དང་། །ལོ་གྲངས་ཀྱི་དུས་ཚིགས་ཁྲིགས་སུ་བཅད་དེ། །དུས་ཚིགས་འདི་ཚུན་ཆད་

༄༅།  །ལ་མ་འཆི་བའི། །ངེས་པ་ཡོད་དམ་མེད་ཀྱི་བསམ་པ་ཞིབ་ཏུ་བཏང་ལ་ཞེ་ཐག་པ་ནས་རང་རྒྱུད་དང་འདྲེས་ངེས་པར་
བསྒོམ་མོ། །དེ་ལྟར་བསྒོམ་པས། །ནམ་འཆི་ཆ་མེད་པ་ཤེས་ནས་འོང་ངོ་། །གལ་ལྟེ་དུས་ཚིགས་འདི་ཚུན་ཆད་ལ་མི་ཤི་གྲུ་སྙམ་ན། །
དེ་ཚུན་ཆད་ལ་མི་ཤི་བའི་ངེས་པ་ཅི་འདྲ་ཡོད། །ཚེ་ལ་ལོང་གཅིག་ཡོད་པ་དེ་ལ། །ཐགས་པ་སྲ་མོ་ཞིག་བཏགས་ནས་ཕུར་པ་དམ་པོ་གཅིག་གི་
གློ་ལ་བསྟོད་ནས་བཞག་པས་ཆོག་གམ་དེ་ཡང་ལུང་ཧོལ་ལམ། །མདུད་ལ་གྲུལ་ལམ། །ཐགས་པ་ཆད་དམ། །ཕུར་པ་བུད་ཀྱང་སྲིད་པས། །
ཡང་ན་མི་བདེན་པ་གཅིག་དང་། །ཆད་དམ་པོ་གཅིག་བྱས་ཡོད་དམ། དེ་ཡང་ཀུན་མི་རྟག་པའི་རང་བཞིན་ཡིན་པས་འགྱུར་སྲིད། །ཡང་ན་
ལུང་བསྟེན་དང་། །མངོན་ཤེས་ལ་སོགས་རྟེན་འབྲེལ་ཡོད་དམ། །དེ་ཡང་འགྱུར་སྲིད་དེ། །བླ་མ་མངོན་ཤེས་ཅན་ཞིག་གིས། །གྲྭ་

པ་གཅིག་ལ་ཞག་བདུན་གྱི་ཚེ་བས་མི་སྣང་བ་མཐོང་ནས། །ཁྱེད་རང་གི་ཡུལ་དུ་ཉེ་དུ་རྣམས་དང་། །འཕྲད་གཅིག་སོང་གསུངས་པ་
ལ། སོང་བའི་ལམ་ནས། །ཆུ་འཁྱིལ་ནང་ན་ཉ་ཆེན་པོ་གཅིག་འཆི་ལ་ཁད་པ་དེ། །ཆུ་ཆེན་ནང་ན་སྐྱལ་སོང་བས། །ཚེ་རིང་པོར་ཐུབ་པར་
བཤད། །ཆོས་རྗེ་མཐོང་བ་དོན་ལྡན་པོ་ལ། །མི་ལ་རས་པའི་སྐུ་ཚེ་ཐུབ་པའི་རྟེན་འབྲེལ་བྱུང་ཡང་། །སྒར་པས་ཚོགས་བསྐང་རྒྱུའི་བཤས་
བྱས་པས། །དེའི་རྟེན་འབྲེལ་གྱི་སྐུ་ཚེ་ཐུང་བར་བཤད། །དེ་བས་ན་རྟེན་འབྲེལ་ཐམས་ཅད་ཀྱང་འགྱུར་བའི་ཆོས་ཅན་ཡིན་པས་ངེས་པ་
མེད་དོ། །དེ་བས་ན་སང་ཉི་མ་ད་ཙམ་ཚུན་ཆད་མི་འཆི་བའི་ངེས་པ་འང་མེད་པས། །རྣམ་གཡེང་ལེ་ལོའི་དབང་དུ་སྐད་ཅིག་ཀྱང་མི་བཏང་
བར། །བརྩོན་འགྲུས་ཆེན་པོས་ཆོས་བསྒྲུབ་པ་ལ་གལ་ཆེ་སྟེ། །སྤྱོད་འཇུག་ལས། །སང་ཙམ་འཆི་བ་པུས་ཤེས་ཀྱིས། །དེ་རིང་ཉིད་

༄༅། །ནས་བཏུད་དེ་བྱ། །ཅེས་གསུངས། །དཔེར་ན། ལུས་ནི་ཤིང་ཕུང་འདྲ། །རིག་པ་ནི་ཤིང་མགོའི་བྱེའུ་ཆུང་
འདྲ་བས། །ལུས་ཀྱི་ཤིང་ཕུང་ལ། །རིག་པའི་བྱེའུ་ཆུང་ཕུར་ནས་ནམ་འགྲོ་ཆ་མེད་པའོ། ༈ །གསུམ་པ་འཆི་བ་ཅིས་ཀྱང་
མི་ཕན་པ་ནི། །དུག་ལན་བདུན་འཐུང་བའི་མིའམ། །སྙིང་སྣད་པའི་མི་དང་འདྲ་སྟེ། །དཔེར་ན། །དུག་ལན་བདུན་འཐུང་བའི་མི་ལ། 
སྨན་དཔྱད་ལ་སོགས་ཅིས་ཀྱང་མི་ཕན་པར་བཤད། །དེ་བཞིན་དུ་ཚེ་མ་ཟད་པའི་ནད་ལ་སྨན་དཔྱད་དང་རིམ་འགྲོ་ལ་སོགས་ཕན་པ་ཡོད་
ཀྱིས། །ཚེ་ཟད་པའི་ནད་ལ་ནི་སྨན་དཔྱད་རིམ་གྲོ་ཉེ་དུ་ལ་སོགས་ཅིས་ཀྱང་ཕན་པ་མེད་པར་འཆི་དགོས་ཏེ། །སྤྱོད་འཇུག་ལས། །བདག་
ནི་མལ་དུ་འདུག་བཞིན་དུ། །གཉེན་ཤེས་རྣམས་ཀྱིས་མཐའ་བསྐོར་ཡང་། །སྲོག་ཆད་པ་ཡི་ཚོར་བ་དག །བདག་ཉིད་གཅིག་པུར་མྱོང་

བར་འགྱུར། །གཤིན་རྗེའི་ཕོ་ཉས་ཟིན་པ་ལས། །གཉེན་པས་མི་ཕན་བཤེས་ཅི་ཕན། །ཆེད་དུ་བརྗོད་པ་ཙམ་ལས། །འཆི་བའི་དུས་
ལ་བབས་པ་ན། །བུ་རྣམས་སྐབས་སུ་མ་འགྱུར་ཞིང་། །ཕན་ཀྱང་མ་ཡིན་གཉེན་འདུན་མིན། །སུས་ཀྱང་སྐྱབས་སུ་གྱུར་པ་མེད། །
ཅེས་གསུངས་སོ། །དེ་ཡང་ཞིབ་པར་བསྒོམ་ལུགས་འདི་ལྟར་བསྒོམ་སྟེ། །ག་རེ་བདག་ཚེ་ཟད་པའི་ནད་ཀྱིས་ཐེབ་པའི་ཚེ་ཕན་པ་ཅིས་
ཡོད། །ལྷ་རྗེ་མཁས་མང་། །སྙག་ནས་སྨན་དཔྱད་མང་པོ་བྱས་ན་ཕན་ནམ། །རིམ་གྲོ་མང་པོ་བྱས་ན་ཕན་ནམ། །ཆོས་བྱས་ན་ཕན་ནམ། 
སངས་རྒྱས་དང་བྱང་ཆུབ་སེམས་དཔའ་མང་པོ་བྱོན་ནས་བྱིན་རླབས་བྱས་ན་ཕན་ནམ། །དེ་བཞིན་དུ་ཟས་དང་། ནོར་དང་། ཉེ་དུ་དང་། །
དཔའ་བོ་བྱས་ན་འཐབ་པ་དང་། །སྡར་མ་བྱས་ནས་བྲོས་པ་དང་། །གབ་པ་དང་། །མི་འཆི་བའི་ཕྱོགས་གཞན་དུ་འགྲོ་བ་དང་། །གཏམ་

༄༅། །མཁས་པས་གཏམ་དང་། །ཕྱུང་ཆེན་པོས་ཕྱུང་བ་དང་། །ཤེས་ཆེན་པོས་ཤེས་བྱས་པ་དང་། །ཐབས་མཁས་
པས་ཐབས་སྣ་ཚོགས་བྱས་པ་དང་། །ཚེ་འདིར་སྙན་གྲགས་ཆེ་བ་དང་། བཙན་པ་དང་། ཕྱུག་པ་དང་། འཕན་པ་ལ་སོགས་མི་ཆོས། །
ལྷ་བླས་ཀྱིས་བྱ་བ་དུ་མ་སྣ་ཚོགས་ཅི་བྱས་ན་ཕན་པ་ཡོད་ཀྱི་བསམ་པ་ཞིབ་དུ་བཏང་ལ། །ཞེ་ཐག་པ་ནས་རང་རྒྱུད་འདྲེས་ངེས་པར་བསྒོམ་མོ། །
དེ་ལྟར་བསྒོམ་པས། །འཆི་བ་ལ་ཅིས་ཀྱང་མི་ཕན་པར་ཤེས་ནས་འོང་ངོ་། །གསུམ་པ་འབྱོར་པ་ལོངས་སྤྱོད་མི་རྟག་པ་རང་ལ་སྦྱར་བ་ནི། 
གཙིགས་པ་མི་རྟག་འགྱེལ་བ་བཞིན་དུ། །རང་ཡང་སྐྱེས་པ་མི་རྟག་འཆི། །བསོགས་པ་མི་རྟག་ཟད་པ་བཞིན་དུ། །རང་གི་ཚེ་ཡང་ཟད་
ནས་འཆི། །ཡོད་པ་མི་རྟག་མེད་པར་འགྲོ་བཞིན་ཏུ། །རང་ཡང་ད་ལྟ་ཡོད་པ་མི་རྟག་མེད་པར་འགྲོ་བའོ། །དེ་ལྟར་ཚེ་ཟད་ཁོམས་རུང་མ་

ཁོམས་རུང་རང་འཆི་བའི་ཚེ། །མལ་གྱི་ཐ་མལ་ནི་ཉལ། །ཟས་ཀྱི་ཐ་མ་ནི་ཟ། །གཏམ་གྱི་ཐ་མ་ཁ་ཆེན་ཚིགས་གསུམ་ནི་འཆད། 
ལུས་སེམས་ན་ཚ་སྡུག་བསྔལ་གྱིས་ནི་གདུང་། །དབུགས་ཕྱིར་རྒྱུ་བ་དྲག་ལ་ནང་དུ་རྒྱུ་བ་ནི་ཐུང་། །སྡོད་པར་འདོད་ཀྱང་སྐད་ཅིག་
ཀྱང་སྡོད་ནི་དབང་མེད། །ལས་ངན་གྱི་སྣང་བ་ཤར་བའི་རང་གཟུགས་ཀྱི་གཤིན་རྗེའི་ཕོ་ཉས་ནི་ཁྲིད། །དེ་ལ་ཕན་པ་ཆོས་མིན་པ་མེད་ཀྱང་
ཤེས་བཞིན་དུ་མ་བྱས་པས་འགྱོད། །གཞན་བུ་བརྒྱ། ཚ་སྟོང་། །གཡོག་བྱེ་བས་བསྐོར་ཡང་། །རང་ཞེན་པའི་རྒྱུ་མ་གཏོགས་ཀྱི་
ཕན་པ་ནི་མེད། །ཉེ་དུ་ཟས་ནོར་ལ་སོགས་རང་ལུས་དང་བཅས་པ་བསྐྱུར་ཏེ། །རང་གཅིག་པུར་མར་ལ་སྤྲུ་གཤབ་པ་བཞིན་དུ་འགྲོ་
ཆ་མེད་ཀྱི་ཡུལ་དུ་རྒྱུས་མེད་ནི་འཁྱམ། །བར་དོའི་འཕྲེང་ལ་གཤིན་རྗེའི་འཇིགས་པ་དང་། །སྒྲ་འོད་ཟེར་གསུམ་གྱིས་འཇིགས་

༄༅། །ལ་སོགས་པའི་སྐྲག་ཅིང་། སྡངས་ནས་བརྒྱལ་ཏེ།ཡང་ཤི་ཡང་ཚེས་ནི་བྱེད། །མགོན་སྐྱབས་ནི་མེད། །
ལས་ངན་པའི་དབང་གི་གཤིན་རྗེའི་ཕོ་ཉས། །ངན་སོང་གསུམ་དུ་ནི་འཕང་། །ཐར་དུས་མེད་པའི་སྡུག་བསྔལ་ནི་མྱོང་། །དེའང་དམྱལ་
བར་སྐྱེས་ན་ཚ་གྲང་ལ་སོགས་པའི་སྡུག་བསྔལ་ནི་མྱོང་། །ཡི་དྭགས་སུ་སྐྱེས་ན་བཀྲེས་སྐམ་ལ་སོགས་པའི་སྡུག་བསྔལ་ནི་མྱོང་། དུད་
འགྲོར་སྐྱེས་ན་བླུན་རྨོང་ལ་སོགས་པའི་སྡུག་བསྔལ་ནི་མྱོང་། །གཞན་ཡང་ཁམས་སུམ་འཁོར་བའི་གནས་གར་སྐྱེས་ཀྱང་། །འཁོར་བ་
སྤྱི་དང་བྱེ་བྲག་གི་སྡུག་བསྔལ་དར་དྲག་ལ་ཡུན་རིང་། །རྒྱ་ཆེ་ལ་གྲངས་མང་། །བསམ་གྱིས་མི་ཁྱབ་ཅིང་། །བརྗོད་ཀྱི་མི་ལང་བ་ནི་མྱོང་། 
ད་ལྟ་མེ་སྟག་ཕོག་ཀྱང་མི་བཟོད། །འཆི་བའི་ཚེ་དེ་ལྟ་བུའི་སྡུག་བསྔལ་རྣམས་བཟོད་དམ། །ནུས་སམ་ཕོད་དམ། ཞི་བར་བསམ་

པ་བཏང་ལ། །ཞེ་ཐག་པ་ནས་རང་རྒྱུད་དང་འདྲེས་ངེས་པར་བསྒོམ་པ་གལ་ཆེའོ། །དེ་ལྟར་ཕྱི་སྣོད་འཇིག་རྟེན་མི་རྟག་པ་དང་། །
ནང་བཅུད་སེམས་ཅན་མི་རྟག་པ་དང་། །འབྱོར་པ་ལོངས་སྤྱོད་མི་རྟག་རྣམས་རང་རྒྱུད་ལ་
སྦྱར་ནས། །ཞིབ་པར་རྟོགས་སྤྱོད་གཞིག་གཏན་ལ་ཕབ་ནས་ཞེ་ཐག་པ་ནས་རང་རྒྱུད་འདྲེས་ངེས་པར་བསྒོམ་པ་གལ་ཆེའོ། །གཉིས་
པ་མི་རྟག་པ་བསྒོམ་པའི་ཕན་ཡོན་ནི། །དཔེར་ན། །ཉི་མ་ཐལ་བ་ལ་ཉེ་བས་ནམ་སླ་ལོང་མེད་སྙམ་དུ། །ལས་ཀ་མྱུར་དུ་བསྒྲུབ་པ་
བཞིན་དུ། །འཆི་བ་མི་རྟག་པ་དྲན་ནས་ཚེ་ལ་ལོང་མེད་སྙམ་དུ། དང་པོ་ཆོས་ལ་འཇུག་ནུས། །བར་དུ་དྲན་པས་བརྩོན་འགྲུས་
ཆེན་པོ་བསྒྲུབ་ནུས། །དེ་ལྟར་ཆོས་ལ་འཇུག་ཅིང་བརྩོན་འགྲུས་ཆེན་པོས་བསྒྲུབ་པས། །མཐར་འོད་གསལ་ཆོས་སྐུ་ཐོབ་པའོ། །

༄༅། །དེ་བས་ན་སྤང་བྱ་ཐམས་ཅད་སྤང་ཞིང་། །བསྒྲུབ་བྱ་ཐམས་ཅད་བསྒྲུབ་པའི་རྩ་བ་མི་རྟག་པ་ཡིན་ཏེ། འཆི་
བ་མི་རྟག་པ་དྲན་པས་ཚེ་ཕྱི་མ་རྣམས་སྨིན་འོང་སྙམ་དུ་མི་དགེ་བ་སྤང་། །དགེ་བ་བསྒྲུབ། །འཆི་བའི་ཚེ་ཆོས་མིན་པ་ཅིས་ཀྱང་ཕན་
པ་མི་སྣང་སྙམ་དུ། །ཉེ་དུ་ཟ་ནོར་ཐམས་ཅད་ལ་སོགས། །ཚེ་འདིའི་བྱ་བ་ལ་ཞེན་པ་གཏིང་ནས་ལོག །འཆི་བའི་ཚེ་བླ་མ་དཀོན་
མཆོག་མིན་པ་རེ་ས་མི་སྣང་སྙམ་དུ་དད་པ་དང་མོས་གུས་ཡང་གཏིང་ནས་སྐྱེས། །རང་དང་འདྲ་བའི་སེམས་ཅན་ཐམས་ཅད་ཤི་དགོས་
སྙམ་དུ་བྱམས་སྙིང་རྗེ་ཡང་གཏིང་ནས་སྐྱེ་བ་ལ་སོགས། །ཡོན་ཏན་ལ་བསམ་གྱིས་མི་ཁྱབ་པའོ། །སློབ་དཔོན་པདྨས། །ནག་
པོའི་ཉེས་སྐྱོན་ཐམས་ཅད་ཀྱིས་རྩ་བ་ནི་རྟག་པར་འཛིན་པ་ཡིན་ཅིང་། དཀར་པོའི་ཡོན་ཏན་གྱི་རྩ་བ་ནི་མི་རྟག་པ་ཡིན་པས། །

འདི་དང་མི་འབྲལ་བ་དགོས་པ་ཡིན་ཏེ། །ཞེས་གསུངས་སོ། །གསུམ་པ་མ་བསྒོམ་པའི་ཉེས་དམིགས་ནི། །ཉི་མ་ཆེ་བས་ནམ་
སླ་ལོང་ཡོད་སྙམ་དུ། །ལས་ཀ་མ་འགྲུབ་པ་བཞིན་དུ། །འཆི་བ་མི་རྟག་པ་མ་དྲན་པས། །ཚེ་ལ་ལོང་ཡོད་སྙམ་དུ། །དང་པོ་ཆོས་ལ་
འཇུག་མི་ནུས། །དང་པོ་འཇུག་ཀྱང་། །བར་དུ་མ་དྲན་ན། །བརྩོན་འགྲུས་བསྒྲུབ་མི་ནུས། །དེ་ལྟར་ཆོས་ལ་མ་འཇུག་པའམ། །འཇུག་
ཀྱང་བརྩོན་འགྲུས་ཆེན་པོས་མ་བསྒྲུབ་ན། །མཐར་འོད་གསལ་ཆོས་སྐུ་ཐོབ་པའི་ཐབས་མེད་དོ། །དེ་བས་ན་འཆི་བ་མི་རྟག་པ་མ་དྲན་
པས་ཆོས་མི་བྱེད། །གལ་ལྟེ་བྱས་ན་ཡང་ཚེ་འདིའི་གལ་ཆེ་བ་སྟེ། །ལྟ་བ་མཐོའང་ཚེ་འདིའི་རྟོགས་ལྡན་ཙམ། །བསྒྲུབ་པ་རེམ་ཀྱང་
ཚེ་འདིའི་བསྒྲུབ་པ་པོ་ཙམ། །སྤྱོད་པ་ཞིབ་ཀྱང་ཚུལ་ཆོས་ཙམ། །ཆོས་མཁས་ཀྱང་ཚེ་འདིའི་མཁས་པ་ཙམ། །ཆོས་བྱེད་ཀྱང་ཚེ་

༄༅།  །འདིའི་སྙན་གྲགས་བསྒྲུབ་རྫས་ཙམ། །མི་ཁ་བཅད་རྫས་ཙམ། །ཚེ་བསྟིད་ཙམ། །རྐྱེན་བཟློག་ཙམ། །མི་
རྟག་པ་མ་དྲན་ན་ཚེ་འདིའི་འདོད་པ་ལ་བློ་མི་ལོག །འདོད་པ་ལ་བློ་མ་ལོག་པར་ཆོས་ཅི་བྱས་ཕྱི་མའི་དོན་ལ་མི་ཕན། །བྱང་ཆུབ་ཀྱི་
ལམ་ལ་མི་འགྲོ་བར་གསུངས་ཏེ། །ཕ་དམ་པས། །སྡོམ་པ་གསུམ་བས་བརྒྱ་བ་དང་ལྡན་ཡང་། །འདོད་པ་ལ་བློ་མ་ལོག་ན་མི་
ནག་པ་དང་ཁྱད་པར་མེད། །བེ་རོ་ཙ་ནས་སློབ་དཔོན་པདྨ་ལ། །ཤེས་ཆོས་མང་པོ་ཤེས་པས་ཆོས་བྱེད་པ་ལ་ཕན་ནམ། །མི་ཕན་ཞུས་
པས། །བློ་ཆོས་ལ་མ་འབྱོར་ན། །ཆོས་མང་པོ་ཤེས་པས་མི་ཕན། །ཆོས་བྱེད་པ་ལ་འཁོར་བ་ལ་མི་ཆགས་པ་མི་རྟག་ཅིང་སྒྱུ་མར་གོ་བ། 
འཁོར་བའི་ཆོས་ལ་གཏིང་ནས། །ནམ་ལོག་པའི་དུས་ན། །དེས་ཆོས་ཤེས་པ་དེ་ཡིན། །དེ་མིན་པ་འཁོར་བ་ལ་བློ་མ་ལོག་ན་ཚིགས་ཀྱི་

ང་རྒྱལ་གྱིས་སླར་ཐུ་བ་ཡིན། །ཞེས་གསུངས། །གཞན་ཡང་སྔར་གྱི་ཡོན་ཏན་རྣམས་ལས་བཟློག་པའི་སྐྱོན་ཡོད་དོ། །བཞི་པ་རྒྱུད་ལ་
སྐྱེས་པའི་ཚད་ལ་དཔེ་དོན་གཉིས་ཡོད་པའི་དཔེ་ནི། །ཁ་རག་བསྒོམ་ཆུང་འདྲ་གཅིག་དགོས་ཏེ། །ཁོང་བཞུགས་པའི་ཕུག་སྒོ་དེ་ལ། །ཚེར་
ཕུང་ཆུང་ངུ་གཅིག་ཡོད་པ་དེས། །ཁོང་ཕིར་བྱོན་ཛ། །ནབ་བཟའ་ཐང་གཅིག་ཤད་པས། །བལ་ནས་འཕང་དགོས་སྙམ་དུ། །བལ་ཆིས་
ཐོན་ཛ། །དྲན་པས་ཟིན་པས། །འོ །ང་ཡར་འོང་རྒྱུ་ཨི་ཡོད་མི་ཤེས་པས། །ཁོ་བལ་ནས་ཅི་བྱེད་སྙམ་དུ་མ་བལ། །ཡང་ཡར་བྱོན་པ་དང་། 
ནབ་བཟའ་ཐང་གཅིག་ཤད། །ཡང་བལ་ཆིས་ཐོན་པ་དང་དྲན་པས་ཟིན་ཏེ། །ང་ཕིར་འོང་རྒྱུ་ཨི་ཡོད་མི་ཤེས་པ་ལ། །ཁོ་བལ་ནས་ཅི་བྱེད་སྙམ་
དུ་མ་བལ། །དེ་འདྲ་ཁོ་ན་ལའང་ཚེར་ཕུར་ལུས་པར་བཤད། །མི་རྟག་པ་དྲན་པའི་ཚད་དེ་ལྟ་བུ་གཅིག་དགོས། དོན་ལ་ཉམས་རྟོགས་ཟུང་

༄༅། །འབྲེལ་གཅིག་སྐྱེ་དགོས་ཏེ། །མི་ལུས་རིན་པོ་ཆེ་ཐོབ་ཀྱང་མི་རྟག་པའི་རང་བཞིན་ཡིན་པ་ལ་ངེས་པར་ཡིད་ཆེས་
ཐག་ཆོད། །ཐེ་ཚོམ་དང་བྲལ་བ་རྟོགས་པ། དེ་ལྟར་རྟོགས་པའི་ཐོག་ནས་ཨ་ཙ་མ། ངེས་པར་འཆི་དགོས་ནམ་འཆི་ཡང་ཆ་མེད། །
འཆི་བ་ལས་ཅིས་ཀྱང་མི་ཕན་པར་འཆི་དགོས། །ད་ཅི་བྱེད་སྙམ་དུ། སྙིང་རླུང་ལང་ཞིང་འདུག་མགོ་མེད་པ་ཙམ་གྱི་སྐྲག་སྔངས་སྐྱེ་བ་
སྙམ། དེ་ལྟར་ཉམས་རྟོག་ཟུང་འབྲེལ་དུ་སྐྱེས་པས། །ཕྱི་རྟགས་སྣང་བ་བཀྲག་མེད་བུན་ལོང་དུ་འགྲོ། ནང་རྟགས་བློ་སྣ་ཐུང་ཡུད་ཀྱིས་
འགྲོ། གསང་རྟགས་འཇིག་རྟེན་ཚེ་འདིའི་འཁྲི་བ་ཐམས་ཅད་ཆོད། བྱ་བ་ཐམས་ཅད་བཏང་ནས། །ཆོས་བསྒྲུབ་པ་ལ་སྙིང་རུས་དང་། །
བརྩོན་འགྲུས་ཆེན་པོ་བསྐྱེད་ནུས་པ་ནི། །འཆི་བ་མི་རྟག་རྒྱུད་ལ་སྐྱེས་པའི་ཚད་དོ། །དེ་ལྟར་ཚད་ལྡན་རྒྱུད་ལ་མ་སྐྱེས་ཀྱི་བར་དུ་བསྒོམ་

པ་གལ་ཆེའོ། །དེ་ཡང་ལན་གཅིག་སྐྱེས་པས་མི་ཆོག རྒྱུད་ལ་བརྟེན་པ་གལ་ཆེ་བའོ། །གསུམ་པ་ལས་རྒྱུ་འབྲས་ལའང་བཞི་སྟེ། །
ལས་རྒྱུ་འབྲས་བསྒོམ་པ་དང་། བསྒོམ་པའི་ཕན་ཡོན་དང་། མ་བསྒོམ་པའི་ཉེས་དམིགས་དང་། རྒྱུད་ལ་སྐྱེས་པའི་ཚད་དོ། །དང་པོ་
ལ་གཉིས་ཏེ། མི་དགེ་བ་དང་། དགེ་བའོ། །དང་པོ་ལ་གཉིས་ཏེ། །རྒྱུ་དང་འབྲས་བུའོ། །དང་པོ་ལ་གསུམ་ཏེ། མི་དགེ་བའི་ལས་
ཀྱི་ངོ་བོ་ངོས་བཟུང་བ་དང་། །དེ་དག་གང་གི་བསྐྱེད་པ་དང་། །ཅི་ལྟར་རྫོགས་པའི་ཚུལ་ལོ། །དང་པོ་ལ་དྲུག་སྟེ། །མི་དགེ་བ་བཅུ་དང་། །
འཚམས་མེད་པ་ལྔ་དང་། །དེ་དང་ཉེ་བ་ལྔ་དང་། ལྕི་བ་བཞི་དང་། ལོག་པ་བརྒྱད་དང་།ཁ་ན་མ་ཐོབ་གསུམ་མོ། །དང་པོ་མི་
དགེ་བ་བཅུ་ནི། །ལུས་ཀྱི་སྒོ་ནས་སྲོག་བཅད་པ། །མ་བྱིན་པ་ལེན་པ། །མི་ཚང་བ་སྤྱོད་པ་གསུམ། །ངག་གི་སྒོ་ནས་རྫུན། ཕྲ་མ་

༄༅། །ཚིག་རྩུབ། །ངག་འཁྱལ་བཞི། །ཡིད་ཀྱིས་སྒོ་ནས་བརྣབ་སེམས་གནོད་སེམས། ལོག་ལྟ་དང་
གསུམ་མོ། །གཉིས་པ་མཚམ་མེད་པ་ལྔ་ནི། ཕ་གསོད་པ། མ་གསོད་པ། །དགྲ་བཅོམ་པ་གསོད་པ། །དེ་བཞིན་གཤེགས་
པའི་སྐུ་ལ་ངན་སེམས་གྱི་ཁྲག་ཕྱུང་བ་དང་། །དགེ་མདུན་བར་དབྱེན་བྱེད་པའོ། །གསུམ་པ་དེ་དང་ཉེ་བ་ལྔ་ནི། །ཕ་གསོད་པ་ལ་བྱང་ཆུབ་
སེམས་དཔའི་ངེས་གནས་གསོད་པ་ཉེ། །མ་གསོད་པ་ལ། །མའམ་དགྲ་བཅོམ་མ་སུན་ཕྱུང་བ་ཉེ། །དགྲ་བཅོམ་པ་གསོད་པ་ལ་ཉན་
ཐོས་སློབ་པ་རྒྱུན་ཞུགས་གསོད་པ་ཉེ། །དེ་བཞིན་གཤེགས་པའི་སྐུ་ལ་ངན་སེམས་གྱིས་ཁྲག་ཕྱུང་བ་ལ་སྐུ་གཟུགས་དང་། །མཆོད་རྟེན་
བཅགས་བརྡུང་བྱེད་པ་དང་། བཀའ་བཙུང་བ་ཉེ། །དགེ་འདུན་གྱི་བར་དབྱེན་ལ། །དགེ་མདུན་པ་སྒོ་ཕྲོག་པ་ཉེ་བའོ། །བཞི་པ་ལྕི་བ་བཞི་

ལ་བཞི་བཞི་བ་བཞི་སྟེ། །ཉམ་པའི་ལྕི་བ་བཞི། །ལོག་པའི་ལྕི་བ་བཞི། །སྨད་པའི་ལྕི་བ་བཞི། །བསྐུར་བའི་ལྕི་བ་བཞིའོ། །
དང་པོ་ཉམས་པའི་ལྕི་བ་བཞི་ནི། མི་ཆོས་ལ་མནའ་ལྕི། །ཉན་ཐོས་མ་འདུལ་ཁྲིམས་ལྕི། བྱང་ཆུབ་སེམས་དཔའ་ལ་བསླབ་
བྱ་ལྕི། གསང་བསྔགས་ལ་དམ་ཚིགས་ལྕི་བའོ། །གཉིས་པ་ལོག་པའི་ལྕི་བ་བཞི་ནི། །བསྒོམ་ཆེན་པའི་ཕྱག་ལྕིི། །བསྒོམ་
བསྒྲུབ་མཁན་གྱི་ཟས་ལྕི། གསང་སྔགས་མཁན་གྱི་ནོར་ལྕི། །ཡོན་སྟན་ཅན་གྱི་གོང་ལྕི་བའོ། །གསུམ་པ་སྨད་པའི་ལྕི་བ་
བཞི་ནི། །གཏི་མུག་དབང་གིས་འཕགས་པའི་སྐུ་ལ་སྨད་པ། །ང་རྒྱལ་དབང་གིས་བདེན་པའི་ཚིག་ལ་སྨད་པ། །ཕྲག་དོག་
དབང་གིས་གཞན་གྱི་ཡོན་ཏན་ལ་སྨད་པ། །ཕྱོགས་རིས་དབང་གིས་འཕགས་པའི་སྐུ་ལ་བླང་དོར་བྱས་པ་ལྕི་བའོ། །བཞི་པ་བསྐུར་

༄༅། །པའི་ལྕི་བ་བཞི་པ་ནི། །མཉམ་ཉིད་ཆོས་ལ་ཁྱད་འདོན། །རང་བཞིན་ཞ་ལ་གལ་འཛུབ། །མ་དོག་བཅུ་ལ་ལོག་
ལྟ། །འཚམས་མེད་ལྔ་ལ་ཁྲག་ཕྱུང་ལྕི་བའོ། །ལྔ་པ་ལོག་པ་བརྒྱད་ནི། །རྡོ་རྗེ་ཐེག་པ་གསང་བསྔགས་ལ་ལོག་ན་དམྱལ་བར་སྐྱེ། །
ལྟ་བ་ལོག་ན་ཡི་དྭགས་སུ་སྐྱེ། །སྤྱོད་པ་ལོག་ན་བྱོལ་སོང་དུ་སྐྱེ། །ཕྲིན་ལས་ལོག་ན་གཤིན་རྗེར་སྐྱེ། །མཆོད་རྫས་ལོག་ན་མུ་སྟེགས་སུ་
སྐྱེ། །དམ་རྫས་ལོག་ན་དུད་འགྲོར་སྐྱེ། །གསང་སྔགས་ལོག་ན་བར་ཆད་དུ་འགྲོ། །བདེན་པ་ལོག་ན་རུ་ཏྲར་སྐྱེ། །དྲུག་པ་ཁ་ན་མ་
ཐོ་བ་གསུམ་ནི། །མི་དགེ་བའི་ལས་འཇིག་རྟེན་ན་གྲགས་ཅིང་སྨད་པའི་གནས་སུ་གྱུར་པ་ནི། །འཇིག་རྟེན་པའི་ཁ་ན་མ་ཐོ་བ། །རང་
བཞིན་ངང་ངམ། །ཤུགས་ཀྱིས་མི་དགེ་བར་གྱུར་ཚད་རང་བཞིན་གྱི་ཁ་ན་མ་ཐོ་བ། །དམ་བཅས་པའི་ལྟུང་བ་ཐམས་ཅད་ནི། བཅས་

པའི་ཁ་ན་མ་ཐོ་བའོ། །དབྱེས་ནས་ནི་མང་དུ་ཡོད་ཀྱང་། །བསྡུས་ན་དེར་འདུས། །དེའང་མི་དགེ་བ་བཅུ་ལ་འདུས། །དེ་ཡང་ལུས་ངག་
ཡིད་གསུམ་གྱིས་མི་དགེ་བ་ལ་འདུས་སོ། །གཉིས་པ་དེ་དག་གང་གི་བསྐྱེད་པ་ནི། །ཀླུ་སྒྲུབ་ཀྱིས། །འདོད་ཆགས་ཞེ་སྡང་གཏི་མུགས་
གསུམ། །དེས་སྐྱེད་ལ་ནི་མི་དགེ་བ། །ཞེས་གསུངས་པས་མི་དགེ་བའི་ལས་ཐམས་ཅད། །རྒྱུ་སེམས་འབྱུང་ཉོན་མོངས་པ་དུག་
གསུམ་གྱིས་ཀུན་ནས་བསླང་བའོ། །གསུམ་པ་ཅི་ལྟར་རྫོགས་པའི་ཚུལ་ནི། །མི་དགེ་བའི་ལས་དེ་དག་སྦྱོར་དངོས་རྗེས་གསུམ་
ཀུན་བསློང་དང་བཞི་ཚང་ན་ཡོངས་སུ་རྫོག་པའོ། །དེའང་དེ་བཞི་གཅིག་ཚང་ན་ཆུང་། །གཉིས་ཚང་ན་འབྲིང་། །གསུམ་པ་ཚང་ན་ཆེ།
བཞི་ཀ་ཚང་ན་ཤིན་ཏུའང་ཆེའོ། །གཉིས་པ་མི་དགེ་བའི་ལས་ཀྱི་འབྲས་བུ་ནི་འཁོར་བའི་སྡུལ་བསྔལ་ཡིན་ནོ། །དེ་ལ་སྤྱིར་བརྒྱད། །

༄༅། །བྱེ་བྲག་ཏུ་དྲུག །།དང་པོ་ནི། སྤྱིར་ཡོད་པོ་འཚོ་སྐྱོང་མི་ཐུབ་པའི་སྡུག་བསྔལ། །མེད་པ་བཙལ་གྱི་མི་
རྙེད་པའི་སྡུག་བསྔལ། །དགྲ་སྡང་བ་དང་འཕྲད་པའམ། །འཕྲད་དོག་པའི་སྡུག་བསྔལ། །གཉེན་བྱམས་པ་དང་བྲལ་བའམ་བྲལ་
དོག་པའི་སྡུག་བསྔལ། །སྐྱེ་རྒ་ན་འཆི་དང་བརྒྱད་དོ། །བྱེ་བྲག་དྲུག་ནི། །ལྷར་སྐྱེས་ཀྱང་འཆི་འཕོ་དང་། །ཁམས་འོག་མར་ལྟུང་
བའི་སྡུག་བསྔལ་དཔག་ཏུ་མེད་པ་ཡོད་པར་བཤད། །ལྷ་མ་ཡིན་ལ་ཡང་ལྷའི་དཔལ་འབྱོར་ལ་ཕྲག་དོག་མི་བཟོད་པ་དང་། །ཉིན་
རེ་གཡུལ་ཆེན་བཅོ་བརྒྱད་ལོགས་རེ་འགྱེད་དགོས་པ་ལ་སོགས་འཐབ་རྩོད་ཀྱིས་སྡུག་བསྔལ་དཔག་ཏུ་མེད་པའོ། །མི་ལ་སོ་ནམ་
བྲེལ་འཕོངས་ཀྱིས་སྡུག་བསྔལ་ལ་སོགས་སྤྱིའི་བརྒྱད་པོ་ཀུན་ཡོད། །བྱོལ་སོང་བཀོལ་སྤྱད། བཤའ་བསད། །གཅིག་གི་གཅིག་

ཟ་ལ་སོགས་བླུན་རྨོང་གིས་སྡུག་བསྔལ་དཔག་ཏུ་མེད་པའོ། །དེའང་བྱིང་ལ་གནས་དང་། །ཁ་འཐོར་བ་གཉིས་ཡོད། །ཡི་དྭགས་
ལ་ལོ་སྟོང་ཕྲག་མང་པོ་ལ་ཡང་བཟའ་བཏུང་རྣ་བས་ཡང་མི་ཐོབ་ཤིང་ཤ་ཁྲག་ནི་སྤུ་རྩེ་ཙམ་ཡང་མི་འབྱར་བ། །རུས་པ་ནི་ལོ་སྟོང་གི་རུས་
རྒོག་འདྲ་བ། །སྤག་པ་ནི་ཤོག་གྱོད་འདྲ་བའི་ལུས་དེ་ལས་ཀྱི་རླུང་གིས་ཁྱེར་འགྲོ་བ་རླུང་མི་འོང་ཛ། །ལྕགས་སྲེག་གི་ས་གཞི་
ལ་སེར་བ་བཞིན་དུ་འབབ་པ། །ལུས་ལ་མེ་ཆེན་པོ་འབར་ཞིང་རབ་ཏུ་འབར་བ་ལ་སོགས་བཀྲེས་སྐམ་གྱིས་སྡུག་བསྔལ་དཔག་ཏུ་
མེད་པའོ། །དེ་ཡང་གནས་ལ་གནས་པ་དང་། །མཁའ་ལ་རྒྱུ་བ་གཉིས་ཡོད། །དམྱལ་བ་ལ་ལས་མ་གྲུབ་པའི་ལ་གཤིན་རྗེའི་
ལས་མཁན་རྣམས་ཀྱིས་ལག་ཏུ་མཚོན་ཆ་སྣ་ཚོགས་གཟུང་ནས་སོད་སོད། རྒྱོབ་རྒྱོབ་ལ་སོགས་པ་འཇིགས་པའི་སྒྲ་སྣ་ཚོགས་

༄༅། །སྒྲགས་ནས། །ལྕགས་སྲེག་གི་ཐང་ལ་བདའ་དེད་བྱེད་ཅིང་། །གཞུ་བརྡུང་བྲིམ་གསུམ་བྱེད་པ་དང་། །
ནམ་མཁའ་ནས་མཚོན་ཆ་སྣ་ཚོགས་ཀྱིས་ཆར་ཕབ། །ཤ་ཁྲག་རུས་གསུམ་ཐལ་བ་རྡུལ་ཕྲན་བཞིན་དུ་བརླག་ཅིང་། །དེ་འདྲ་བ་ཁོ་
ན་ལའང་ཡང་ནས་ཡང་དུ་བྱེད་པ་དང་། །ཟངས་ཁ་སྦྱོར་དུ་ཁྲོ་ཆུ་ཁོལ་མའི་ནང་དུ་བཙོ་བ་དང་། །ལུས་ལ་མི་ཆེན་འབར་བ་དང་། །
ལྕགས་སྲེག་གི་སོག་ལེས་བྲ་བ་དང་། །ལྕགས་སྲིག་གེ་དྲྭ་བ་ནང་དུ་བཅུག་ནས། །ལས་ལ་གྲུབ་པའི་སྟག་གཟིག་དོམ་དྲེད་གཅན་
སྤྱང་རྣམས་ཀྱིས་མིག་ནས་འདྲད་པ། །ཚ་གྲང་གིས་སྡུག་བསྔལ་དཔག་ཏུ་མེད་པའོ། །དེའང་། ཡང་ཤི་ཡང་སོས། ཐིག་ནག །
བསྡུས་འཇོམས་ངུ་འབོད་ངུ་འབོད་ཆེན་པོ། །ཚ་བ་རབ་ཏུ་ཚ་བ་མནར་མེད་པ། །རྡོ་རྗེ་དམྱལ་བ་དང་། །ཚ་དམྱལ་བརྒྱད། །

ཆུ་བུར་ཅན་དང་། ཆུ་བུ་རྡོལ་བ་ཅན། །ཨ་ཅུ་ཟེར་བ། ཀྱེ་ཧུད་ཟེར་བ། སོ་ཐམ་ཐམ་པ། ཨུད་པལ་ལྟར་གས་པ། །ཨུད་དཔལ་ལྟར་
ཆེར་གས་པ། །པདྨ་ལྟར་གས་པ། །པདྨ་ལྟར་ཆེར་གས་པ་དང་། །གྲང་དམྱལ་བརྒྱད་དང་བཅུ་དྲུག་ཉེ་ཚེ་ཉེ་འཁོར་གཉིས་དང་
བཅོ་རྒྱད་ཡོད་དོ། །སྡུག་བསྔལ་ཆེ་ཆུང་གི་ཚད་ནི། །མི་ཡུལ་དུ་ཀྱང་སྐྱེས་བུ་ཀྱི་ཆ་མི་ཤེས་པ་གཅིག །།སྐྱེས་བུ་མདུང་ཐུང་ཅན་སུམ་
བརྒྱས་ཉིན་མཚན་ཁོར་ཡུག་དུ་བཏབ་པའི་སྡུག་བསྔལ་དེ་དམྱལ་བའི་སྡུག་བསྔལ་ཟེ་ཆུང་བ་གཅིག་གི་བརྒྱ་ཡི་ཆར་ཡང་ཉེ་བར་མི་འགྲོ་
སྟོང་གི་ཆར་ཡང་ཉེ་བར་མི་འགྲོ། །བརྒྱ་སྟོང་གི་ཆར་ཡང་ཉེ་བར་མི་འགྲོ་བྱེ་བ་ཁྲག་ཁྲིག་གི་ཆར་ཡང་ཉེ་བར་མི་འགྲོ་བར་གསུངས་སོ། ཡུན་
རིང་ཐུང་གི་ཚེ་ཚད་ནི་ཞག་གྲངས་དང་། །ཟླ་གྲངས་གཏན་ནས་ཀྱང་མེད། བསྐལ་པའི་གྲངས་བསྒྲངས་ནས་སྡུག་བསྔལ་མྱང་དགོས་པར་གསུངས། 

༄༅། །ལོ་གྲངས་ཡོད་ཀྱང་མི་ལོ་དང་མི་འདྲ་སྟེ། །མི་ལ་ས་ཡ་ཕྲག་དགུ་དེ་དམྱལ་བ་ཡང་སོས་པའི་ཞག་གཅིག་ཡིན་པར་གསུངས་
ཞག་དེ་འདྲ་བ་རྩི་བའི་ལོ་བརྩིས་དགོས་སོ། །འོག་མ་རྣམས་ལ་དེ་ལས་ཡང་མང་དུ་འགྱུར་རོ། །དམྱལ་བ་འགའ་ཞིག་གི་སྔས་མགོ་ན་ཁྲོ་ཆུ་
ཕ་ཝང་རྒྱད་འདོམ་གང་པ་རེ་ཡོད་དེ་ལ་བྱ་རེག་འཇམ་ཞེས་བྱ་བའི་སྟ་འདབ་མ། །དར་བས་ཡང་འཇམ་པ་གཅིག་ཡོད་པ། །དེས་ཉིན་རེ་ཐང་གསུམ་
དྲུད་རེས་བྱས་པས། །ཕ་ཝམ་དེ་ཟད་ཛ་ཐར་བར་གསུངས། དེ་དམྱལ་བ་ལ་ནི་གཏན་ནས་ཡང་ཐར་རྒྱུ་མེད་པར་གསུངས། །གྲང་དམྱལ་གྱི་ཚེ་ཚད་
ནི། །ཏིལ་མ་ག་ཏ་ཡི་བྲེའི་ཁལ་བརྒྱ་བཅུ་ལ། །ལོ་བརྒྱ་ཤིང་ཏིལ་འབྲུ་རེ་ཕྱིར་དོར་བས་དེ་ཟད་ཙ། །ཆུ་བུར་ཅན་ལ་ཐར་བར་གསུངས། །འོག་མ་
འོག་མ་རྣམས་དེ་ཉེ་ཤུ་ཉེ་ཤུར་འགྱུར་བར་གསུངས། །ཆོས་མངོན་པ་མཛོད་ལས། །ཏིལ་སྤྱོད་ནང་ནས་ལོ་བརྒྱ་ཤིང་། །ཏིལ་གཅིག་ཕྱུང་ནས་ཟད་གྱུར་

པས། །ཆུ་བུར་ཅན་གྱི་ཚེ་ཚད་ཡིན། །གཞན་གྱི་ཚེ་ནི་ཉེ་ཤུར་འགྱུར། །ཞེས་གསུངས། །དེ་ལྟར་རང་རེ་ལ་ནུབ་གཅིག་ཙམ་གྱི་ལྷགས་པ་དང་། 
ཡུད་ཙམ་གཅིག་གི་མེ་ཚགས། །ཞག་གཅིག་ཙམ་གྱི་བཀྲེས་སྐོམས། །ཉིན་གཅིག་ཁུར་ཙམ་ནོན་པའི་སྡུག་བསྔལ་ཙམ་ཡང་བཟོད་བརླག་མེད་པ་
ལ། །ངན་སོང་གསུམ་གྱི་སྡུག་བསྔལ་དེ་རྣམས་བཟོད་དུ་རེ་བ་ནི་ཤིན་ཏུ་བླུན་པ་ཡིན་ནོ། །དེ་ལྟར་འཁོར་བ་སྤྱི་དང་བྱེ་བྲག་གི་སྡུག་བསྔལ་དར་དྲག་ལ་
ཡུན་རིང་བ། །རྒྱ་ཆེ་ལ་གྲངས་མང་བ། །བསམ་གྱིས་མི་ཁྱབ་ཅིང་བརྗོད་ཀྱིས་མི་ལང་བ་རྣམས་རང་གི་ཉམས་སུ་མྱོང་ན་བཟོད་དམ། །མི་བཟོད་
ཞིབ་པར་བསམ་པ་བཏང་སྟེ། །དེ་སྔོན་ཐོག་མ་མེད་པ་ནས་ད་ལྟའི་བར་དུ། །དེ་ལྟ་བུའི་སྡུག་བསྔལ་མྱོང་བ་ལ་དཔག་ཏུ་མེད་ན་ཡང་། །ད་རེས་མི་
ལུས་ཐོབ་པའི་ཐོག་ནས་ཐར་པ་མ་ཐོབ་ན། །དུས་ཐོག་མ་མེད་པ་ནས་དེ་ལྟ་བུའི་སྡུག་བསྔལ་རྣམས་ཉམས་སུ་མྱོང་དགོས། །དེ་ལྟ་བུའི་སྡུག་བསྔལ་

༄༅། །རྣམས་ཉམས་སུ་མྱོང་དགོས་ན་བཟོད་དམ་མི་བཟོད། །ནུས་སམ་མི་ནུས། །ཕོད་དམ་མི་ཕོད། །ཞིབ་བར་བསམ་པ་
བཏང་ལ་ཞེ་ཐག་པ་ནས་རང་རྒྱུད་དང་འདྲེས་ངེས་པར་བསྒོམ་པར་གལ་ཆེའོ། །དེ་ལྟ་བུའི་སྡུག་བསྔལ་རྣམས་མི་བཟོད་ན། །དེའི་རྒྱུ་སྔར་བཤད་
པའི་མི་དགེ་བ་རྣམས་ཡིན་པ་སྤང་དགོས། །རྒྱུ་མི་དགེ་བ་བྱས་པ་ལ་འབྲས་བུ་སྡུག་བསྔལ་འབྱུང་བ་ཆོས་ཉིད་ཡིན་ཏེ། །རྡོ་རྗེ་ཕྲེང་བའི་རྒྱུད་ལས་
བཅོམ་ལྡན་འདས་ཀྱིས་བཀའ་སྩལ་པ། །གསང་བའི་བདག་པོ་ཉོན་ཅིག །།ལུས་ཀྱི་ཉེས་པ་སྤྱོད་པ་ནི་རྣམ་པ་གསུམ་མོ། ངག་གི་ཉེས་པ་
སྤྱོད་པ་ནི་རྣམ་པ་བཞིའོ། །ཡིད་ཀྱི་སྒོ་ནས་ཉེས་པ་སྤྱོད་པ་ནི་རྣམ་གསུམ་མོ། །དེ་དག་ཉོན་མོངས་པ་གསུམ་གྱི་དབང་གིས་སེམས་ཅན་དམྱལ་བ་
དང་། ཡིད་དག་དང་། །དུད་འགྲོའི་སྐྱེ་གནས་སུ་ཏུ་ལྟུང་བར་འགྱུར་རོ། །ས་བཅུ་པའི་མདོ་ལས། །མི་དགེ་བཅུ་ཡི་ལས་དེ་དག་མང་དུ་བྱས་

པས་ཤས་ཆེ་བ་ནི། །སེམས་ཅན་དམྱལ་བའི་རྒྱུར་འགྱུར་རོ། །འབྲིང་ནི་ཡི་དྭགས་ཀྱི་རྒྱུར་འགྱུར་རོ། །ཆུང་དུས་དུད་འགྲོའི་རྒྱུར་འགྱུར་རོ། 
གཞན་ཡང་འཕགས་པ་སྡོང་པོ་བཀོད་པའི་མདོ་ལས། །སྲོག་གཅོད་པས་ནི་དམྱལ་བོར་ཁྲིད་དོ། །བྱོལ་སོང་གི་སྐྱེས་གནས་སུ་ཁྲིད་
དོ། །གཤིན་རྗེའི་འཇིག་རྟེན་དུ་ཁྲིད་དོ། །དེ་ནས་ཅི་སྟེ་མིར་སྐྱེས་ནའང་། །རྣམ་པར་སྨིན་པ་གཉིས་མངོན་པར་བསྒྲུབ་པ་འདིར་ལྟ་སྟེ་།
ཚེ་ཐུང་བ་དང་ནད་མང་བའོ། །མ་བྱིན་པ་ལེན་བས་ནི། །སེམས་ཅན་དམྱལ་བར་ཁྲིད་དོ། འགྲེས་སོ། །ལོངས་སྤྱོད་ཆུང་བ་དང་། །ཐུན་
མོང་གི་ལོངས་སྤྱོད་དུ་འགྱུར་རོ། །འདོད་པས་ལོག་པར་གཡེམ་པ་ནི། འགྲེས་སོ། །འདོད་པ་དང་བཅས་པའི་ཆུང་མ་དང་། གཡོག་འཁོར་
མི་སྲུན་བར་འགྱུར་རོ། །རྫུན་དུ་སྨྲ་བས་ནི། །བསྐུར་པ་མང་བ་དང་། །གཞན་གྱིས་བསླུ་བའོ། །ཕྲ་མས་ནི། །གཡོག་འཁོར་མི་མཐུན་པ་

༄༅། །དང་། །གཡོག་འཁོར་ངན་པར་འགྱུར་རོ། །ཚིག་རྩུབ་མོས་ནི། །ཡིད་དུ་མི་འོང་བའི་ཚིག་ཐོས་པ་དང་། །འཐབ་
མོས་ཚིག་ཐོས་པར་འགྱུར་རོ། །ངག་འཆལ་བས་ནི། །ཚིག་མི་བཙུན་པ་དང་། །སྤང་བ་མང་བར་འགྱུར་རོ་། སྣབ་སེམས་ཀྱི་ནི་ཆོག་མི་ཤེས་པ་
དང་། །འདོད་པ་ཆེ་བའོ། གནོད་སེམས་ཀྱི་ནི། །གནོད་པས་གླགས་ལྟ་བ་དང་། །ཕ་རོལ་གྱི་མནར་བའོ། །ལོག་པར་ལྟ་བ་ནི། །སེམས་
ཅན་དམྱལ་བར་ཁྲིད་དོ། །བྱོལ་སོང་གི་སྐྱེས་གནས་སུ་ཁྲིད་དོ། །གཤིན་རྗེའི་འཇིག་རྟེན་དུ་ཁྲིད་དོ། །དེ་ནས་ཅི་སྟེ་མིར་སྐྱེས་ནའང་རྣམ་པར་
སྨིན་པ་གཉིས་མངོན་པར་འགྲུབ་པ་འདི་ལྟར་སྟེ། །ལྟ་བ་ངན་པར་ལྟུང་བ་དང་གཡོ་སྒྱུ་ཅན་དུ་འགྱུར་བའོ། །ཞེས་གསུངས་སོ། །གཉིས་པ་
དགེ་བ་ལའང་གཉིས་ཏེ། རྒྱུ་དང་འབྲས་བུའོ། །དང་པོ་ལ་གསུམ་སྟེ། དགེ་བའི་ལས་ཀྱི་ངོ་བོ་ངོས་བཟུང་བ་དང་། །དེ་དག་གང་གི་

བསྐྱེད་པ་དང་། །ཅི་ལྟར་རྫོགས་པའི་ཚུལ་ལོ། །དང་པོ་དགེ་བ་ལ་བཅུ་སྟེ། །ལུས་ཀྱི་སྒོ་ནས་སྲོག་གཅོད་པ་སྤང་བ་ནས། །གཞན་གྱིས་
སྲོག་སྐྱོབ་པ་དང་། །མ་བྱིན་པ་ལེན་པ་སྤང་ནས། །སྦྱིན་པ་བཏང་བ། །མི་ཚང་བ་སྤྱོད་པ་སྤང་ནས། །ཚུལ་ཁྲིམས་བསྲུང་བ་དང་
གསུམ་ངག་གི་སྒོ་ནས། །རྫུན་སྤང་ནས་བདེན་པར་སྨྲ་བ་དང་། །ཕྲ་མ་སྤང་ནས་མི་མཐུན་པ་རྣམས་བཟླུམ་པ་དང་། །ཚིག་རྩུབ་སྤང་ནས་འཇམ་
པོར་སྨྲ་བ་དང་། །ངག་འཆལ་སྤང་ནས་སྨྲ་བཅད་དམ། །ཁ་དོན་བྱེད་པ་དང་བཞི། །ཡིད་ཀྱི་སྒོ་ནས་བརྣབ་སེམས་སྤང་ནས་ཞེན་ལོག་
བསྒོམ་པ་དང་། །གནོད་སེམས་སྤང་ནས་བྱམས་སྙིང་རྗེ་བྱང་ཆུབ་ཀྱི་སེམས་བསྒོམ་པ་དང་། །ལོག་ལྟ་སྤང་ནས་དཀོན་མཆོག་གསུམ་ལ་དད་
འདུན་མོས་གུས་བྱེད་པ་དང་གསུམ་མོ། །དེ་དབྱེས་ན་མང་དུ་ཡོད་ཀྱང་བསྡུ་ཅས་ན་དེར་འདུས། །དེའང་ལུས་ངག་ཡིད་གསུམ་ཀྱིས་ཟག་

༄༅། །བཅས་ཟག་མེད་ཟུང་འཇུག་གི་དགེ་བ་བསྒྲུབ་པ་ལ་འདུས་སོ། །གཉིས་པ་དེ་དག་གང་གིས་བསྐྱེད་པ་ནི། ཀླུ་
སྒྲུབ་ཀྱིས། །འདོད་ཆགས་ཞེ་སྡང་གཏི་མུག་མེད། །དེས་བསྐྱེད་པ་ལས་ནི་དགེ་བའོ། །ཞེས་གསུངས་པས་དགེ་བའི་ལས་ཐམས་ཅད་
ཉོན་མོངས་པ་དུག་གསུམ་མེད་ཅིང་། །རྒྱུ་སེམས་བྱུང་དད་པས་ཀུན་ནས་བསླང་བའོ། །གསུམ་པ་ཇི་ལྟར་རྫོགས་པའི་ཚུལ་ནི་དགེ་བའི་
ལས་སྦྱོར་དངོས་རྗེས་གསུམ། །ཀུན་བསླང་དང་བཞི་ཚང་ན་ཡོངས་སུ་རྫོགས་པའོ། །དེའང་གཅིག་ཚང་ན་ཆུང་། །གཉིས་ཚང་ན་འབྲིང་། །
གསུམ་ཚང་ན་ཆེ། །བཞི་ཀ་ཚང་ན་ཤིན་ཏུ་ཡང་ཆེ་བའོ། །གཉིས་པ་འབྲས་བུ་ལ་གཉིས་ཏེ། །གནས་སྐབས་གི་འབྲས་བུ་དང་། །མཐར་ཐུག་
གི་འབྲས་བུའོ། །དང་པོ་ནི། །དགེ་བ་བཅུ་སྟོབས་ཆེ་ཆུང་གི་ཁྱད་པར་གྱི། །འདོད་ཁམས་ལྷ་མའི་གནས་མཐོ་དམན་དུ་སྐྱེ། །དགེ་བ་

བཅུ་ཚད་མེད་བཞི། །མི་གཡོ་བའི་ཉམས་དང་གསུམ་གྱི་གཟུགས་ཁམས་གནས་རིགས་བཅུ་བདུན་གྱི་གནས་མཐོ་སྨད་དུ་སྐྱེ། །སེམས་རྩེ་
གཅིག་རང་གི་ལྟ་བ་བཞི། །གཟུགས་མེད་སྐྱེ་མཆེད་མུ་གཞི་གནས་མཐོ་དམན་དུ་སྐྱེ་བའོ། །གཉིས་པ་མཐར་ཐུག་གི་འབྲས་བུ་ལ་ཡང་། །
གནས་སྐབས་མཐར་ཐུག་གཉིས་ཡོད་པའོ། དང་པོ་ནི། །ཐེག་ཆུང་གི་ལུགས་ལ། །རྒྱུན་ཞུགས་དང་། །ལན་གཅིག་ཕྱིར་འོང་བ་དང་། །ཕྱིར་
མི་འོང་བ་དང་། །དགྲ་བཅོམ་པ་དང་། །རང་བྱང་ཆུབ་པོ། །ཐེག་པ་ཆེན་པོ་མཚན་ཉིད་ཀྱི་ལུགས་ལ་ས་རིམ་པ་བཅུའོ། །སྔགས་ཀྱི་ལུགས་
ལ་རིག་འཛིན་བཞི།  །མན་ངག་གི་ལུགས་ལ་རྣལ་འབྱོར་བཞིའོ། །དེར་རྣམས་ལའང་ཡོན་ཏན་བསམ་གྱིས་མི་ཁྱབ་པའོ། །དེ་ནང་རྒྱུན་
ཞུགས་ཀྱིས་འབྲས་བུ་ཐོབ་ནས་ངན་སོང་གསུམ་དུ་མི་ལྡོག །།ཕྱིར་མི་འོང་བའི་འབྲས་བུ་ཐོབ་ནས་འཁོར་བར་མི་ལྡོག་གོ །།གཉིས་པ་མཐར་

༄༅། །ཐུག་གི་འབྲས་བུ་ནི། །རྣམ་པ་ཐམས་ཅད་མཁྱེན་པ་ཡང་དག་པར་རྫོགས་པའི་སངས་རྒྱས་ཐོབ་པའོ། །དེ་ལ་སྟོབས་
བཅུ། །མ་འཇིགས་པ་བཞི། །སོ་སོར་ཡང་དག་པའི་རིག་པ་བཞི། །སངས་རྒྱས་ཀྱི་ཆོས་འདྲེས་པ་བཅོ་བརྒྱད་སྐུ་རིགས་རྒྱན་གྱིས་འཁོར་ལོ་ཉི་ཤུ་
རྩ་ལྔ་ལ་སོགས་ཡོན་ཏན་མཐའ་ཡས་སོ། །དེ་ལྟ་བུའི་གནས་སྐབས་དང་། །མཐར་ཐུག་བདེ་བ་ཕུན་གསུམ་ཚོགས་པ་རྣམས་ཀྱང་ཐོབ་ན་དགའ་འམ། 
མི་དགའ། །ཐོབ་དགོས་སམ་མི་དགོས། །ཐོབ་པ་གལ་ཆེའམ་མི་ཆེ་ཞིབ་པར་བསམ་པ་བཏང་ལ། །ཞེ་ཐག་པ་ནས་རང་རྒྱུད་དང་འདྲེས་པ་ངེས་
པར་བསྒོམ་པ་གལ་ཆེའོ། །དེ་ལྟ་བུའི་བདེ་བ་རྣམས་ཐོབ་པ་གལ་ཆེར་བར་གྱུར་ན། །དེའི་རྒྱུ་སྔར་བཤད་པའི་དགེ་བ་རྣམས་ཡིན་པས་བསྒྲུབ་
དགོས། །རྒྱུ་དགེ་བ་བསྒྲུབ་པ་ལ་འབྲས་བུ་བདེ་བ་ཐོབ་པ་ཆོས་ཉིད་ཡིན་ཏེ། །ས་ཡི་སྙིང་པོ་འཁོར་ལོ་བཅུའི་མདོ་ལས། །རིག་ཀྱི་བུ། །དགེ་

བ་བཅུ་ཡི་ལས་ཀྱི་ལམ་ལ་ནན་ཏན་གསུངས་པ་ནི། །འཇིག་རྟེན་ནི་རྒྱལ་རིགས་དང་། །བྲམ་ཟེ་ལ་སོགས་པའི་རིགས་ཆེན་པོ་རྣམས་དང་། 
རྒྱལ་པོ་ཆེན་པོ་ལ་སོགས་པའི་ལྷ་རྣམས་དང་། །ཉོན་ཐོས་དང་། །རང་སངས་རྒྱས་དང་། །བླ་ན་མེད་པའི་བྱང་ཆུབ་ཀྱི་བར་དུ་ཡོད་པར་
འགྱུར་ཏེ། །དེ་དག་ཀྱང་དགེ་བ་བཅུ་ཡི་ལས་ཀྱི་ལམ་ཡིནན་ཏན་བྱེད་པའི་བྱེ་བྲག་ཏུ་གྱུར་རོ། །ཅེས་གསོལ་པ་དང་། །ཐེག་པ་གསུམ་དང་
ཐེག་པ་གསུམ་ལ་འཇུག་པའི་གང་ཟག་ལ་ཅི་ལྟར་འཁྲུལ་པ་ལགས། །བཀའ་སྩལ་པ། །རིགས་ཀྱི་བུ་འཁོར་ལོ་བཅུ་པོ་འདི་དག་དང་
ལྡན་ན་ཐེག་པ་གསུམ་དང་། །ཐེག་པ་གསུམ་ལ་འཇུག་པའི་གང་ཟག་ལ་འཁྲུལ་པ་མེད་པར་འགྱུར་རོ། །བཅུ་གང་ཞེ་ན། །འདི་
ལྟ་སྟེ་མི་དགེ་བ་བཅུ་སྤང་སྟེ། །དགེ་བ་བཅུ་གུམ་པར་བསྒྲུབ་པའོ། །རིགས་ཀྱི་བུ་གང་འདས་པའི་སངས་རྒྱས་རྣམས་དང་། །མ་འོང་པར་

༄༅། །སངས་རྒྱས་པར་གྱུར་པ་རྣམས་དང་། །ད་ལྟ་ཕྱོགས་བཅུ་ན་འཚོ་ཞིང་གཞེས་པའི་སངས་རྒྱས་བཅོམ་ལྡན་
འདས་རྣམས་ཀྱང་། །མི་དགེ་བ་བཅུ་པོ་འདི་སྤང་ཞིང་། །དགེ་བ་བཅུ་གུས་པར་བསྒྲུབ་པ་ལས་བྱུང་བའོ། །ཀླུ་ཡི་རྒྱལ་པོ་རྒྱ་མཚོས་
ཞུས་པའི་མདོ་ལས། །ཀླུའི་བདག་པོ། དགེ་བ་བཅུའི་ལས་ཀྱི་ལམ་ལ་འདི་དག་ཁོ་ནས། །དེ་བཞིན་གཤེགས་པའི་སྟོབས་བཅུ་དང་། །
མི་འཇིགས་པ་བཞི་དང་། །སངས་རྒྱས་ཀྱི་ཆོས་རྣམས་ཡོངས་སུ་རྫོགས་པར་འགྱུར་ཏེ། །ཀླུའི་བདག་པོ། །དེ་ལྟ་བས་ན་དགེ་བ་བཅུའི་
ལས་ཀྱི་ལམ་འདི་དག་ལ་རྣམ་པ་ཐམས་ཅད་དུ་བརྩོན་པར་བྱའོ། །ཞེས་གསུངས་སོ། །དེ་ཡང་མཐར་ཐུག་བླ་ན་མེད་པའི་བྱང་ཆུབ་ཐོབ་
དགོས། །དེ་མ་ཐོབ་ན་གནས་སྐབས་ལྷ་མའི་བདེ་འབྲས་ཙམ་རེ་ཐོབ་ཀྱང་འགྱུར་བའི་ཆོས་ཅན་ཡིན་པས་སྙིང་པོ་མེད་དེ། ཁམས་གོང་

མའི་ལྷ་རྣམས་ལ་བསྐལ་པ་མང་པོ་མི་གཡོ་བའི་ཏིང་ངེ་འཛིན་ཡོད་ཀྱང་། །དེའི་ཚེ་ཚད་དང་། །བསོད་ནམས་ཟད་པ་དང་། །སླར་
ཡང་སྐད་ཅིག་ཙམ་ཡང་སེམས་རང་ཐོག་ན་མི་གནས་པའི་བསྒྲིམ་པོར་སྐྱེ། །མངོན་ཤེས་ལ་ཐོགས་ཆགས་མེད་པའི་མཁྱེན་རབ་ཤར་
ཡང་། །སླར་ཡང་བླུན་པོའི་མཐར་ཐུག་དུད་འགྲོར་སྐྱེ། །རྫུ་འཕྲུལ་དཔག་ཏུ་མེད་པ་བསྟེན་ནུས་པའི་གྲུབ་པ་ཐོབ་ཀྱང་། །དེའི་ཚེ་ཚད་
དང་བསོད་ནམ་ཟད་པ་དང་། །སླར་ཡང་རང་ལུས་ཀྱང་མི་ཐེག་པའི་ནུས་ཆུང་དུ་སྐྱེ། །རིག་པའི་གནས་ལྔ་ལ་མཁས་པའི་པཎ་ཏྲི་ཏ་སྐྱེས་
ཀྱང་། འགྲེས་སོ། །བླུན་པོ་བ་གླང་གི་རྫི་བུ་ལྟར་སྐྱེ། །ཚངས་པ་བརྒྱ་སྦྱིན་ལ་སོགས་པའི་ལྷ་ཆེན་པོ་རྣམས་སུ་སྐྱེས་ནས། །ལྷའི་
བུ་བདེ་བ་ཕུན་གསུམ་ཚོགས་པ་ཐོབ་ཀྱང་། །མནར་མེད་པའི་དམྱལ་བར་སྐྱེ། །གཞན་ལ་དངོས་གྲུབ་སྟེར་ནུས་པའི་ནོར་ལྷར་སྐྱེས་

༄༅། །ཀྱང་། །ཡི་དྭགས་སུ་སྐྱེ། །ལྷ་ཡི་བུ་ཉི་མ་དང་ཟླ་བ་རྣམས་སུ་སྐྱེས་ནས་གླིང་བཞིའི་མུན་པ་བསལ་ནུས་ཡང་། །རང་གིས་
ལག་བརྐྱང་བསྐུམ་མི་མཐོང་བའི་མུན་པའི་གཏེར་ཁང་དུ་སྐྱེ། །མངའ་རིས་ལོངས་སྤྱོད་ཕུན་གསུམ་ཚོགས་པ་འཁོར་ལོས་བསྒྱུར་བའི་རྒྱལ་པོ་
སྐྱེས་ཀྱང་། །འབངས་ཀྱི་ཡང་མཐར་སྐྱེ། །ཕོ་རྒོད། །མདའ་སྐྱིན། ཤེས་ཆེ། དབང་པོ་གསལ་བ་གེ་སར་ལྟ་བུ་སྐྱེས་ཀྱང་། །དེའི་
ཚེ་ཚད་དང་། །བསོད་ནམ་ཟད་པ་དང་སླར་ཞ་བ་དང་། ལོང་བ་ལ་སོགས་པ་སྐྱེའོ། །དེ་བས་ན་སྲིད་པའི་རྩེ་མོ་ནས། །མནར་མེད་པའི་ཟངས་
ཁ་ན་ཡལ་ལ་ཁད། ཡལ་ལ་ཁད་ལ་ཡོད་པ་དང་འདྲ་བའི་སྲིད་པའི་བདེ་བ་ཐོབ་ཀྱང་སྙིང་པོ་མེད་དེ། །ཀླུ་སྒྲུབ་ཀྱིས། བརྒྱ་བྱིན་མཆོད་འོས་
ཉིད་དུ་གྱུར་ན་ཡང་། །ལས་ཀྱི་དབང་གིས་སླར་ཡང་སར་སྟེང་ལྟུང་། །འཁོར་ལོས་བསྒྱུར་རྒྱལ་ཉིད་དུ་གྱུར་ནས་ཀྱང་། །སླར་ཡང་འཁོར་བའི་

ཡང་བྲན་ཉིད་དུ་འགྱུར། །བྱམས་པ་མགོན་པོས། །མི་གཙང་བ་དྲི་ཞིམ་མེད་བཞིན་དུ། །འགྲོ་ལྔ་དག་ལ་བདེ་བ་མེད་ཅེས་གསུངས་
སོ། །དེ་བས་ན་སྲིད་པའི་བདེ་བ་ཐོབ་ཀྱང་། སྙིང་པོ་མེད་པ་བླ་ན་མེད་པའི་བྱང་ཆུབ་ཐོས་དགོས། །དེ་ཐོབ་པ་ལ་དགེ་རྩ་ཅི་བྱེད་ཐམས་ཅད་
བྱང་ཆུབ་ཀྱིས་ལམ་དུ་འགྲོ་བར་བྱེད་དགོས། །དེར་འགྲོ་བ་ལ་དགེ་རྩ་ཆེ་འབྲིང་ཆུང་གསུམ་ཅི་བྱེད་ཅིང་། སྦྱོར་བ་སེམས་བསྐྱེད་ཀྱི་ཟིན་པ། 
དངོས་གཞི་རང་བཞིན་མེད་པས་རྒྱས་ཐེབ་པ། །འཇུག་བསྔོ་བ་སྨོན་ལམ་སྡུད་པ་གསུམ་འཛོམ་དགོས། །དེ་གསུམ་འཛོམ་ནས་བྱང་ཆུབ་
ཀྱི་ལམ་དུ་འགྲོ། །མ་འཛོམས་ན་མི་འགྲོ་བས་དེ་གསུམ་འཛོམས་པ་གལ་ཆེའོ། །ཆེ་ཚང་སངས་རྒྱས་ཡེ་ཤེས་ཀྱིས། །ཀྱེ་མ་བསོད་ནམས་
མཐུ་ཡི་ལྷ་མིའི་དཔལ་ཐོབ་ཀྱང་། །སྲིད་པའི་བདེ་བ་མི་རྟག་འགྱུར་ཞིང་འཇིགས། །འཕོ་ཀློང་འཐབ་རྩེད་བྲེལ་ཕོང་དུ་མས་གཙེས། དོང་

༄༅། །ནང་བཙོན་བུའི་རི་དྭགས་རྒྱར་ཆུད་འདྲ། །ཀྱེ་དེ་ཕྱིར་དགེ་རྩ་ཅི་བསགས་པ། །སྲིད་པའི་བདེ་བ་དོན་དུ་མ་གཉེར་
བར་། །ཀུན་བསླང་བྱང་སེམས་དངོས་གཞི་སྒྱུ་མའི་བློས། བྱང་ཆུབ་ཆེན་པོར་བསྔོས་ཤིག་ཤེས་ལྡན་ཀུན། །སྤྱོད་འཇུག་ལས། །དགེ་བ་
གཞན་ཀུན་ཆུ་ཤིང་བཞིན་ཏུ་ནི། །འབྲས་བུ་བསྐྱེད་ནས་ཟད་པར་གྱུར་པ་ཉིད། །བྱང་ཆུབ་སེམས་གྱི་ལྗོན་ཤིང་རྟག་པར་ཡང་། །འབྲས་བུ་བསྐྱེད་
ནས་མི་ཟད་འཕེལ་བ་ཉིད། །ཅེས་གསུངས་སོ། །དེ་ལྟར་འཁོར་བའི་ཉེས་དམིགས་དང་། །ཐར་པའི་ཕན་ཡོན་གྱི་རྒྱུ་འབྲས་ཀུན་ལས། 
ཞིབ་བར་རྟོགས་དཔྱད་གཞིགས། འགྲེལ། །གཏན་ལ་ཕབ་ནས་ཞེ་ཐག་པ་ནས་རང་རྒྱུད་འདྲེས་ངེས་པར་བསྒོམ་པ་གལ་ཆེའོ། གཉིས་
པ་བསྒོམ་པའི་ཕན་ཡོན་ནི། །ལས་རྒྱུ་འབྲས་བསྒོམ་པའི་ཕན་ཡོན་ལ་དཔེར་ན་སྨན་དུག་གཉིས་འབྱེད་པས། །དུག་སྤང་ནས། །སྨན་

ཟོས་པས་བདེ་བ་མྱོང་བ་བཞིན་དུ། །ལས་རྒྱུ་འབྲས་ཡང་དག་པར་འབྱེད་པས། །མི་དགེ་བ་སྤང་ནས་དགེ་བ་བསྒྲུབ་པས་གནས་སྐབས་དང་། 
མཐར་ཐུག་གི་བདེ་བ་ཕུམ་ཚོགས་པ་ཐོབ་པའོ། །འཁོར་བའི་ཉེས་དམིགས་བསྒོམ་པའི་ཕན་ཡོན། །ལྟོག་ན་ཟས་དྲན། འཁྱག་ན་
གོས་དྲན་པ། །འཇིགས་ན་སྐྱབས་དྲན་པ་བཞིན་དུ་འཁོར་བའི་ཉེས་དམིགས་དྲན་པས་འཇིགས་ནས་ཐར་པ་བྱང་ཆུབ་སྒྲུབ་པས་ཚེ་གཅིག་
ལ་སངས་རྒྱས་ཐོབ་པའོ། །གསུམ་པ་མ་བསྒོམ་པའི་ཉེས་དམིགས་ལ། །ལས་རྒྱུ་འབྲས་མ་བསྒོམ་པའི་ཉེས་དམིགས་ནི། །སྨན་དུག་
མ་འབྱེད་ནས་བསྲེས་མར་ཟོས་པའམ། །སྨན་སྤང་ནས་དུག་ཟོས་པ་བཞིན་དུ། །ལས་རྒྱུ་འབྲས་མ་འབྱེད་པས་དགེ་སྡིག་བསྲེས་མར་
སྤྱོད་པའོ། །དགེ་བ་སྤང་ནས་མི་དགེ་བ་བསྒྲུབ་པས་ངན་སོང་གསུམ་ལ་སོགས་འཁོར་བའི་སྡུག་བསྔལ་མྱོང་བའོ། །འཁོར་བའི་ཉེས་དམིགས་

༄༅། །མ་བསྒོམ་པའི་ཉེས་མིག་ནི། །མ་ལྟོག་ན་ཟས་མི་དྲན། །མ་འཁྱགས་ན་གོས་མི་དྲན། །མ་འཇིགས་ན་སྐྱབས་མི་
དྲན་པ་བཞིན་དུ། །འཁོར་བའི་ཉེས་དམིགས་མ་དྲན་པས། །འཇིག་རྟེན་འཁོར་བའི་ཆོས་ལ་ཡང་དག་ཕྲ་ཞེན་ཏེ། ཚེ་འདིའི་བྱ་བ་ཁོ་ན་བསྒྲུབ་
པས་མཐའ་མེད་པའི་འཁོར་བའི་སྡུག་བསྔལ་གྱི་རྒྱ་མཚོ་ཆེན་པོ་ལ་འཁྱམ་པའོ། །བཞི་པ་རྒྱུད་ལ་སྐྱེས་པའི་ཚད་ནི། །ལས་རྒྱུ་འབྲས་རྒྱུད་
ལ་སྐྱེས་པའི་ཚད་ལ། །དཔེ་དོན་གཉིས་ཡོད་པའི་དཔེ་ནི། །འདན་གང་རྒྱལ་ལྟ་བུ་གཅིག་དགོས། །དོན་ལ་ཉམས་རྟོགས་ཟུང་འབྲེལ་གཅིག་
དགོས་ཏེ། །ལས་རྒྱུ་འབྲས་བསླུ་བ་མེད་པ་ལ་ངེས་པར་ཡིད་ཆེས། ཐད་ཆོད་ ཐེ་ཚོམ་དང་བྲལ་བར་རྟོགས་པ། །དེ་ལྟར་རྟོགས་པའི་ཐོག་ནས་
ལུས་ངག་ཡིད་གསུམ་གྱི་དགེ་བ་མི་བསྒྲུབ་དོག་པ་དང་། །མི་དགེ་བའི་ཕྱོགས་སུ་ཤོར་བའམ། །ཤོར་དོགས་པ་ལ། །སྐྲག་པ་ལ་ཚ་ཀམ་ཀམ་

སྐྱེ་བ་ཉམས། །དེ་ལྟར་ཉམས་རྟོགས་ཟུང་འབྲེལ་དུ་སྐྱེས་པས། །མི་དགེ་བ་ཕྲ་ཞིང་ཕྲ་བ་ཐམས་ཅད་སྤང་ནས། །དགེ་བ་བསྒྲུབ་པ་ལ་མི་
གདའ་བ་ནི། །ལས་རྒྱུ་འབྲས་ལ་སྐྱེས་པའི་ཚད་དོ། །འཁོར་བའི་ཉེས་དམིགས་རྒྱུད་ལ་སྐྱེས་པའི་ཚད་ལའང་དཔེ་དོན་གཉིས་ཡོད་པའི་དཔེ་ནི། 
གླང་རི་ཐད་པ་འདྲ་གཅིག་དགོས། །དོན་ལ་ཉམས་རྟོགས་ཟུང་འབྲེལ་གཅིག་སྐྱེ་དགོས་ཏེ། །འཁོར་བ་འདི་སྡུག་བསྔལ་གྱི་རང་བཞིན་ཡིན་པས་
སྙིང་པོ་མེད་པ་ལ་ངེས་པར་ཡིད་ཆེས། །ཐག་ཆོད། །ཐེ་ཚོམ་དང་བྲལ་བ་རྟོགས་པ་དེ་ལྟར་རྟོགས་པའི་ཐོག་ནས་འཁོར་བའི་ཉེས་དམིགས་དྲན་པས་
སྙིང་རླུང་ལོང་ཞིང་། །འདུག་འགོ་མེད་པ་ཙམ་སྐྲགས་སྔངས་སྐྱེ་བ་ཉམས། །དེ་ལྟར་ཉམས་རྟོགས་ཟུང་འབྲེལ་སྐྱེས་པས་འཇིག་རྟེན་
འཁོར་བའི་བྱ་བ་ཐམས་ཅད་ལིང་གིས་བཏང་ནས། །ཐར་པ་བྱང་ཆུབ་བསྒྲུབ་པ་ལ་སྙིང་རུས་བརྩོན་འགྲུས་དར་དྲག་ལ་ཡུན་རིང་བར་གནས་

༄༅། །པ་ནི། །འཁོར་བའི་ཉེས་དམིགས་རྒྱུད་ལ་སྐྱེས་པའི་ཚད་དོ། །དེ་ལྟར་ཚད་ལྡན་རྒྱུད་ལ་མ་སྐྱེས་ཀྱི་བར་དུ་བསྒོམ་པ་
གལ་ཆེའོ། །དེ་ཡང་ལན་གཅིག་སྐྱེས་པས་མི་ཆོག་རྒྱུད་ལ་བརྟེན་པ་གལ་ཆེའོ། །གཉིས་པ་སྐྱབས་འགྲོ་ནི། །དེ་ལྟ་བུའི་ཁམས་
གསུམ་འཁོར་བའི་སྡུག་བསྔལ་ཐམས་ཅད་ལ་སྐྱོབ་པར་བྱེད་པའི་ཐབས། །སངས་རྒྱས་ཀྱི་བསྟན་པ་རིན་པོ་ཆེའི་སྒོར་ཞུགས་པ་ལས། །
སྤྱིར་མཁར་གཟབ་ན་རྨིང་གཟབ་པ་དང་འདྲ་བས་ཐེག་པ་གང་གིས་སྒོར་འཇུག་ཀྱང་ཐོག་མར་སྐྱབས་སུ་འགྲོ་བ་གལ་ཆེ། དེ་ཡང་དཀོན་མཆོག་
གསུམ་མ་གཏོགས་པ། །གཞན་གང་གི་ཀྱང་སྐྱོབ་པར་མི་ནུས་ཏེ། །འདུལ་བ་ལུང་ལས། །ཕལ་ཆེར་རི་དང་ནག་འཚལ་ལ། །ཀུན་དགའ་
དང་ནི་མཆོག་གནས་ཀྱིས། །ལྗོན་ཤིང་དག་ལ་སྐྱབས་འགྲོ་སྟེ། །སྐྱབས་དེ་དག་གཙོ་བོར་མ་ཡིན་པས། །སྐྱབས་དེ་དག་ལ་ནི་བརྟེན་ནས་ནི། །

འཇིགས་པ་ཀུན་ལ་སྐྱོབ་མི་ནུས། །ཞེས་གསུངས་སོ། །འོ་ན། །དཀོན་མཆོག་གསུམ་པོ་ཁོ་ནས་སྐྱོབ་པ་ཡིན་ཏེ། །སྐྱོབ་ཕྱིར་སྐྱབས་ཀྱི་
དམ་པ་ཡིན། །ཅེས་པ་དང་། །ས་ཡི་སྙིང་པོ་འཁོར་ལོ་བཅུ་པའི་མདོ་ལས། །འཇིག་རྟེན་དག་ན་བདེ་སྐྱིད་པ། །དེ་ཡང་དཀོན་མཆོག་གསུམ་
ལས་བྱུང་། །དེ་ཕྱིར་བདེ་ཞིང་སྐྱེད་པར་འདོད་པ་དག །།རྟག་ཏུ་དཀོན་མཆོག་གསུམ་པོ་མཆོད་པར་གྱིས། །ཞེས་གསུངས། །དེ་ལ་དང་
པོ་སྐྱབས་ཡུལ་བསྒོམ་པ་ནི། །ཕྱི་མཚན་ཉིད་ཀྱི་ལུགས་ལ་སྐྱབས་ཡུལ་གྱིས་གཙོ་བོ་སངས་རྒྱས་བསྒོམ། །དེ་ལ་ཆོས་དང་དགེ་འདུན་གྱིས་བསྐོར་
ཏེ་དཀོན་མཆོག་གསུམ་བསྒོམ། །ནང་གསང་སྔགས་ཀྱི་ལུགས་ལ། །སྐྱབས་ཡུལ་གྱི་གཙོ་བོ་བླ་མ་བསྒོམ། །དེ་ལ་དཀོན་མཆོག་གསུམ་དང་། 
ཡི་དམ་ལྷ་ཚོགས་དང་། །མཁའ་འགྲོ་ཆོས་སྐྱོང་གིས་བསྐོར་ཏེ་དཀོན་མཆོག་དྲུག་བསྒོམ་པའོ། །དེའང་དཀོན་མཆོག་གསུམ་ལ་འདུས་སོ། 

༄༅། །དེ་ལ་འདིར་གསང་སྔགས་ལུགས་ཀྱི་སྐྱབས་འགྲོ་བྱ་སྟེ།། ༈ །།མདུན་གྱི་ནམ་མཁར་སེང་གེ་བཞི་
བཞི་བརྒྱད་ཀྱིས་ཉེ་བར་བཏེགས་པའི་སྟེང་དུ་རིན་པོ་ཆེ་སྣ་ཚོགས་ལས་གྲུབ་པའི་ཁྲི་ཡངས་ཤིང་རྒྱ་ཆེ་བ་རིན་པོ་ཆེའི་དྲྭ་བས་ཁྲི་ཁེབ་བྱས་པ། །
དེའི་སྟེང་དུ་ཉི་ཟླ་པདྨའི་གདན་གསུམ་བརྩེགས་ཀྱི་སྟེང་དུ་དར་སྣ་ཚོགས་བརྡབ་པའི་ཁྲི་ལ་དཀོན་མཆོག་ཀུན་འདུས་ཀྱི་ངོ་བོ་རྩ་བའི་བླ་མ་བསྒོམ། 
དེའི་སྤྱི་བོར་རྡོ་རྗེ་ཆང་ངམ། །ཀུན་ཏུ་བཟང་པོའི་བར་དུ་བརྒྱུད་པའི་བླ་མ་རྣམས་ཐོ་བརྩིགས་སུ་བསྐོམ། །དེ་ལ་བསྒྲུབ་རྒྱུད་ཀྱི་བླ་མ་རྣམས་
ཀྱིས་སྤྲིན་ཕུང་གཏིབ་པ་ལྟར་དུ་བསྐོར་ནས་བཞུགས་པ། །དེ་ཡི་གཡས་སུ་རྟ་མཆོག་བརྒྱད་ཀྱིས་བཏེགས་པའི་ཁྲི་དེ་འདྲ་བའི་སྟེང་དུ། སྟོན་པའི་
གཙོ་བོ་བཅོམ་ལྡན་འདས་རྒྱལ་བ་ཤཀ་ཀྱཱ་ཐུབ་པ་ལ་ཕྱོགས་བཅུའི་དུས་གསུམ་གྱི་སངས་རྒྱས་རྣམས་ཀྱིས་བསྐོར་ནས་བཞུགས་པ། །དེ་ཡང་ངོ་

བོ་ཆོས་ཀྱི་སྐུ་ལས་མ་གཡོས་ཤིང་། །རྣམ་པ་ལོངས་སྤྲུལ་གྱིས་མཚན་དཔེ་དུ་མས་སྤྲས་པའོ། །དེའི་གཡོན་དུ་ཤང་ཤང་བརྒྱད་ཀྱིས་
བཏེགས་པའི་ཁྲི་དེ་འདྲ་བའི་སྟེང་དུ། རིགས་གསུམ་མགོན་པོ་ལ་འཕགས་པའི་དགེ་མདུན་རྣམས་གྱིས་བསྐོར་ནས་བཞུགས་པ། །
དེའི་རང་བཞིན་བླ་ན་མེད་པའི་བྱང་ཆུབ་ལས་ཕྱིར་མི་ལྡོག་པའི་བྱང་སེམས། །རྣམ་པ་རབ་དུ་བྱུང་བའི་ཆ་ལུགས་ཅན་ནོ། དེའི་རྒྱབ་ཏུ་རྨ་བྱ་བརྒྱད་
ཀྱིས་བཏེགས་པའི་ཁྲི་དེ་འདྲ་བའི་སྟེང་དུ། །སྡེ་སྣོད་གསུམ་དང་། །རྒྱུད་སྡེ་དྲུག་གིས་བསྡུས་པའི་དམ་པའི་ཆོས་གསེར་གྱི་ཤོག་བུ་ལ་
བཻཌུ་ཡའི་ཞུན་མས་རང་ནན་ཏུ་བྲིས་པའི་གསུང་རབ་གླེགས་བམ་རི་བོ་ལྟར་དུ་འགྲིགས་པ། །དེའང་ངོ་བོ་དོན་དམ་ཆོས་ཀྱི་དབྱིངས་ལས་མ་
གཡོས་ཤིང་། །རྣམ་པ་གསུང་རབ་གློགས་བམ་རང་སྒྲ་དྲག་པའོ། དེའི་མདུན་དུ་གླང་ཆེན་བརྒྱད་ཀྱིས་བཏེགས་པའི་ཁྲིའི་སྟེང་དུ། །

༄༅། །རང་གི་ཡི་དམ་གང་ཡིན་པ་དེ་གཙོ་བོར་བསྒོམ། །དེ་ལ་རྒྱུད་སྡེ་བཞི་འམ་དྲུག་གི་དཀྱིལ་འཁོར་ལྷ་ཚོགས་
རྣམས་ཀྱིས་བསྐོར་ནས་བཞུགས་པ། །དེ་ཡང་ངོ་བོ་ཆོས་ཀྱི་སྐུ་ལ་མ་གཡོས་ཤིང་། །རྣམ་པ་རྒྱལ་བ་ཞི་ཁྲོའི་ལྷ་ཚོགས་སུ་སྣང་བའོ། །
དེ་དག་ཀུན་གྱིས་ཕྱི་རོལ་དུ་མཁའ་འགྲོ་ཆོས་སྐྱོང་གིས་བསྐོར་བའོ། །དེ་ཡང་རང་བཞིན་དེ་ཁོ་ན་ཉིད་ལས་མ་གཡོས་ཤིང་། །རྣམ་པ་མཁའ་
འགྲོ་ཆོས་སྐྱོང་བསྟན་པ་བསྲུང་བའོ། །དེ་དག་ཀུན་ཀྱང་ཆུ་ནང་གི་ཟླ་བའམ། འཇའ་མཚོན་གྱི་གཟུགས་བརྙེན་ལྟ་བུ་འོད་དཔུང་དང་བཅས་པ་
བཀྲ་དཔུང་ངེ་། ཐིབས་སེ། །དཀྱིལ་ལེ། །ལམ་མ་བ། །རང་ལ་ཞལ་གྱིས་ཕྱོགས། །སྤྱན་གྱིས་གཟིགས། །ཐུགས་ཀྱིས་དགོངས་
ནས་བཞུགས་པར་བསམ། །དེ་ཡང་མེད་པ་ལ་ཡོད་པ་ལྟར་བསྒོམ་པ་མིན། །གང་གི་བསྒོམ་པ་དེའི་མདུན་དུ་ངེས་པར་ཡོད་པ་དེར། གང་

ཞིག་སངས་རྒྱས་ཡིད་བྱེད་པ། །དེ་ཡི་མདུན་ལ་ཐུབ་པ་བཞུགས། །ཞེས་གསུངས། །དེ་ཡི་མདུན་དུ་རང་ལ་ཁམས་སུམ་སེམས་
ཅན་ཐམས་ཅད་ཀྱིས་བསྐོར་ནས་ཡོད་པར་བསམ། །རང་གཞན་ཀུན་ཀྱི་ལུས། །ལོངས་སྤྱོད་ཁ་རྗེ། །དབང་ཐང་བསགས་པ་ཡོ་
བྱེད་བཅས་པ་འབུལ་ནས་ངེས་པར་སྐྱབས་སུ་འགྲོའོ། །སྙམ་དུ་དད་པ་མོས་གུས་རྩི་གཅིག་པས་འདུད་དོ། །དེ་ནས་འདི་ལྟར་མ་ལག་
རྡུམ་མའི་བུ་ཆུས་ཁྱེར་གྱིས་འདུ་ཤེས་བསྐྱེད་དེ། །དཔེར་ན་མ་ལག་རྣུམ་མའི་བུ་ཆུས་ཁྱེར་ན། མོ་ལ་སྙིང་རྗེ་ཚད་མེད་པ་ཡོད་ཀྱང་། 
བསྙབ་པའི་ནུས་པ་མེད་པས། །གཞན་ལག་པ་ཡོད་མི་རྣམས་ལ་ར་མདའ་བཟློས་ནས་བསྙབ་བཅོལ་དགོས་པ་བཞིན་དུ། །གནོད་བྱེད་ཀྱིས་
གཙོར་བྱས་པའི་ཁམས་སུམ་གྱི་སེམས་ཅན་ཐམས་ཅད་ཐོག་མ་མེད་པའི་དུས་ནས་ད་ལྟའི་བར། །བདག་གིས་དྲིན་ཆེན་གྱི་ཕ་མ་ཡིན་ཅིང་

༄༅། །འཁོར་བ་སྡུག་བསྔལ་གྱིས་རྒྱ་མཚོར་བྱིང་ཡང་བདག་ལ་སྐྱོབ་པའི་ནུས་པ་མེད། །ཁྱེད་དཀོན་མཆོག་རིན་པོ་ཆེ་
རྣམས་ལ་མཁྱེན་པའི་ཡེ་ཤེས། །བརྩེ་བའི་ཐུགས་རྗེ། །མཛད་པའི་ཕྲིན་ལས། །སྐྱོབ་པའི་ནུས་མཐུ་བསམ་གྱིས་མི་ཁྱབ་པ་མངའ་བ་ལགས་
པས་ར་མདའ་ལྡོགས་ཏེ། །གནོད་བྱེད་ཀྱིས་གཙོར་བྱས་པའི་སེམས་ཅན་ཐམས་ཅད་བདེ་བ་ལྡན། །སྡུག་བསྔལ་དང་བྲལ་ནས་བླ་ན་མེད་
པའི་བྱང་ཆུབ་ཐོབ་པར་བྱའོ། །དེ་ཡི་ཆེད་དུ། །བླ་མ་ལ་ལམ་གྱིས་སྟོན་པའམ་འདྲེན་པ། །སངས་རྒྱས་ལ་སྟོན་པ། །ཆོས་ལ་ལམ་གྱི་
དངོས་གཞི། །དགེ་མདུན་ལ་ལམ་གྱི་བསྒྲུབ་པའི་གྲོགས། །ཡི་དམ་རྒྱུད་སྡེས་བྱིན་གྱིས་བརླབས་པ་པོ། །མཁའ་འགྲོ་ཆོས་སྐྱོང་ལ་
ལམ་གྱིས་བར་ཆད་བསལ་བའི་བསྲུང་མ་དམ་པ་ཞུ་བའི་ཕྱིར་སྐྱབས་སུ་འགྲོའོ། །སྙམ་དུ་སེམས་བསྐྱེད་ལ་ངག་ཏུ། །བདག་ལ་སྡད་བར་

བྱེད་པའི་དགྲ། །གནོད་པར་བྱེད་པའི་བགེགས། །མཐོ་རིས་དང་། །ཐར་པ་ལ་བར་དུ་གཅོད་པར་བྱེད་པའི་འབྱུང་པོ་མི་དང་མི་མ་ཡིན་རྣམས་
ཀྱིས་གཙོ་བྱས། །ནམ་མཁའ་དང་མཉམ་པའི་སེམས་ཅན་ཐམས་ཅད་དུས་འདི་ནས་གཟུང་སྟེ། །ཅི་སྲིད་བྱང་ཆུབ་མ་ཐོབ་པར་དུ། །
ཕྱོགས་བཅུ་དུས་གསུམ་གྱི་བདེ་བར་གཤེགས་པ་ཐམས་ཅད་ཀྱི་སྐུ་གསུང་ཐུགས་ཡོན་ཏན་ཕྲིན་ལས་ཐམས་ཅད་ཀྱིས་ངོ་བོ་རུ་གྱུར་པ། །
ཆོས་ཀྱི་ཕུང་པོ་སྟོང་ཕྲག་བརྒྱད་ཅུ་རྩ་བཞིའི་འབྱུང་གནས། །འཕགས་པའི་དགེ་མདུན་བ་རྣམས་ཀྱི་མངའ་བདག  །།ཕ་དྲིན་ཆེན་རྩ་བ་དང་
བརྒྱུད་པར་བཅས་པའི་དཔལ་ལྡན་བླ་མ་དམ་པ་རྣམས་ལ་སྐྱབས་སུ་མཆིའོ། །རྐང་གཉིས་དམ་པ་རྣམས་ཀྱི་མཆོག  །སངས་རྒྱས་ལ་
སྐྱབས་སུ་མཆིའོ། །འདོད་ཆགས་དང་བྲལ་བ་རྣམས་ཀྱི་མཆོག  །།ཆོས་ལ་སྐྱབས་སུ་མཆིའོ། །ཚོགས་རྣམས་ཀྱི་མཆོག  །།དགེ་

༄༅། །མདུན་ལ་སྐྱབས་སུ་མཆིའོ། །ཡི་དམ་དཀྱིལ་འཁོར་ལྷ་ཚོགས་རྣམས་ལ་སྐྱབས་སུ་མཆིའོ། །དཔའ་བོ་མཁའ་འགྲོ་
ཆོས་སྐྱོང་བསྲུངས་མ་རྣམས་ལ་སྐྱབས་སུ་མཆིའོ། །ཞེས་ལན་གསུམ་བརྗོད། །དེ་ནས་བསྡུས་ཏེ་བླ་མ་ལ་སྐྱབས་སུ་མཆེའོ། །སངས་རྒྱས་
ལ་སྐྱབས་སུ་མཆིའོ། །ཆོས་ལ་སྐྱབས་སུ་མཆིའོ། །དགེ་མདུན་ལ་སྐྱབས་སུ་མཆིའོ། །ཡི་དམ་དཀྱིལ་འཁོར་གྱི་ལྷ་ཚོགས་རྣམས་ལ་སྐྱབས་
སུ་མཆིའོ། །དཔའ་བོ་མཁའ་འགྲོ་ཆོས་སྐྱོང་སྲུང་མའི་ཚོགས་དང་བཅས་པ་རྣམས་ལ་སྐྱབས་སུ་མཆིའོ། །ཞེས་སྐྱབས་འགྲོ་བྱེད་ཅིང་། །དཀོན་
མཆོག་དེ་དག་ལ་འོད་ཟེར་འགར་བའི་ཚ་ཚ་ལྟ་བུ་བྱུང་ནས་རང་གཞན་ཀུན་ལ་ཕོག་པས་སྡིག་པ་དང་སྒྲིབ་པ་ཐམས་ཅད་སང་སང་དག་པར་བསམ་ཞིང་། །
ངག་ཏུ། །ལས་ངན་སྡིག་སྒྲིབ་དག་པར་བྱིན་གྱིས་རློབས། །འགལ་རྐྱེན་བར་ཆད་ཞི་བར་བྱིན་གྱིས་རློབས། །མཐུན་རྐྱེན་ལྷུན་གྲུབ་འབྱུང་བར་བྱིན་

གྱིས་རློབས། །འཁོར་བའི་སྡུག་བསྔལ་གྲོལ་བར་བྱེན་གྱིས་རློབས། །རྣམ་མཁྱེན་སངས་རྒྱས་ཐོབ་པར་བྱིན་གྱིས་རློབས། །ཅེས་པ་ལ་སོགས་
འདོད་གསོལ་ཡང་བྱེད་དོ། །དེ་ལྟར་སྐྱབས་འགྲོ་དང་། །སྐྱབས་འགྲོ་བྱེད་པ་ཐུན་མོང་གི་སྐྱབས་འགྲོ་དང་། །ཐུན་མོང་མ་ཡིན་པའི་སྐྱབས་
འགྲོ་གཉིས། །དེ་ཡང་སེམས་གཞན་དུ་ཡེངས། །ངག་ཏུ་སྐྱབས་འགྲོ་བྱེད་པ་ནི། །ཐུན་མོང་གི་སྐྱབས་འགྲོ་ཡིན་པས་དེ་ལྟར་མི་ཉན། །ཤ་ཡི་
གཏིང་། །རྐང་གི་ཁུང་། །སྙིང་གི་དཀྱིལ་ནས་དད་པ་མོས་གུས་ཚད་མེད་པ་བསྐྱེད་ནས་སྐབས་འགྲོ་བྱེད་པ་ཐུན་མོང་མ་ཡིན་པའི་སྐབས་འགྲོ་ཡིན་
པས་དེ་ལྟར་བྱེད་དགོས། །དེ་ལྟར་བྱེད་པ་ལ་འཇིག་སྐྱོབ་ཀྱི་སྐྱབས་འགྲོ། །ལེག་སྨོན་གྱི་སྐྱབས་འགྲོ། །ངེས་འབྱུང་གི་སྐྱབས་འགྲོ་དང་གསུམ་མོ། 
དེ་ཡང་ཚེ་འདིའི་མི་དང་མི་མིན་གྱི་འཇིགས་པ་ལ་སོགས་དང་། །ཕྱི་མ་ངན་སོང་གི་འཇིགས་པ་ལ་སོགས་སྐྱོབ་པར་འདོད་ནས། །སྐྱབས་འགྲོ་བྱེད་

༄༅། །པ་འཇིགས་སྐྱོབས། །ལྷ་མའི་བདེ་བ་ཐོབ་པར་འདོད་ན་སྐྱབས་འགྲོ་བྱེད་པ་ལེགས་སྨོན། །ལྷ་མི་དང་བཅས་
པ་འཁོར་བའི་སྡུག་བསྔལ་ལས་གྲོལ་ཐར་ནས་སངས་རྒྱས་ཐོབ་པར་འདོད་ནས་སྐྱབས་འགྲོ་བྱེད་པ་ངེས་འབྱུང་ངོ་། །དེ་ལ་འོག་མ་གཉིས་ལ་མི་
ཚང་། །ངེས་འབྱུང་ལ་འོག་མ་གཉིས་རང་ཤུགས་ཀྱིས་ཚང་བས། །གོང་བཞིན་དུ་མ་ལག་རྡུམ་མའི་བུ་ཆུས་ཁྱེར་གྱིས་འདུ་ཤེས་བསྐྱེད་ནས། །
།དེས་འབྱུང་གི་སྐྱབས་འགྲོ་བྱེད་པ་གལ་ཆེའོ། །དེ་ལྟར་ངེས་འབྱུང་གི་སྒོ་ནས་སྐྱབས་འགྲོ་བརྒྱ་སྟོང་གང་ཐད་བྱེད། །དེ་ནས་ཐུན་བཞིར་རན་པ་
དང་།  །མཁའ་འགྲོ་ཆོས་སྐྱོང་ཐམས་ཅད་འོད་དུ་ཞུ་ནས་ཡི་དམ་ལ་ཐིམ་པར་བསམ། །ཡི་དམ་དགེ་མདུན་ལ་ཐིམ་པར་བསམ། །དགེ་འདུན་
ཆོས་ལ་ཐིམ་པར་བསམ། །ཆོས་ལ་སངས་རྒྱས་ལ་ཐིམ་པར་བསམ། །སངས་རྒྱས་བླ་མ་ལ་ཐིམ་པར་བསམ། །བླ་མ་ཐམས་ཅད་རྩ་

བའི་བླ་མ་ལ་བསྡུ། །ཙ་བའི་བླ་མ་སྤྱི་བོ་ནས་རྩ་དབུ་མའི་ནང་དུ་མར་བྱོན་ནས་སྙིང་གི་དཀྱིལ་དུ་བཞུགས་པར་བསམ་ལ་བསྔོ་བ་སྨོན་ལམ་བྱའོ། །
དཀོན་མཆོག་གི་སྐྱབས་འོག་ཏུ་ལེགས་པར་ཚུད་པ་ཡིན། །དེ་ལ་ཕན་ཡོན་དང་བསླབ་བྱ་གཉིས་ཡོད་པ་ལ། །དང་པོ་ཕན་ཡོན་ནི། །གང་གི་
དཀོན་མཆོག་གསུམ་པོ་ལ། །སྐྱབས་སུ་འགྲོ་བར་བྱེད་པ་ཡི། །ཕན་ཡོན་དེ་ལ་གཟུགས་མཆིས་ན། །ནམ་མཁའ་འདི་ཡང་སྣོད་དུ་
ཆུད། །ཞེས་གསུངས་པས་སྐྱབས་འགྲོའི་ཕན་ཡོན་ལ་བསམ་གྱིས་མི་ཁྱབ་ཅིང་བརྗོད་ཀྱིས་མི་ལང་ཡང་། །མདོར་བསྡུས་ན་བརྒྱད་
དུ་འདུས་ཏེ། །ནང་པ་སངས་རྒྱས་པའི་སྒོར་ཚུད་པ་དང་། །སྡོམ་པ་ཐམས་ཅད་བསྟེན་དུ་རུང་བ་དང་། །མི་དང་མི་མ་ཡིན་གནོད་པས་མི་
ཚུགས་པ་དང་། །སྡིག་པ་ཐམས་ཅད་བྱང་ཞིང་ཟད་པར་འགྱུར་བ་དང་། །རྒྱུ་བསོད་ནམ་གྱི་ཚོགས་ཆེན་པོ་འཕེལ་བ་དང་འགྱུར་བ། །ཤི་

༄༅། །ནས་ངན་སོང་དང་ངན་འགྲོར་མི་འགྲོ་བ་དང་། །ལམ་ཁྱད་པར་དུ་འཕགས་པ་རྒྱུད་ལ་སྐྱེ་བ་དང་། །མཐར་ཐུག་སངས་
རྒྱས་ཐོབ་པའོ། །མི་དང་མི་མ་ཡིན་གྱི་སྒྲུང་རྒྱུད་རྣམས་སྦྱར།། ༈  །།གཉིས་པ་བསླབ་བྱ་ལ་གསུམ་སྟེ། །བྱེ་བྲག་སོ་སོའི་
བསླབ་བྱ་དང་། །སྤྱིའི་བསླབ་བྱ་དང་། །ཆ་མཐུན་གྱིས་བསླབ་བྱའོ། །དང་པོ་ནི། །སངས་རྒྱས་ལ་སྐྱབས་སུ་སོང་ན། །ལྷ་གཞན་དག་ལ་ཕྱག་མི་
འཚལ། །ཆོས་ལ་སྐྱབས་དུ་སོང་ན། །སེམས་ཅན་ལ་གནོད་འཚེ་སྤང་། །དགེ་འདུན་ལ་སྐྱབས་སུ་སོང་ན། །མུ་སྟེགས་ཅན་ལ་རྟེན་བཅའ་
མི་རུང་བ་ཡིན་ཏེ། །མྱ་ངན་འདས་མདོ་ལས། །གང་ཞིག་སངས་རྒྱས་དག་ལ་སྐྱབས་སུ་སོང་ན། །ལྷ་གཞན་དག་ལ་ཕྱག་མི་འཚལ། །དམ་
པའི་ཆོས་ལ་སྐྱབས་སོང་ན། །འཚེ་ཞིང་གནོད་པའི་སེམས་དང་བྲལ། །དགེ་འདུན་དག་ལ་སྐྱབས་སོང་ན། །མུ་རྟེགས་ཅན་ལ་རྟེན་མི་

བཅའ། །ཞེས་སོ། །གཉིས་པ་སྤྱིའི་བསླབ་བྱ་ནི། །ཕྱིན་ཆད་སྲོག་དང་བྱ་དགའི་ཕྱིར་དུ་ཡང་དཀོན་མཆོག་བློས་མི་སྤང་དཀོན་མཆོག་ལ་
མ་གུས་པ་སྤང་། །གུས་པ་བསྒྲུབ། །མཆོད་པ་འབུང་། །ཐབས་གཞན་གང་ཡང་མི་བཙལ་བར་དཀོན་མཆོག་གཅིག་པུ་ལ་བློ་བཀལ་ནས། 
ཟ་དུས་ཕུད་ཀྱིས་མཆོད་འགྲོ་ཡང་སྐྱབས་འགྲོའི་ངང་ནས་འགྲོ། །སྡོད་ཀྱང་སྐྱབས་འགྲོའི་ངང་དུ་སྡོད། །ཉལ་ཡང་སྐྱབས་འགྲོའི་གུར་ཁང་གདབ་
ནས་ཉལ་སྟེ། །གཉིད་འོག་ཏུ་མ་དྲན་པར་བྱེད། །ཉོན་མོངས་པ་ལ་སོགས་མི་དགེ་བའི་བསམ་པ་སྐྱེས་ན་དཀོན་མཆོག་གི་ཐུགས་ཀྱི་ཁྲེལ་སྙམ་དུ་རྦད་
ཀྱིས་བཅད་ལ་སྐྱབས་འགྲོ་ལ་དམིགས་པ་རྩེ་གཅིག་ཏུ་བཟུང་། །དགེ་བའི་བསམ་པ་དང་བདེ་བ་གང་བྱུང་ཡང་དཀོན་མཆོག་གི་དྲིན་དུ་ཤེས་
པར་བྱེད། །སྡུག་བསྔལ་གང་བྱུང་ཡང་ཐམས་ཅད་དཀོན་མཆོག་ཐུགས་རྗེས་སྡིག་སྒྲིབ་དག་པའི་རྟགས་སུ་ཤེས་པར་བྱེད་ཅིང་། །དུས་རྟག་ཏུ་

༄༅། །སྐྱབས་འགྲོ་དང་མི་བྲལ་བར་བྱའོ། །གསུམ་པ་ཆ་མཐུན་གྱི་བསླབ་བྱ་ནི་སངས་རྒྱས་ཀྱི་རྟེན་རིས་སུ་བྲིས་པ་དང་། །
ལུགས་སུ་བླུག་པ། །འབུར་དུ་བཏོད་པ། །ཐ་ན་ཆགས་དུམ་ཙམ་ཡན་ཆད། །ཆོས་ཀྱི་རྟེན་གླེགས་བམ་དང་། །ཐ་ན་ཡིག་འབྲུའི་དུམ་བུར་
ཙམ་ཡན་ཆད། །དགེ་མདུན་གྱི་རྟེན་དགེ་སློང་ལ་སོགས་ཐ་ན་གོས་ངུར་སྨྲིག་གི་ཚལ་པ་ཙམ་ཡན་ཆད། །དེ་རྣམས་ལ་མ་གུས་པ་སྤང་། །གུས་
པ་བསྒྲུབ། །མཆོད་པ་ལ་འབུང་དགོས་པའོ། །དེ་ལ་སྤྱིར་སྐྱབས་འགྲོའི་དོན་ལ་བཞི་སྟེ། །ཕྱིའི་སྐྱབས་འགྲོ་དང་། །ནང་གི་སྐྱབས་
འགྲོ་དང་། །གསང་བའི་སྐྱབས་འགྲོ་དང་། །ཉེ་བའི་སྐྱབས་འགྲོའོ། །དང་པོ་ཕྱིའི་སྐྱབས་འགྲོ་ལ་སངས་རྒྱས་ནི། །དོན་གཉིས་ཀྱི་བསྡུས་
པ། །ཆོས་ནི་ལུང་རྟོགས་གཉིས་ཀྱི་བསྡུས་པ། །དགེ་འདུན་ནི་བདེན་བྲལ་གཉིས་ཀྱི་བསྡུས་པའོ། །དེ་ཡང་དོན་གཉིས་ནི། །རང་དོན་ཆོས་སྐུ་དང་།  གཞན་དོན་གཟུགས་སྐུ། །

ལུང་རྟོགས་གཉིས་ན། །ལུང་གི་ཆོས་དང་། །རྟོགས་པའི་ཆོས། །ལྡན་གྲོལ་གཉིས་ནི། །ཚུལ་ཁྲིམས་དང་ལྡན་པ་དང་། །སེམས་གྲོལ་བའོ། །
དེ་ཡང་ལྷ་གཞན་ལ་ཕྱག་མི་འཚལ། །སེམས་ཅན་ལ་གནོད་འཚེ་སྤང་། །མུ་སྟེགས་ཅན་ལ་རྟེན་མི་བཅའ་ཞིང་། །དཀོན་མཆོག་གསུམ་ལ་
བློ་རྩེ་གཅིག་ཏུ་བཀལ་ནས་སྐྱབས་སུ་འགྲོ་བ་ནི། །ཕྱིའི་དཀོན་མཆོག་ལ་སྐྱབས་སུ་འགྲོ་བའོ། །གཉིས་པ་ནད་གི་སྐྱབས་འགྲོ་ནི། །
སེམས་ཉིད་གདོད་མ་ནས་ཆོས་སྐུའི་ངོ་བོར་གནས་པ། །སངས་རྒྱས་དཀོན་མཆོག །ངག་རླུང་འབྱུང་འཇུག་གནས་གསུམ་རྡོ་རྗེའི་
སྔགས་སུ་གནས་པ་ཆོས་དཀོན་མཆོག །ལུས་ཕུང་ཁམས་སྐྱེ་མཆེད་ལྷའི་དཀྱིལ་འཁོར་དུ་གནས་པ་དགེ་འདུན་དཀོན་མཆོག །
རྡོ་རྗེ་ཕྲེང་བའི་རྒྱུད་ལས། །དྲི་མེད་སེམས་ནི་སངས་རྒྱས་ཏེ། །ཆོས་ནི་ངག་ཏུ་ཡང་དག་གསུངས། །སྐུ་ནི་དགེ་འདུན་ཞེས་བྱ་སྟེ། །

༄༅། །བྱང་ཆུབ་སེམས་དཔའི་ཚོགས་ཀྱི་གནས། །ཞེས་གསུངས། །དེ་ཡང་ལུས་ཕུང་ཁམས་སྐྱེ་མཆེད་ལྷའི་
བརྟན་གཡོ་དངོས་པོ་ཐམས་ཅད་ལྷ་ཡི་དཀྱིལ་འཁོར་དུ་གནས་པ་སྟེ། །བླ་མས་བུམ་དབང་བསྐུར་ནས་ངོ་སྤྲད་པས་ངོ་ཤེས་པ་ནི་དགེ་འདུན་
ལ་སྐྱབས་སུ་སོང་བའོ། །ངག་རླང་འབྱུང་འཇུག་གནས་གསུམ་རྡོ་རྗེའི་གསང་སྔགས་སུ་གནས་པ་དེ། །བླ་མས་གསང་དབང་བསྐུར་ནས་
ངོ་སྤྲད་པས། །ངོ་ཤེས་པ་ནི། །ཆོས་ལ་སྐྱབས་སུ་སོང་བའོ། །སེམས་ཆོས་སྐུའི་ངོ་བོར་གནས་པ་དེར། །བླ་མས་ངོ་སྤྲད་པས། ངོ་
ཤེས་པ་ནི་སངས་རྒྱས་ལ་སྐྱབས་སུ་སོང་བའོ། །གསུམ་པ་གསང་བའི་སྐྱབས་འགྲོ་ནི། །སེམས་ཉིད་གདོད་ནས་སྐུ་གསུམ་དབྱེར་མེད་ཀྱི་
ངོ་བོ་རུ་གནས་པ་སངས་རྒྱས་དཀོན་མཆོག །དེ་རྟོག་པའི་ཆ་ནས་ཆོས་དཀོན་མཆོག །རིག་པའི་ངོ་བོ་ལ་གཉིས་འཛིན་གྱི་དྲི་མ་མེད་

བར་ལམ་དུ་ཁྱེར་བའི་ཆ་ས་དགེ་འདུན་དཀོན་མཆོག །སློབ་དཔོན་པདྨས་རིག་པ་སྐུ་བཞིར་གནས་པ་སངས་རྒྱས་དཀོན་མཆོག །
དེ་སྟོན་པའམ་རྟོགས་པར་བྱེད་པ་ཆོས་དཀོན་མཆོག །ངེས་པ་དོན་གྱིས་གཤིས་ལ་སྡིག་པས་གོས་མ་མྱོང་ཞིང་། །ངོ་བོ་ཟག་པ་མེད་
པའི་བདེ་བ་ལ་གནས་པ་ཡང་དག་དོན་གྱི་དགེ་འདུན། །ཞེས་གསུངས་སོ། དེ་ཡང་སེམས་ཉིད་སྐུ་གསུམ་དབྱེར་མེད་གྱིས་ངོ་བོར་གནས་
པ་དེ་རྟོགས་པའི་ཆ་ནས། །སངས་རྒྱས་ལ་སྐྱབས་སུ་སོང་བ། །རྟོགས་པའི་དོན་ལ་བརྡ་ཉམས་མེད་པར་བསྒོམ་པའི་ཆ་ནས་ཆོས་ལ་སྐྱབས་
སུ་སོང་བ། །ཐབས་མཁས་པའི་སྤྱོད་པའི་བལྟ་བསྒོམ་ལམ་དུ་ཁྱེར་ནས། །ཅི་བྱེད་སེམས་དོན་དུ་འགྱུར་ཞིང་། གཞི་གཤིས་ལ་མི་དགེ་
བ་མེད་ཅིང་། །ཟག་མེད་ཀྱི་དགེ་བ་འཕེལ་བ། །དགེ་འདུན་ལ་སྐྱབས་སུ་སོང་བའོ། དག་པོ་རིན་པོ་ཆེས། །སེམས་སྤྲས་པའི་མཐའ་ཐམས་

༄༅། །ཅད་དང་བྲལ་བར་རྟོག་ན། །སངས་རྒྱས་ལ་སྐྱབས་སུ་སོང་བའོ། །དུས་ཐམས་ཅད་དུ་ཉམ་མྱོང་དྲན་ཤེས་བཞིན་གྱིས་བཟུང་ནས། །
མཉམ་རྗེས་མེད་ན། །ཆོས་ལ་སྐྱབས་སུ་སོང་བའོ། །ཅི་བྱེད་ཐེག་པ་ཆེན་པོའི་ལམ་དུ་འགྲོ་ན། །དགེ་འདུན་ལ་སྐྱབས་སུ་སོང་བའོ། །ཞེས་
གསུངས་སོ། །དོན་ལ་ལྟ་བསྒོམ་སྤྱོད་གསུམ་ཡིན་པས། །སངས་རྒྱས་མངོན་དུ་བྱོན་པ་སྐྱབས་འགྲོ་ཡིན་པས། ཤིན་ཏུ་ཡང་ཟབ་པའོ། །དེ་
ཡང་ཕྱི་ཡི་སྐྱབས་འགྲོ་བས། །ནང་གི་སྐྱབས་འགྲོས་ཟབ། །ནད་གི་སྐྱབས་འགྲོ་བས། །གསང་བའི་སྐྱབས་འགྲོས་ཟབ་སྟེ། །ཕྱི་ཡི་
སྐྱབས་འགྲོ་ནི། །དཀོན་མཆོག་ཡུལ་དུ་བྱེད་ནས་སྐྱབས་འགྲོ་བྱེད་པ་ཡིན། །ནང་གི་སྐྱབས་འགྲོ་ནི། །དཀོན་མཆོག་ཡུལ་དུ་མོས་
པར་རང་གི་སྒོ་གསུམ་དཀོན་མཆོག་གསུམ་དུ་ཤེས་ཏེ། །སྒོ་གསུམ་ཐ་མལ་དུ་འཛིན་པ་ལས་གྲོལ་ནས། །འཇིགས་སྐྱོབ། ལེགས་སྨོན། །

ངེས་འབྱུང་གསུམ་ཀ་དོན་གྱིས་ཚང་བས་ཤིན་ཏུ་ཟབ་པའོ། །དེ་ཡང་སེམས་ཉིད་སྐུ་གསུམ་དུ་གནས་པའི་ཆོས་ཉིད་གནས་ལུགས་ཀྱི་ངོ་བོ་ལ། 
སྡུག་བསྔལ་གྱི་དྲི་མས་གོས་མ་མྱོང་བ། །གནས་པ་གཞི་ཡི་སྐྱབས་འགྲོ། །དེ་རྟོགས་པའི་ཐབས་ལ་ཆོས་སྤྱོད་རྒྱུན་གྱི་སྐྱབས་འགྲོ་སྟེ། །
ཕྱེའི་སྐྱབས་འགྲོས་ཆོས་བསྒྲུབ་པའི་གཞི་བྱེད། །དེ་ལ་བརྟེན་ནས་ནང་གི་སྐྱབས་འགྲོ་སྒོ་གསུམ། །དཀོན་མཆོག་གསུམ་དུ་ཤེས་
པས་སྐྱབས་བྱ་སྐྱབས་བྱེད་གཉིས་འཛིན་གྱིས་དྲི་མ་དག་ནས། །གཞི་དོན་རྟོགས་པ་ཡང་དག་དོན་གྱི་སྐྱབས་འགྲོའོ། །དེ་ལ་གོམ་
པས་ཚེ་གཅིག་ལ་སངས་རྒྱས་ཐོབ་པའོ། །དེ་བས་ཕྱིའི་སྐྱབས་འགྲོ་གཞི། །ནང་གི་སྐྱབས་འགྲོ་ལམ། །གསང་བའི་སྐྱབས་
འགྲོ་འབྲས་བུ་ཡིན་པས། །གཞི་ལམ་འབྲས་གསུམ་འབྲེལ་ཆག་དགོས། །དེ་ཆགས་ན་རང་གི་གོ་གསུམ་དཀོན་

༄༅། །མཆོག་གསུམ་དུ་ལྷུན་གྱིས་གྲུབ་པས་གཟུང་འཛིན་དང་རེ་དགོས་ལས་གྲོལ་བའོ། །གཞི་ལམ་འབྲས་
གསུམ་འབྲེལ་མ་ཆགས་ན། ཡུལ་གཞན་ཞིག་ནས་དཀོན་མཆོག་ཟེར་བ་གཅིག་ཡོད་པ་དེ་ལ་སྐྱབས་འགྲོ་བྱས་པས། །གནས་སྐབས་ཀྱི་
འཇིགས་པ་ཐམས་ཅད་ལ་སྐྱོབ་ཅིང་མཐར་ཐུག་སངས་རྒྱས་ཀྱི་སར་ཁྲིད་པར་འདོད་པ་ནི། །མུ་སྟེགས་པས་དབང་ཕྱུག་དགའ་བས་མཐོ་
རིས་སུ་འཕེན་པར་འདོད་པ་དང་འདྲ་བར་གསུངས། །དེ་བས་ན་གཞི་ལམ་འབྲས་གསུམ་འབྲེལ་ཆགས་དགོས་པ་གལ་ཆེའོ། ༈ །
དེ་ཆགས་པ་ལ་གཞི་བ་ཉེ་བའི་སྐྱབས་འགྲོ་དགོས་ཏེ་རང་གི་གདམ་ངག་ཞུས་པའི་མཚན་ལྡན་བླ་མ་དེ། །སངས་རྒྱས་དཀོན་མཆོག  །དེས་གནང་
བའི་གདམ་ངག་ཐམས་ཅད་ཆོས་དཀོན་མཆོག །གདམ་ངག་མཐུན་པའི་གྲོགས་རྡོ་རྗེ་སྤུན་ཐམས་ཅད་དགེ་འདུན་དཀོན་མཆོག །དེ་ཡང་བླ་

མ་ལ་ལོག་རྟོགས་སྤངས་ཤིང་། ཚད་དང་ལྡན་པའི་མོས་གུས་གནང་དུ་བསྣུན་ནས་བཀའ་བཞིན་བསྒྲུབ། །གསུང་ལ་ཚད་མར་འཛིན། །ཞབས་ཏོག་
རྣམ་པ་གསུམ་གྱི་སྒོ་ནས་མཉེས་པ་ཕུན་སུམ་ཚོགས་པ་བསྒྲུབ་པ་ནི། །སངས་རྒྱས་ལ་སྐྱབས་སུ་སོང་བའོ། །བླ་མས་གནང་བའི་གདམ་ངག་ཐམས་
ཅད་ལ་ཐེ་ཚོམ་མེད་པར་ཉམས་སུ་ལེན་པ་ལ་བརྩོན་པ་ནི་ཆོས་ལ་སྐྱབས་སུ་སོང་བ། གདམ་ངག་མཐུན་པའི་གྲོགས་ཐམས་ཅད་ལ་ཟུར་ཟ་དང་འགྲན་
སེམས་སྤང་ནས་དག་སྣང་མོས་གུས་སྦྱངས་བ་ནི། །དགེ་མདུན་དཀོན་མཆོག་ལ་སྐྱབས་སུ་སོང་བའོ། །དེ་ལྟར་སློབ་དཔོན་གྱིས་རྟེན་འབྲེལ་ལེགས་
པར་འཛོམས་པས་གཞི་ལམ་འབྲས་གསུམ་འབྲེལ་ཆགས་ན་ཚེ་གཅིག་ལ་སངས་རྒྱས་ཐོབ་པའོ། དཔོན་སློབ་ཀྱི་རྟེན་འབྲེལ་མ་འཛོམས་ན། །ཐོབ་
མི་ནུས་བའི་རྒྱུ་མཚན་ཞི་བར་འོག་ནས་བླ་མའི་རྣལ་འབྱོར་གྱི་སྐབས་སུ་བཤད་དོ།། ༈  །།གསུམ་པ་སེམས་བསྐྱེད་ནི། །དེ་ལྟ་བུའི་ཁམས་

༄༅། །གསུམ་འཁོར་བའི་སྡུག་བསྔལ་ཆེན་པོ་ལས་གྲོལ་ཐར་ནས། །རྣམ་མཁྱེན་སངས་རྒྱས་ཐོབ་པ་ལ་དོན་དམ་བྱང་ཆུབ་ཀྱི་སེམས་དགོས་
དེ་སྐྱེ་བ་ལ་འཇུག་པ་བྱང་ཆུབ་ཀྱི་སེམས། །དེ་སྐྱེ་བ་སྙིང་རྗེ། །དེ་སྐྱེ་བ་ལ་བྱམས་པ་སྐྱེ་དགོས། །འོག་མ་འོག་མ་མེད་ན། །གོང་མ་གོང་མ་མི་སྐྱེ་བ་
རྒྱུ་འབྲས་འབྲེལ་པ་ཅན་ཡིན། །དེ་བས་ན། །དེ་རྣམས་ཟུང་འབྲེལ་དུ་སྐྱེ་དགོས། །བྱམས་མགོན་གྱིས། །སེམས་བསྐྱེད་པས་ནི་གཞན་དོན་ཕྱིར། །ཡང་
དག་རྫོགས་པའི་སངས་རྒྱས་འདོད། །རྣམ་སྣད་མངོན་བྱང་ལས། །ཐམས་ཅད་མཁྱེན་པའི་ཡེ་ཤེས་དེ་ནི། །སྙིང་རྗེའི་རྩ་བ་ལས་བྱུང་བ་ཡིན་ནོ། །
འདས་རྗེས་ལས། །བྱམས་དང་སྙིང་རྗེ་ཆོས་ཀྱི་བདག །ཅེས་གསུངས་སོ། །དེ་ལ་དང་པོ་བྱམས་པ་ལ་གསུམ་སྟེ། །ཕྱི་ཆོས་ལ་དམིགས་པའི་
བྱམས་པ། །ནང་ཆོས་ལ་དམིགས་པའི་བྱམས་པ། །གསང་བ་ཆོས་ལ་དམིགས་པའི་བྱམས་པའོ། །དང་པོ་ཕྱི་སེམས་ཅན་ལ་དམིགས་པའི་བྱམས་

པ་ནི། །སེམས་ཅན་ཐམས་ཅད་ཕ་མར་ཤེས་ཤིང་། །དྲིན་དྲན་པ་ལ་སྐྱོ་བས་འདི་ལྟར་བསམ་མོ། །བདག་ཐོག་མ་མེད་པའི་དུས་ནས། །དའི་བར་དུ་
ཉོན་མོངས་པའི་དབང་གི་འཁོར་བར་འཁྱམས་ཤིང་། །སྐྱེ་བ་རྒྱུད་པ་ལ་དཔག་ཏུ་མེད་པས། །ཁམས་གསུམ་གྱི་སེམས་ཅན་ཐམས་ཅད་དྲིན་ཆེན་
གྱི་ཕ་མར་མ་གྱུར་པ་གཅིག་ཀྱང་མེད། །དེ་ཡང་སེམས་ཅན་གཅིག་གི་མ་བྱས་པའི་རྣམ་གྲངས་ལའང་དཔག་ཏུ་མེད་དེ། །མའི་ཐོག་མཐའ་རྒྱ་ཤུག་གི་
ཚིག་གུ་ཙམ། རིལ་བུ་བགྲངས་ཀྱང་ས་ཡི་ལངས་མ་མི་ནུབ། ཞེས་གསུངས་པས་སེམས་ཅན་གཅིག་གི་མ་བྱས་པའི་རྣམ་གྲངས་ཀྱང་འཇིག་རྟེན་གྱི་ཁམས་
ཀྱིས་འདི་ལ། །རྒྱ་ཤུག་གི་ཚིག་གུ་ཙམ་གྱིས་རིལ་བུ་གྲངས་ཡང་མི་ལང་བར་གསུངས་སོ། །སེམས་ཅན་གཅིག་གི་མ་བྱས་པའི་ནུ་ཞོ་གང་འཐུད་དེ་ཕྱོགས་
གཅིག་ཏུ་བསོགས་ན། །མཐའ་ཡི་རྒྱ་མཚོ་ཆེན་པོ་བས་ཀྱང་མང་། །སེམས་ཅན་གཅིག་གི་ཕ་བྱས་བའི་འབབ་གང་ཟོས་ཕྱོགས་གཅིག་ཏུ་བསྐོགས་ན། 

༄༅། །དབུས་ཀྱི་རི་བོ་མཆོག་རབ་བས་ཀྱང་ཆེ་བར་གསུངས། །དེ་ལྟར་སེམས་ཅན་ཐམས་ཅད་ཀྱི་ཕ་མ་བྱས་ཤིང་། །དྲིན་སྣོགས་ཀྱིས་
སྐྱོང་ནས་ཕན་བཏགས་ཏེ། །ལུས་ལ་ཁུར། །ནུ་ཞོ་བླུད། །རང་གི་ཟ་མི་བྲ་བ། །ཅི་ཞིམ་ཅི་མངར་ཐམས་ཅད་བྱིན་ནས་ བཀྲེས་པ་དང་ བསྐམ་པའི་
འཇིགས་པ་ལས་སྐྱོབ། །ཤ་ཡི་དྲོད་ལ་གཅེར། །རང་གི་གོན་མི་ཟ་བའི་ཅི་དྲོ་ཅི་འཇམ་ཐམས་ཅད་བསྐོན་ནས། །འཁྱགས་པའི་འཇིགས་པ་ལས་སྐྱོབ། 
ངར་སྣབ་ཁས་ཕྱིས། །རྩ་ཆུ་ལག་གིས་ཕྱིས། །བརྩེ་བའི་མིག་གིས་གདུང་ལ་བལྟ། །བྱམས་པའི་ལག་གིས་ལུས་ལ་བྱུག སྙན་པའི་ཚོགས་རྣམས་
རྣ་བར་སྒྲོགས། །གདུང་བའི་སེམས་ཀྱིས་གཅེས་མིང་སྣོགས་བཏགས་ནས་སོར་མོ་བཅུའི་ཁར་གཡེངས་ཤིང་མ་ཤེས་པ་བསླབ། །མ་མཐོང་བར་
བསྟེན། །ནད་དང་གནོད་པ་རྐྱེན་དང་བར་ཆད་ལ་སོགས་པའི་འགལ་རྐྱེན་ཐམས་ཅད་བསལ། །མཐུན་རྐྱན་ཐམས་ཅད་བསྒྲུབ་ནས། །དང་པོ་འབུ་

འདྲ་བ་དེ་ཡིན་པ་ལ་ཕྱིས་གཡག་འདྲ་བ་རེ་བཟོས། །ཕ་མ་ཡ་བྲལ་གྱི་བུར་སྐྱེས་པའི་དུས་སུ། །ཕྱི་ནང་གི་སྡུག་བསྔལ་ཐམས་ཅད་རང་གཅིག་པུར་སྟེང་དུ་
བབ་པར་བྱས་ཤིང་སྐྱོང་། །སྤྲང་པོའི་བུ་སྐྱེས་པའི་དུས་སུ་བྱིན་ཤ་ཁྱི་ལ་བྱིན། །གདོང་ཤ་མི་ལ་བྱིན་ཞིང་གསོས། །དུད་འགྲོས་མ་བྱས་པའི་དུས་སུ་
མིག་གིས་ལྟས། །ལྕེས་ལྡག  །འབུ་ལ་སོགས་པའི་སྲོག་གཅད་ནས་རང་གསོས་པས་ཕྱི་མ་ངན་སོང་དུ་འགྲོ། །བུའི་དོན་དུ་དུག་གསུམ་བསགས་
པས་ཁམས་གསུམ་དུ་འཁྱམས། །སྡུག་བསྔལ་སྣ་ཚོགས་མྱོང་བའི་སེམས་ཅན་འདི་རྣམས་བདེ་བ་དང་ལྡན་ན་རེ་དགའ་། །འདི་རྣམས་བདེ་བ་
དང་ལྡན་ན་ཅི་མ་རུང་། །བདག་ཚེ་འདི་ཉིད་དཔལ་ཆེན་པོ་རྡོ་རྗེ་འཆང་གི་གོ་ཕང་ཐོབ་པར་བྱེད་ནས། །སེམས་ཅན་ཐམས་ཅད་བདེ་བ་དང་ལྡན་པར་
བྱའོ། །ཞེ་ཐག་པ་ནས་བློ་དང་འདྲེས་ངེས་པར་བསྒོམ། །དེའང་དང་པོ་ཚེ་འདིའི་ཕ་མ་གང་ཡིན་པའི། །དྲིན་དྲན་བར་བྱེད་ཅིང་བྱམས་པ་བསྒོམ། །

༄༅། །དེ་ལ་སྐྱེས་པ་དེ་དང་འདྲ་བར། །ཁམས་གསུམ་སེམས་ཅན་ཐམས་ཅད་ཀྱིས་ཐོག་མེད་དུས་ནས་ཕ་མ་བྱས་ཤིང་། །སྔར་
བཞིན་དྲིན་ཆེ་ལུགས་རྣམས་ཞིབ་བར་བསམ་པ་བཏང་ལ། །ཞེ་ཐག་པ་ནས་རང་རྒྱུད་དང་འདྲེས་ངེས་པར་བསྒོམ་མོ། །དེ་ཡང་ཁྱད་པར་དུ་གནོད་བྱེད་ལ་
བསྒོམ་མོ། །དེ་ལྟ་བུ་ཡི་བྱམས་པ་ལ་གསུམ་སྟེ། །སྡར་བཞིན་བྱམས་པ་ཆེད་ཀྱིས་བསྒོམ་པ་བྱམས་པ། །དེ་ལྟར་བསྒོམ་པས་བྱམས་པ་ཆེན་པོ་
ཏུ་ངེར་སྐྱེས་པ་བྱམས་པ་ཆེན་པོ། །དེ་ལྟར་ཆེད་ཀྱིས་བསྒོམ་ནས་སྐྱེས་ཀྱང་རུང་ལ། །ཆེད་ཀྱིས་བསྒོམ་མོ་དགོས་པར། །བྱ་མ་སར་གྱི་སྒོ་ང་རུམ་
པ་ལྟ་བུའི་བྱམས་པ་གདུང་ཤུགས་ཚད་མེད་པ་སྐྱེས་པ་བྱམས་པ་ཚད་མེད། །ཡང་དུས་རྟག་ཏུ་འབྲེལ་བ་མེད་པ་ནི་ཚད་མེད་ཡིན་པར་གསུངས། །དེ་ལྟར་
བྱམ་པ་ཚད་མེད་རྒྱུད་ལ་མ་སྐྱེས་ཀྱི་བར་དུ་བསྒོམ་པ་གལ་ཆེའོ། །དེའང་སེམས་ཅན་ཐམས་ཅད་ཉེ་རིང་དང་། ཕྱོགས་རིས་མེད་པར་ཀུན་ལ་བཏང་སྙོམས་

སུ་བསྒོམ་མོ། །དེ་ལ་སེམས་ཅན་མང་ཉུང་གང་ཡང་རུང་བ་དག །བདག་སྟོབས་གཞན་སྟོབས་རང་གཞན་གང་རུང་གི་སྒོ་ནས། །བདེ་བ་དང་
བདེ་བའི་རྒྱུ་དང་ལྡན་པ་མཐོང་བའམ། །ཐོས་པར་གྱུར་ན་དགའ་བ་ཚད་མེད་པ་བསྒོམ། །དེའང་ཀུན་ལ་བཏང་སྙོམས་སུ་བསྒོམ། ༈ །
གཉིས་པ་ནང་གི་ཆོས་ལ་དམིགས་པའི་བྱམས་པ་ནི། །དོན་དམ་པར་བདེ་བྱ་བདེ་བྱེད་ཐམས་ཅད་ཀྱིས་མཐའ་དང་བྲལ་ཡང་། །ཀུན་རྫོབ་སྒྱུ་མ་
ཙམ་དུ་སེམས་ཅན་ཐམས་ཅད་བདེ་བ་དང་ལྡན་པར་བྱའོ་སྙམ་དུ་བསྒོམ་པའོ། །འདི་མར་མཐའ་སྦྱོར་ལམ་དྲོད་ནས་སྐྱེ། །མཚན་ཉིད་པ་མཐོང་ལམ་
ནས་སྐྱེ་བར་གསུངས། །གསུམ་པ་གསང་བ་དམིགས་པ་མེད་པའི་བྱམས་པ་ནི། །སེམས་ཉིད་སྐྱེ་འགགས་མེད་པའི་ཀློང་དུ་རང་གཞན་དབྱེར་མེད་དུ་
རྟོགས་ཏེ། །གཤིས་དོན་དམ་སྟོང་ཉིད་དུ་སངས་ངེ་བ། །གདངས་ཀུན་རྫོབ་དུ་བྱམས་པ་ཏུང་ངེ་བ། །དེ་གཉིས་དབྱེར་མེད་ཀྱིས་ངང་ལ་གནས་པའོ། །

༄༅། །འདི་མར་མཐའ་རོ་གཅིག་ནས་སྐྱེ། །མཚན་ཉིད་པ་བསྒོམ་མེད་ནས་སྐྱེ་བར་གསུངས། །དམིགས་པ་མེད་པའི་བྱམས་པ་
ནི། །བློ་བྲལ་མངོན་གྱུར་པའི་རང་རྩལ་ཤར་བ་ཡིན་གྱིས། །བློས་བསྒོམ་པས་འབྱུང་བ་མ་ཡིན་ནོ། ༈ །གཉིས་པ་སྙིང་རྗེ་ལའང་གསུམ་སྟེ། 
ཕྱི་སེམས་ཅན་ལ་དམིགས་པའི་སྙིང་རྗེ། །ནང་ཆོས་ལ་དམིགས་པའི་སྙིང་རྗེ། །གསང་བ་དམིགས་པའི་སྙིང་རྗེའོ། །དང་པོ་ནི། །སྔར་བཞིན་སེམས་
ཅན་ཐམས་ཅད་ཕ་མར་ཤེས་ཤིང་། །དྲིན་དྲན་པའི་བློ་བདེ་སྡུག་བལྟས་པས་འཁོར་བ་སྡུག་བསྔལ་གྱི་རྒྱ་མཚོ་འདི་ལ་འདོད་པ་བདེ་བ་འདོད་ཀྱང་། །འདུག་
པ་སྡུག་བསྔལ་དུ་འདུག་སྟེ། །སྡུག་བསྔལ་གྱི་རྒྱུ་ལ་གནས། །འབྲས་བུ་ལ་སྤྱོད། །དེ་སྤང་བའི་ཐབས་ལ་མཁས་པ་དགེ་བའི་བཤེས་གཉེན་མི་
བརྟེན་པར། །དམུས་ལོང་ཁྲིད་མཁན་དང་བྲལ་བ་ལྟ་བུའི་ཕ་མ་འདི་རྣམས་སྙིང་རེ་རྗེ། །དེའང་ཕ་མ་ལ་ལ་དམྱལ་བར་སྐྱེས་ཤིང་ཚ་གྲང་གི་སྡུག་བསྔལ། །

ལ་ལ་ཡི་དྭགས་སུ་སྐྱེ་ཞིང་བཀྲེས་སྐོམས་ལ་སྟོགས་པའི་སྡུག་བསྔལ། །ལ་ལ་དུད་འགྲོར་སྐྱེ་ཞིང་། །བླུན་རྨོང་ལ་སོགས་པའི་སྡུག་བསྔལ། །ལ་ལ་
མིར་སྐྱེས་ཤིང་བྲེལ་འཕོངས་པའི་སྡུག་བསྔལ། །ལ་ལ་ལྷ་མ་ཡིན་དུ་སྐྱེས་ཤིང་འཐབ་རྩོད་ལ་སོགས་པའི་སྡུག་བསྔལ། །ལ་ལ་ལྷར་སྐྱེས་ཤིང་། །
འཆི་འཕོ་དང་ཁམས་འོག་མར་ལྟུང་བ་ལ་སོགས་པའི་སྡུག་བསྔལ། །ལ་ལ་བར་དོར་འཁྱམས་ཤིང་འཇིགས་སྐྲག་ལ་སོགས་པའི་སྡུག་བསྔལ། །ཀུན་
ཀྱང་ཁམས་གསུམ་དུ་འཁོར་ཞིང་རིག་དྲུག་ཏུ་འཁོར་ཏེ། །འགྲོ་བ་སྤྱི་དང་། །བྱེ་བྲག་གི་སྡུག་བསྔལ་དར་དྲག་ལ་ཡུན་རིང་བ། །རྒྱ་ཆེ་ལ་གྲངས་མང་བ་
བསམ་གྱིས་མི་ཁྱབ་བརྗོད་ཀྱིས་མ་ལོང་བའི་ཕ་མ་འདི་རྣམས་སྙིང་རེ་རྗེ། །འདི་རྣམས་ཐམས་ཅད་སྡུག་བསྔལ་དང་བྲལ་ན་ཅི་མ་རུང་། །བདག་ཚེ་འདི་
ཉིད་ལ་དཔལ་ཆེན་པོ་རྡོ་རྗེ་ཆང་གི་གོ་ཕང་ཐོབ་པར་བྱེད་ན། །སེམས་ཅན་ཐམས་ཅད་སྡུག་བསྔལ་དང་བྲལ་བར་བྱའོ། །སྙམ་དུ་ཞེ་ཐག་པ་ནས་རང་

༄༅། །རྒྱུད་དང་འདྲེས་ངེས་པར་བསྒོམ་མོ། །དེའང་ངག་ཏུ་སྙིང་རྗེ། །སྙིང་རྗེ། སྙིང་རྗེ་ཞེས་བསྒྲང་ཞིང་སྔར་བཞིན་དྲིན་ཆེན་ཕ་
མར་གྱུར་པའི་སེམས་ཅན་ཐམས་ཅད་ཀྱི་སྡུག་བསྔལ་མྱོང་ཚུལ་རྣམས་ཞིབ་བར་བསམ་པ་བཏང་ལ། །ཞེ་ཐག་པ་ནས་རང་རྒྱུད་དང་འདྲེས་ངེས་པར་བསྒོམ་
པ་གལ་ཆེའོ། །དེའང་ཁྱད་པར་དུ་གནོད་བྱེད་ལ་བསྒོམ་མོ། །འདི་ལ་ཡང་གསུམ་སྟེ། །དེ་ལྟར་སྙིང་རྗེ་ཆེད་ཀྱིས་བསྒོམ་པ་སྙིང་རྗེ། །དེ་ལྟར་བསྒོམ་
པས་སྙིང་རྗེ་ཆེན་པོ་ལྷུང་ངེར་སྐྱེས་པ་སྙིང་རྗེ་ཆེན་པོ། །དེ་ལྟར་ཆེད་ཀྱིས་བསྒོམ་ན་སྐྱེས་ཀྱང་བྱུང་ལ། །ཆེད་ཀྱིས་མ་བསྒོམ་པར་མ་སྔོན་དུ་བཤའ་བ་ལྟ་
བུའི་སྙིང་རྗེ་གདུང་ཤུགས་ཚད་མེད་པ་སྐྱེས་པ་ནི་སྙིང་རྗེ་ཚད་མེད་པའོ། །ཡང་དུས་རྟག་རྟུ་འབྲལ་བ་མེད་པ་ནི་ཚད་མེད་ཡིན་གསུངས། །དེ་ལྟར་ཚད་
མེད་རྒྱུད་ལ་མ་སྐྱེས་བར་དུ་བསྒོམ་པ་གལ་ཆེའོ།  །དེ་ལ་སེམས་ཅན་མང་ཉུང་གང་ཡང་བྱུང་བ་དག་བདག་སྟོབ་གཞན་སྟོབ་རང་བཞིན་གང་བྱུང་གི་སྒོ་ནས་

སྡུག་བསྔལ་དང་སྡུག་བསྔལ་གྱི་རྒྱུ་དང་བྲལ་བ་མཐོང་བའམ། །ཐོས་པར་གྱུར་ན། །དེ་དག་ལ་དགའ་བ་ཚད་མེད་པ་སྒོམ། །དེ་ཡང་ཀུན་ལ་བཏང་
སྙོམས་སུ་བསྒོམ། །གཉིས་པ་ཆོས་ལ་དམིགས་པའི་སྙིང་རྗེ་ནི། །བདེར་གཤེགས་སྙིང་པོས་འགྲོ་ཀུན་ཡོངས་ལ་ཁྱབ་ནས་སྐལ་བ་མཉམ་པོར་ཡོད་
ཀྱང་། །རང་ངོ་མ་ཤེས་ནས་སྡུག་བསྔལ་ཅིང་ཉམས་ཐག་པ་འདི་རྣམས་སྙིང་རེ་རྗེ་སྙམ་དུ་བསྒོམ་མོ། ༈ །གསུམ་པ་གསང་བ་དམིགས་པ་
མེད་པའི་སྙིང་རྗེ་ནི། །སེམས་ཉིད་སྐྱེ་འགགས་མེད་པའི་ཀློང་དུ་རང་གཞན་དབྱེར་མེད་དུ་རྟོགས་ཏེ། །གཤིས་དོན་དམ་སྟོང་ཉིད་དུ་སིང་ངེ་བ། །གདངས་
ཀུན་རྫོབ་ཏུ་ཏུང་ངེ་བ། །དེ་གཉིས་དབྱེར་མེད་ཀྱིས་ངང་དུ་གནས་པའོ། །སྐྱེས་ཚུལ་གྱི་འཚམ་ནི་བྱམས་པ་དང་འདྲ། །དམིགས་མེད་ཀྱི་སྙིང་རྗེ་བློས་
བསྒོམ་པས། །འབྱུང་བ་མ་ཡིན་པ་ཡང་བྱམས་པ་དང་འདྲའོ།། ༈ །།གསུམ་པ་བྱང་ཆུབ་ཀྱི་ལམ་ཡང་གསུམ་སྟེ། །ཕྱི་སྨོན་པ་བྱང་ཆུབ་ 

༄༅། །བླ་ན་མེད་པའི་བྱང་ཆུབ་ཀྱི་རྒྱུ་འབྲས་གང་རུང་ལ་སྤྱོད་པ་མཐོང་བའམ། །ཐོས་པར་གྱུར་ན། །དེ་ལ་དགའ་བ་ཚད་མེད་པ་བསྒོམ། །
འདི་ལའང་གསུམ་སྟེ། །བྱམས་སྙིང་རྗེ་བྱང་ཆུབ་ཀྱི་སེམས་གསུམ་གྱི་སྒོ་ནས་དགའ་བ་ཆེད་ཀྱིས་བསྒོམ་པ་དགའ་བ། །དེ་ལྟར་བསྒོམ་པས་དགའ་བ་ཆེན་
པོ་ཏུང་ངེར་སྐྱེས་པ་དགའ་བ་ཆེན་པོ། །དེ་ལྟར་ཆེད་ཀྱིས་བསྒོམ་ན་སྐྱེས་ཀྱང་རུང་ལ། །ཆེད་ཀྱིས་མ་དགོས་པར་དབུལ་པོས་གཏེར་ཆེན་པོ་སྙེད་པ་ལྟ་བུའི་
དགའ་བ་གདུང་ཤུགས་ཚང་མེད་པ་སྐྱེས་པ་ནི་དགའ་བ་ཚད་མེད། །ཡང་དུས་རྟག་ཏུ་དགའ་བ་ཚད་ལ་འབྲལ་བ་མེད་པ་ནི་ཚད་མེད་པར་ཡིན་པར་གསུངས། 
དེ་ལྟར་ཚད་མེད་རྒྱུད་ལ་མ་སྐྱེས་ཀྱི་བར་དུ་བསྒོམ་པ་གལ་ཆེའོ། །དེའང་ཀུན་ལ་བཏང་སྙམས་སུ་བསྒོམ་མོ། །འདི་ལའང་གསུམ་སྟེ། །སེམས་ཅན་
ཐམས་ཅད་ལ་ཉེ་རིང་དང་། །ཕྱོགས་རིས་མེད་པར་ཀུན་ལ་སྙོམ་པར་བྱམས་སྙིང་རྗེ་བྱང་ཆུབ་ཀྱིས་སེམས་ཆེད་ཀྱི་བསྒོམ་པ་བཏང་སྙོམ། དེ་ལྟར་བསྒོམ་

པས་བཏང་སྙོམ་ཏུང་ངེར་སྐྱེས་པ་བཏང་སྙོམ་ཆེན་པོ་དེ་ལྟར་ཆེད་ཀྱིས་བསྒོམ་ན་སྐྱེས་ཀྱང་རུང་ལ། །ཆེད་ཀྱིས་བསྒོམ་མ་དགོས་པ་དྲང་སྲོང་གི་མགྲོན་
འགྱེད་པ་ལྟ་བུའི་གདུང་ཤུགས་ཚད་མེད་པ་སྐྱེས་པ་ནི་བཏང་སྙོམ་ཚད་མེད། །ཡང་དུས་རྟག་ཏུ་འབྲལ་བ་མེད་པ་ནི་ཚད་མེད་པ་ཡིན་པར་གསུངས། །
དེ་ལྟར་ཚད་མེད་རྒྱུད་ལ་མ་སྐྱེས་ཀྱི་བར་དུ་བསྒོམ་པ་གལ་ཆེའོ། །དེ་ལ་བཏང་སྙོམ་ཞེས་པའི་དོན་ནི་སེམས་ཅན་ཐམས་ཅད་ལ་ཉེ་རིང་དང་། ཕྱོགས་རིས་
ཆགས་སྡང་གི་རྣམས་པར་རྟོག་པ་སྤང་ནས། །བྱམས་སྙིང་རྗེ་བྱང་ཆུབ་ཀྱི་སེམས་ཀུན་ལ་སྙོམ་པར་བསྒོམ་པས། །བཏང་སྙོམ་ཞེས་བྱའོ། དེ་
ལྟར་བཏང་སྙོམ་ཚད་མེད་ཆད་ལ་སྐྱེ་དགོས། །དེ་མ་སྐྱེས་ན་ཕྱོགས་རིས་ཅན་གྱི་བྱམས་སྙིང་རྗེ་ནི། །ཁྲ་དང་སྤྱང་ཁུ་ལའང་ཡོད་པས་བྱང་ཆུབ་ཀྱི་ལམ་
དུ་མི་འགྲོ་སྟེ། །ཁྲ་དང་སྤྱང་ཁུ་རྣམས་ཀྱིས་ཀྱང་རང་གི་བུ་ལ་བྱམས་དང་སྙིང་རྗེ་ཡོད་པས། །སེམས་ཅན་གཞན་གསོད་ཅིང་། །བུ་གསོ་བའི་ཕྱིར་

༄༅། །རོ། ༈ །དེ་བས་ན་འདི་ལྟར་བཏང་སྙོམ་ཚད་མེད་བསྒོམ་པར་བྱ་ཏེ། །ཕན་བཏགས་པ་དང་། །གནོད་པ་བསྐྱལ་བ། །ཕན་
གནོད་མེད་པ་གསུམ་ལ། །ཁྱད་པར་དུ་གནོད་བྱེད་ལ་བྱམས་དང་སྙིང་རྗེ་བྱང་ཆུབ་ཀྱི་སེམས་བསྒོམ། དེས་མཚོན་ནས་ཕན་གནོད་མེད་པ་བསྒོམ། །དེ་
གཉིས་ལ་སྐྱེས་ན། །ཕན་པ་བཏགས་པ་ལ་རང་ཤུགས་ཀྱིས་སྐྱེས་པས་བཏང་སྙོམས་སུ་འགྱུར་རོ། །དེ་ལྟར་མ་བསྒོམ་ན། །རང་རེ་ཉེ་རང་ཆགས་སྡང་གི་
བགེགས་ལ་གོམ་དྲག་པས་བཏང་སྙོམ་དགོས་ཟེར་ཡང་མི་སྐྱེ། །དེ་ལྟར་བསྒོམ་ན་སྐྱེ་བས། །དེ་ལྟར་བསྒོམ་པ་གལ་ཆེའོ། །དེ་ལྟར་སྨོན་པ་བྱང་ཆུབ་ཀྱི་
སེམས་བསྐྱེད་པའི་དུས་སུ་བླ་མ་དཀོན་མཆོག་ལ་ཡན་ལག་བདུན་པ་དང་། །མཎྜལ་འབུལ། །བྱམས་དང་སྙིང་རྗེ་བྱང་ཆུབ་ཀྱི་སེམས་སྐྱེ་བའི་འདོད་གསོལ་
བྱེད་ཅིང་བསྒོམ་པས་མྱུར་དུ་སྐྱེ་བའོ། ༈ །།གཉིས་པ་ནང་འཇུག་པ་བྱང་ཆུབ་ཀྱི་སེམས་ལ་གསུམ་སྟེ། །དུས་རིང་པོ་ལ་བྱིན་གྱིས་བརླབ་པ་དང་།

དུས་ཐུང་ངུ་ལ་བྱིན་གྱིས་རླབས་པ་དང་། །དུས་སྒོ་ཚིགས་སུ་བྱིན་གྱིས་རླབས་པའོ། །དེ་ཡང་དྲིན་ཆེན་ཕ་མར་གྱུར་པའི་ནམ་མཁའ་དང་མཉམ་པའི་
སེམས་ཅན་ཐམས་ཅད་བདེ་བ་དང་ལྡན་པ། །སྡུག་བསྔལ་དང་བྲལ་ནས་བླ་ན་མེད་པའི་བྱང་ཆུབ་ཐོབ་པར་བྱའོ། །དེ་ཡི་ཆེད་དུ་བདག་གི་ལུས་ངག་ཡིད་གསུམ་
འདི་ཅི་སྲིད་བྱང་ཆུབ་མ་ཐོབ་ཀྱི་བར་དུ་མི་དགེ་བའི་ཕྱོགས་སུ་མི་བཏང་ཞིང་དགེ་བའི་ཕྱོགས་སུ་བཀོལ་བར་བྱའོ། །སྙམ་དུ་དམ་བཅའ་བ་ནི། །དུས་རིང་པོ་ལ་
བྱིན་གྱིས་རླབས་པའོ། །ཅི་སྲིད་འཚོ་ཡི་བར་ལ་བཀོལ་བའི་དམ་བཅའ་བ་ནི། །དུས་ཐུང་ངུ་ལ་བྱིན་གྱིས་བརླབ་པའོ། །སང་ཉིན་ད་ཙམ་ཚུན་ཆད་དགེ་
བ་ལ་བཀོལ་བར་དམ་བཅའ་བ་ནི། །དུས་སྒོ་ཚིགས་སུ་བྱིན་གྱིས་རླབས་པའོ། །དེ་ལྟར་དམ་བཅའ་བའི་རྗེས་སུ་འཇུག་ནས་བརྩོན་འགྲུས་ཆེན་པོས་
ཚུལ་བཞིན་ཏུ་བསྒྲུབ་པ་ནི། །འཇུག་པ་བྱང་ཆུབ་ཀྱི་སེམས་ཞེས་བྱའོ། །དེ་ལྟར་བསྒྲུབ་པས་དགེ་རྩ་ཅི་འགྲུབ་ཐམས་ཅད་ལ། །སེམས་ཅན་ཐམས་

༄༅། །ཅད་ཀྱི་དོན་དུ་འདིས་འགྲུབ་པས་མ་ཁོ་ཆེའོ། །སྙམ་དུ་དགའ་བ་ཚད་མེད་པ་བསྒོམ། །དེའང་། །ཀུན་ལ་བཏང་སྙོམས་སུ་བསྒོམ་མོ། །
དེ་ལྟར་སྨོན་འཇུག་གིས་སེམས་བསྐྱེད་འདི་མ་སྐྱེས་ན། ཆོས་ཀྱི་བྱས་ཐམས་ཅད་ཐོག་ཆུང་གི་སར་ལྟུང་ལ། །འདི་སྐྱེས་ནས་ཐེག་པ་ཆེན་པོ་ལམ་དུ་འགྲོ་བས་
འདི་སྐྱེ་བ་གལ་ཆེའོ། ༈ །གསུམ་པ་གསང་བ་དོན་དམ་བྱང་ཆུབ་ཀྱི་སེམས་ནི། །དེ་ལྟར་སྨོན་འཇུག་གཉིས་ལ་བརྟེན་ནས། །མཚན་ལྡན་བླ་མའི་
བྱིན་རླབས་ཀྱིས་གནས་ལུགས་ཀྱི་དོན་ཕྱིན་ཅི་མ་ལོག་པར་རྟོགས་པའོ། །དེ་ལྟར་དོན་དམ་བྱང་ཆུབ་ཀྱི་སེམས་འདི་མ་རྟོགས་ནས། །ཆོས་ཀྱི་བྱས་ཐམས་ཅད་
དངོས་འཛིན་མཚན་མ་ལས་མི་འདས་པས། །བྱང་ཆུབ་ཀྱི་ལམ་དུ་མི་འགྲོ་འདི་རྟོགས་ན་འགྲོ་བས་འདི་རྟོགས་པ་གལ་ཆེ་སྟེ། ༈ །སྤྱོད་འཇུག་ལས། །
དགེ་བ་གཞན་ཀུན་ཆུ་ཤིང་བཞིན་ཏུ་ནི། །འབྲས་བུ་བསྐྱེད་ནས་ཟད་པར་འགྱུར་བ་ཉིད། །བྱང་ཆུབ་སེམས་ཀྱི་ལྗོན་ཤིང་རྟགས་པར་ཡང་། །འབྲས་བུ་སཆུད་

བསྐྱེད་ནས་མི་ཟད་འཕེལ་པ་ཉིད། །ཅེས་པ་ལ་སོགས་གང་གི་བསྒོམ་པའི་ཕན་ཡོན་དང་། །མ་བསྒོམ་པའི་ཉེས་དམིགས་ཀྱི་སྐབས་བཞིན་ནོ། །
དེའང་དོན་དམ་བྱང་ཆུབ་ཀྱི་སེམས་མ་རྟོགས་པ། །རྟོགས་པར་བྱེད་པའི་ཐབས་ལ་སྨོན་འཇུག་གཉིས་དགོས། །རྟོགས་པ་གོམས་ཤིང་མཐར་ཕྱིན་པར་
བྱེད་པ་ལ་ཡང་སྨོན་འཇུག་གཉིས་དགོས། །སྨོན་འཇུག་གཉིས་དང་བཅས་པ་བླ་མའི་གདམ་ངག་ཡིན་པས། །མཚན་ལྡན་བླ་མའི་གདམ་ངག་ལ་
བརྟེན་ནས། །སེམས་བསྐྱེད་ལ་དང་པོ་འཇུག་ནས་བཟུང་སྟེ། །མཐར་མ་ཕྱིན་གྱི་བར་དུ་སྨོན་པ་གོང་ནས་གོང་དུ་དམ་བཅའ་ཅིང་འདུག་པ་དེའི་རྗེས་སུ་འཇུག་
ནས། །བརྩོན་འགྲུས་ཆེན་པོས་ཚུལ་བཞིན་ཏུ་བསྒྲུབ་དགོས་པའོ། །དེ་ཡང་དགེ་རྩ་ཐམས་ཅད་དམ་པ་དྲུག་ཟིན་པར་ཉམས་སུ་བླང་སྟེ། །དགེ་རྩ་ཆེ་
ཆུང་ཅི་བྱེད་ཀྱང་རང་འདོད་ཀྱིས་འཁྲི་བས་མ་གོས་པ། །གཏོང་བའི་དངོས་པོ་དམ་པ། །དེ་སེམས་ཅན་ཀྱིས་དོན་དུ་བྱེད་པ་ཆེད་དུ་བྱ་བ་དམ་པ། །སེམས་

༄༅། །བསྐྱེད་དང་ལྡན་པ་རྟེན་དམ་པ། །འཁོར་གསུམ་ཡོངས་སུ་དག་པ་དམ་པ། །གཞན་དོན་དམ་ལ་བསྐུལ་ཞིང་སྦྱོར་བ་ལ་ཐབས་
མཁས་པ་དམ་པ། །བྱང་ཆུབ་དུ་བསྔོ་བ་དམ་པ་སྟེ། །དྲུག་པ་དེའི་སྒོ་ནས་ཉམས་སུ་ལེན་ཅིང་། །བྱང་ཆུབ་ཀྱི་སེམས་སྤེལ་ལོ། །གཞན་ཡང་སྤྱོད་
ལམ་རྣམས་བཞི་ཐམས་ཅད་བྱང་ཆུབ་ཀྱི་སེམས་ཀྱི་ཟིན་པར་བྱེད་ཅིང་བློ་སྦྱང་ངོ་། །ཕྱི་མ་མི་བརྗེད་ཅིང་དྲན་པར་བའི་ཕྱིར། །ནག་པོའི་ཆོས་བཞི་སྤང་
ཞིང་། །དཀར་པོའི་ཆོས་བཞི་ཉམས་སུ་བླང་ངོ་། །དེ་ལ་སྤང་བྱ་ནག་པོ་ཆོས་བཞི་ནི། །བླ་མ་དང་མཆོད་པར་འོས་པའི་དབུ་བསྐོར་བ་དང་། །
གཞན་འགྱོད་པའི་གནས་མ་ཡིན་པ་ལ་འགྱོད་པ་བསྐྱེད་པ་དང་། །སེམས་བསྐྱེད་པའི་བྱང་ཆུབ་སེམས་དཔའ་ལ་ཞེ་སྡང་གི་སྒོ་ནས་ཚིགས་སུ་བཅད་པ་
མ་ཡིན་པ་བརྗོད་པ་དང་། །སེམས་ཅན་གཡོ་དང་སྒྱུའི་མགོ་བསྐོར་བའོ། །དེ་ལྟ་བུ་ནག་པོ་ཆོས་བཞི་སྤང་ནས། །དཀར་པོའི་ཆོས་བཞི་ཉམས་སུ་ལེན་ཚུལ་

གྱི་དང་པོ་ནི། །ཡུལ་བླ་མ་དང་མཆོད་པར་འོས་པ་དང་། །བསམ་པ་བསླུ་སེམས་ཀྱི་སྒོ་ནས་སྦྱོར་བ་རྫུན་ཚིགས་ངག་ཏུ་སྨྲ་ནས་དབུ་བསྐོར་ནས། །ཕ་
རོལ་བོའི་དབུ་འཁོར་རུང་མ་འཁོར་རུང་ཐུན་ཚོད་འདས་ནས། །རང་ལ་ལྟུང་བ་ཕོག་སྟེ། །ནག་པོའི་ཆོས་ཡིན་པས་དེ་སྤང་ལ་སྲོག་གི་ཕྱིར་ཡང་རྫུན་མི་སྨྲ་བ་
ནི། །དཀར་པོའི་ཆོས་ཡིན་པས་ཉམས་སུ་བླང་ངོ་། །གཉིས་པ་ནི། །གཞན་འགྱོད་པའི་གནས་མ་ཡིན་པ་དགེ་བ་བརླབ་པོ་ཆེ་བྱེད་པའམ། ལམ་
ཡང་དག་པ་ལ་འཇུག་པ་ལ་བསམ་པ་ཉོན་མོངས་པ་གང་ཡང་རུང་བས་སྦྱོར་བ་དེ་ལས་མི་ལེགས་པ་བརྗོད་ཅིང་འགྱོད་པ་བསྐྱེད་ནས། །ཕ་རོལ་པོ་འགྱོད་པ་
སྐྱེས་རུང་མ་སྐྱེས་རུང་། །ཐུན་ཚོད་ལས་འདས་ནས་ནག་པོའི་ཆོས་ཡིན་པས་སྤང་ལ། །དེའི་གཉེན་པོར་གཞན་དགེ་བ་ལ་ཡང་དག་པར་བསྐུལ། །
ཐེག་པ་དམན་ལ་མི་སྦྱར་རོ། །ཐེག་པ་མཆོག་ལ་ཡང་དག་པར་འཛིན་ཏུ་འཇུག །དེ་ལ་ལེགས་པ་བརྗོད་ཅིང་རྗེས་སུ་ཡིད་རངས་བསྐྱེད་པ་ནི། །

༄༅། །དཀར་པོའི་ཆོས་ཡིན་པས་ཉམས་སུ་ལོང་།། ༈ །།གསུམ་པ་ནི། །ཡུལ་བྱང་ཆུབ་སེམས་དཔའ་ཐོབ་ལ་མ་ཉམས་པ་
ཞིག་ལ་བསམ་པ་ཞེ་སྡང་གི་སྒོ་ནས། །སྦྱོར་ངན་དུ་སྨྲ་བ་མི་སྙན་པའི་ཚིག་སྨྲས་ན། །སྤྱིའམ་སྐོས་ངོས་སམ་ལྐོག་རྟུ་བརྗོད་ཀྱང་ཐུན་ཚད་ལས་
འདས་ན་ནག་པོའི་ཆོས་ཡིན་པས། །སྤང་ལ་དེའི་གཉེན་པོ་བྱང་ཆུབ་སེམས་དཔའ་ལ་ཉོན་པའི་འདུས་བསྐྱེད་ཅིང་དེའི་ཡང་དག་པའི་
བསྔགས་པ་ཕྱོགས་བཅུར་གྲོགས། །སེམས་ཅན་གང་ལ་ཡང་ངན་དུ་མི་ལྟ་སྐྱོན་མི་བརྗོད། །དེ་ནི་དཀར་པོའི་ཆོས་ཡིན་པས་ཉམས་སུ་
ལོང་། ༈ །བཞི་པ་ནི། །སེམས་ཅན་གང་ཡང་རུང་བ་ལ་བསམ་པ་གཡོ་སྒྱུའི་སེམས་ཀྱིས། །སྦྱོར་བ་ཐབས་སྣ་ཚོགས་
ཀྱིས་མགོ་བསྐོར་སྟེ། །ཁེ་དང་རྒྱལ་ཁ་རང་གི་བླང་། །གྱོང་དང་ཕམ་ཁ་གཞན་ལ་གཏེར་བ། །དེ་ཐུན་ཚོད་འདས་ནས། །ནག་པོའི་

ཆོས་ཡིན་པས་སྤང་ལ། །དེའི་གཉེན་པོར་གཡོ་སྒྱུ་མེད་པར་ལྷག་པའི་བསམ་པས་ཁེ་དང་རྒྱལ་ཁ་གཞན་ལ་སྟེར། །གྱོང་དང་ཕམ་ཁ་རང་
གི་ཁུར་བ་ནི་དཀར་པོའི་ཆོས་ཡིན་པས་ཉམས་སུ་བླང་ངོ་། །ཐུན་ཚོད་ནི་ཉིན་ཞག་ཕྲུག་གཅིག་གི་དྲུག་ཆ་ཡིན་ལྟུང་བ་རང་གི་ངོ་བོ་ནི་སེམས་བློས་
སྤང་བའོ། །དེ་ལ་གཉིས་ཏེ། །གནོད་པར་སེམས་པའི་བློས་སྤང་བ་དང་། །ཡལ་བར་དོར་བའི་བློས་སྤང་བའོ། །དང་པོ་ནི། །དགེ་བའི་གཤེས་
གཉེན་པོ་ཏོ་བས། །སེམས་ཅན་གཞན་ཞིག་སྡུག་ན་རང་རླགས་ཡང་རུང་སྙམ་པ་དེ་ཡིན། །ཅེས་གསུངས་པས། །སེམས་ཅན་གཞན་ལ་གནོད་
པ་རང་གིས་སྐྱལ་བའམ། །གཞན་ལ་གནོད་དུ་འཇུག་པའམ། །དེ་ཙམ་མིན་ཀྱང་སེམས་ཅན་གཞན་ཞིག་ལ་གནོད་པ་ཐུ་མོ་གཅིག་བྱུང་ན་ཅི་མ་
རུང་སྙམ་པ་དེའོ། །གཉིས་པ་ཡལ་བར་དོར་བའི་བློས་སྤང་བ་ལའང་གཉིས་ཏེ། །སྤྱི་དང་བྱེ་བྲག་གོ །དང་པོ་ནི། གང་གི་སྨོན་འཇུག་

༄༅། །གཉིས་སྐབས་བཞིན་ཏུ་སེམས་ཅན་ཐམས་ཅད་བདག་གིས་བཟུང་ནས་ཕན་པ་བཏགས་པར་དམ་བཅའ་ཚར་བའི་བློ་དེ་ཕྱིས་བཏང་
ནས། །ཁྱོད་རང་གང་དགའ་ཡིས་སྙམ་དུ། །རང་གཅིག་པུ་ཞི་བདེ་ཐར་པ་དེའོ། །གཉིས་པ་བྱེ་བྲག་ལའང་གཉིས་ཏེ། སེམས་ཅན་སྡུག་བསྔལ་
ཅན་བློས་དོར་བ་དང་། །བྱེད་ངན་པ་བློས་དོར་བའོ། །དང་པོ་ནི། །སེམས་ཅན་སྡུག་བསྔལ་ཅན་དང་འཕྲད་པར་གྱུར་ན། །དེ་ལ་མགོན་སྐྱབས་
གཞན་མེད་པ་དང་། །རང་ལ་སྐྱོབ་པའི་ནུས་པ་ཡོད་པ་གཉིས་འཛོམ་ན། །དེའི་མགོན་སྐྱབས་མི་བྱེད་ནས་ཡལ་བར་དོར་བ་དེའོ། །གཉིས་པ་
བྱེད་ངན་པ་བློས་དོར་བ་ནི། །བདག་ལ་གནོད་བྱེད་དམ། །སེམས་ཅན་བྱེད་ངན་པ་མཐོང་བའི་ཚེ། །འདི་ལྟ་བུའི་སེམས་ཅན་བྱེད་ངན་པ་དང་། །
སྐྱེ་བ་ནས་ཚེ་རབ་ཐམས་ཅད་དུ་མ་འཕྲད་ན་ཅི་མ་རུང་སྙམ་པ་དེའོ། །ད་ལྟ་དུས་ངན་སྙིགས་མའི་སེམས་ཅན་རྣམས་བཟང་ལེན་ལ་ངན་དུ་འཇལ་བ་ལ་

སོགས་བྱེད་ངན་པ་དང་རང་རེ་བཟོད་སེམས་ཆུང་བ་གཉིས་འཛོམ་པས་འདི་འབྱུང་བ་ནི། །ཤིན་ཏུའང་ཉེ་བས། །དུས་ཐམས་ཅད་དྲན་ཤེས་བཞིན་ཏུ་
བཟུང་ནས། །སྐད་ཅིག་སྔ་མ་ནག་པོའི་ཆོས་སུ་སྐྱེས་ཀྱང་ཕྱི་མ་ནས་དཀར་པོའི་ཆོས་སུ་བསྒྱུར་ཏེ་ཉམས་སུ་ལེན་པ་གལ་ཆེའོ། །དེ་ལྟར་མ་བྱས་ན་ཐུན་
ཚོད་འདས་ནས། །སོ་སོ་སྐྱེ་བོའི་སྡིག་པ་ལས་ལྔ་འགྱུར་རམ། །དགུ་འགྱུར་གྱི་ཆེ་བས་དམྱལ་བ་མནར་མེད་པར་འགྲོ་བར་གསུངས་སོ། །དེ་བས་
ཐུན་ཚད་འདས་ནས་སྡོམས་པ་གཞི་ནས་བླང་དགོས། །མ་བྱུང་བར་འབད་པ་གལ་ཆེའོ། །དེ་ལ་སྤྱིར་སེམས་བསྐྱེད་ཀྱིས་གོ་དོན་ལ་གསུམ་སྟེ། 
རྒྱལ་པོ་ལྟ་བུའི་སེམས་བསྐྱེད་དང་། །ལུག་རྫི་ལྟ་བུའི་སེམས་བསྐྱེད་དང་། །མཉེན་པ་ལྟ་བུའི་སེམས་བསྐྱེད་དོ། །དང་པོ་ནི། །དཔེར་ན་རྒྱལ་བུ་མཚན་
ལྡན་དེས། །དང་པོ་རང་རྒྱལ་པོའི་གདན་ས་མ་ཟིན་བར་དུ། །རྒྱལ་སྲིད་ཀུན་ལ་མི་དབང་། །ཟིན་པ་དང་རྒྱལ་སྲིད་དབང་བསྒྱུར་བ་བཞིན་ཏུ། །དང་པོ་རང་

༄༅། །ཉིད་སངས་རྒྱས་མ་ཐོབ་བར་དུ་གཞན་དོན་རྒྱ་ཆེན་མི་འབྱུང་བས། །ལྷག་བསམ་རྣམ་པར་དག་པའི་སྒོ་ནས་སེམས་ཅན་ཐམས་
ཅད་ཀྱི་དོན་དུ་ཐོག་མར་རང་ཉིད་སངས་རྒྱས་བསྒྲུབ་པར་དམ་བཅའ་བའོ། །གཉིས་པ་ལུག་རྫི་ལྟ་བུ་ནི། །ལུག་ཁྱུ་ཆེན་པོ་ཆུ་ཟམའམ། འཕྲང་ལ་
བསྒྲལ་བའི་ཚེ་ལུག་ཀུན་སྔོན་དུ་འགྲོ་ལ་ཐོན་གྱི་བར་དུ་ལུག་རྗི་འགྲོ་ཐབས་མེད་པ་བཞིན་དུ་འཁོར་བ་མ་སྟོང་གི་བར་དུ་རང་ཉིད་འཚང་མི་རྒྱ་སྟེ། །བྱང་ཆུབ་
སེམས་དཔའི་ས་ལ་གནས་ནས་གཞན་དོན་བྱེད་པར་དམ་བཅའ་བའོ། །གསུམ་པ་མཉེན་པ་ལྟ་བུ་ནི། །ཆུ་བོ་ཆེན་པོ་ལ་གྲུ་བྱེད་པའི་ཚེ། །གྲུ་པ་དེ་སྔོན་
དུ་འགྲོ་ཐབས་ཀྱང་མེད། །རྗེས་སུ་སྡོད་ཐབས་ཀྱང་མེད། །གྲུ་གང་གི་མི་དང་རང་ཉིད་དུས་གཅིག་སྒྲོལ་དགོས་པ་བཞིན་དུ་རང་གཞན་ཀུན་དུས་གཅིག་
ཏུ་སངས་རྒྱས་པར་བྱེད་པར་དམ་བཅའ་བའོ། །དེ་ལ་འགའ་ཞིག་གི་ལུག་རྫི་ལྟ་བུ་ནི། །བདག་བས་གཞན་གཅས་ཀྱི་ལྷག་བསམ་རྣམ་པར་དག་པ་ཡིན་

པས། །སེམས་བསྐྱེད་ཀྱི་ངོ་བོ་རབ། །གཉེན་པ་ལྟ་བུ་ནི། །བདག་གཞན་མཉམ་པོ་ཡིན་པས་འབྲིང་། །རྒྱལ་པོ་ལྟ་བུ་ནི། །གཞན་བས་རང་དོན་
ཅུང་ཞིག་གཅེས་པར་འཛིན་པ་ཡིན་པས། །ཐ་མར་བཞག་པའང་ཡོད་དེ། །འདིའི་ལུགས་ལ་དེ་ལྟར་མ་ཡིན་ཏེ། །རྒྱལ་པོ་ལྟ་བུའི་སེམས་བསྐྱེད་
ཐོག་མར་རང་ཉིད་སངས་རྒྱས་བསྒྲུབ་པ་དེ། །རང་དོན་གྱི་གཅེས་པར་འཛིན་ནས་བསྒྲུབ་པ་མ་ཡིན། །གཞན་དོན་ཁོ་ན་ཕྱིར་བསྒྲུབ་པ་ཡིན་པས། །
ལྷག་བསམ་རྣམ་པར་དག་པ་ཡིན་ལ། །བདག་གཞན་མཉམ་པོ་དོན་གྱི་ཚང་བའོ།།    ༒  །།བཞི་པ་རྡོ་རྗེ་སེམས་དཔའི་བསྒོམ་བཟླས་
ནི་དེ་ལྟ་བུའི་ཁམས་སུམ་འཁོར་བའི་སྡུག་བསྔལ་ཆེན་པོ་ལ་གྲོལ་ཐར་ནས་རྣམ་མཁྱེན་སངས་རྒྱས་ཐོབ་པ་ལ་ཉམས་རྟོགས་ཕུན་སུམ་ཚོགས་པ་སྐྱེ་
དགོས། །དེ་སྐྱེ་བ་ལ་སྔོན་དུ་སྒྲིབ་སྦྱངས་བྱེད་དགོས་ཏེ། །དཔེར་ན་སྣོད་སྐྱུར་གྱིས་གང་བ་ལ་བཅུད་འོ་མ་བླུག་མི་རུང་། །བཅུད་འོ་མ་བླུག་པ་ལ། །

༄༅། །སྣོད་སྐྱུར་ཅན་དེ་བཀྲུ་ཡག་དགོས་པ་བཞིན་དུ། །གང་ཟག་གིས་རྒྱུད་སྡིག་སྒྲིབ་ཀྱིས་གང་བ་ལ། །ཉམས་རྟོགས་ཡོན་ཏན་སྐྱེ་
མི་ཐུབ། །ཐོག་མར་སྡིག་སྒྲིབ་སྦྱང་བས་ཉམས་རྟོགས་ཡོན་ཏན་རང་ཤུགས་ཀྱིས་སྐྱེ་བའོ། །དེ་བས་ན་སྡིག་སྒྲིབ་སྦྱང་བ་ལ་གསུམ་སྟེ། །སྦྱང་བྱ་དང་། 
སྦྱང་བྱེད་དང་། །སྦྱང་ཚུལ་ལོ། །དེ་ཡང་སྤྱོད་འཇུག་ལས། །སྦྱང་བྱ་སྡིག་པ་སྒོ་དྲུག་ལས། །སྦྱང་བྱེད་གཉེན་པོ་སྟོབས་བཞིས་སྦྱང་། །སྦྱང་ཚུལ་སྦྱོར་
དངོས་རྗེས་གསུམ་གྱིས། །རང་བཞིན་དག་པ་སྔོན་དུ་འགྲོ། །ཞེས་གསུངས་པས། །སྦྱང་བྱ་སྡིག་པ་སྒོ་དྲུག་ནི། །དུས་ཀྱི་སྒོ་ཐོག་མ་མེད་པ། །རྒྱུ་ཡི་སྒོ་
མ་རིག་པ། །བྱེད་པ་པོའི་སྒོ་བདག །ཡུལ་གྱི་སྒོ་བཟང་ངན་བར་གསུམ། །འདྲིམ་པའི་སྒོ་ལུས་ངག་ཡིད་གསུམ། །རྣམ་གྲངས་ཀྱི་སྒོ་མི་དགེ་བ་བཅུ་ལ་སོགས་
པའོ། །གཉིས་པ་སྦྱང་བྱེད་གཉེན་པའི་སྟོབས་བཞི་ནི། །སུན་ཕྱུང་བའི་སྟོབས། །གཉེན་པོའི་སྟོབས། །སོར་ཆུད་པའི་སྟོབས། །རྟེན་གྱི་སྟོབས་སོ། །

དེ་ཡང་ཆོས་བཞི་བསྟེན་པའི་མདོ་ལས། །རྣམ་པར་སུན་ཕྱུང་བའི་སྟོབས་ནི། །སྡིག་པ་མི་དགེ་བའི་ལས་ལ་འགྱོད་པ་དང་ལྡན་པའོ། །གཉེན་པོ་ཀུན་
ཏུ་སྤྱོད་པའི་སྟོབས་ནི། །བཤགས་པ་དང་ལྡན་པའོ། །ཉེས་པ་ལ་ངེས་པར་སོར་ཆུད་པའི་སྟོབས་ནི། །ཕྱིས་སྡིག་པ་མི་བྱེད་པ་སྡམས་པ་ཡང་དག་པར་
བསྲུང་བའོ། །རྟེན་གྱི་སྟོབས་ནི། །དཀོན་མཆོག་གསུམ་དང་མི་འབྲལ་བར་བྱེད་པའོ། །བྱས་པ་ཆོས་བཞི་པོ་དེ་དག་དང་ལྡན་ན། །སྡིག་པ་ཐམས་ཅད་
ཟིལ་གྱིས་གནོན་ཅིང་སྤང་བར་འགྱུར་རོ། །ཞེས་གསུངས་སོ། །དེ་ལྟར་སྟོབས་བཞིའི་སྒོ་ནས་སྡིག་པ་སྦྱང་ལུགས་མང་དུ་ཡོད་ཀྱང་། །ཁྱད་པར་དུ་
འཕགས་པ་ནི། །རྡོ་རྗེ་སེམས་དཔའི་བསྒོམ་བཟླས་འདི་ཡིན་ཏེ།། ༈ །།མཚན་བརྒྱ་ལས། །རྡོ་རྗེ་སེམས་དཔའ་སེམས་དཔའ་ཆེ། །རྡོ་
རྗེ་དེ་བཞིན་གཤེགས་པ་ཀུན། །རྡོ་རྗེ་དང་པོ་ཀུན་ཏུ་བཟང་།། ༈ །།གསང་སྙིང་དང་མཚན་བརྗོད་ལས། །རིགས་ཀྱི་རིག་སྟེ་རིགས་ཀྱི་གཙོ། །

༄༅། །ཐུགས་ཀྱི་ཐུགས་ཏེ་ཐུགས་ཀྱི་མཆོག །རྡོ་རྗེ་རིགས་གཙོ་ཐམས་ཅད་དཀྱིལ།། ༈ །།མེ་ཏོག་བཀོད་པའི་རྒྱུད་ལས། །བླ་མ་
རྡོ་རྗེ་སེམས་བསྒོམ་པས། །རང་བྱུང་ཡི་གེ་བརྒྱ་པ་ཡིས། །སྒྲིབ་པ་རྣམ་གཉིས་བྱང་བར་འགྱུར།། ༈ །།རྡོ་རྗེ་སེམས་དཔའ་གླུ་ཡི་རྒྱུད་ལས། །
རང་བྱུང་ཐིག་ལེ་ཡི་གེ་བརྒྱ། །སངས་རྒྱས་ཀུན་གྱི་ས་བོན་ཏེ། །ཉམས་ཆགས་ཐམས་ཅད་འཇོམས་པར་བྱེད། །ཅེས་གསུངས་པས་འདི་སངས་
རྒྱས་ཀུན་གྱི་སྙིང་པོ་ཡིན་པར་གསུངས་ཏེ།། ༈ །།ན་རག་དོང་སྤྲུག་གི་རྒྱུད་ལས། །ཞི་ཁྲོ་དམ་པ་རིགས་བརྒྱའི་སྙིང་པོ་ཡིན་པར་གསུངས། 
ས་ཡི་སྙིང་པོ་འཁོར་ལོ་བཅུ་པའི་མདོ་ལས། །བསྐལ་བཟང་གི་སངས་རྒྱས་སྟོང་རྩ་གཉིས་སྙིང་པོ་ཡིན་པར་གསུངས་སོ། །དེ་ཡང་རང་གི་སྤྱི་བོར་དཀོན་
མཆོག་ཀུན་འདུས་ཀྱི་ངོ་བོ་རྡོ་རྗེ་སེམས་དཔའ་བསྒོམ་པ་ནི་རྟེན་གྱི་སྟོབས། །དེའི་མདུན་དུ་རང་གཞན་གྱི་སྡིག་པ་བྱས་པ་ལ་དུག་ཁོང་དུ་སོང་བ་ལྟ་བུའི་

འགྱོད་པ་དྲག་པོ་བྱེད་པ་ནི། །སུན་ཕྱུང་བའི་སྟོབས། །དེ་ལྟར་འགྱོད་པ་དྲག་པོའི་སྒོ་ནས་བཤགས་པ་བྱེད་ཅིང་རྡོ་རྗེ་སེམས་དཔའི་བསྒོམ་བཟླས་བྱེད་
པ་ནི་གཉེན་པོའི་སྟོབས། །ཕྱིན་ཆད་སྲོག་ལ་བབ་ཀྱང་སྡིག་པ་མི་བྱེད་པར་དམ་བཅའ་བ་ནི། །སོར་ཆུད་པའི་སྟོབས་སོ། །གསུམ་པ་སྦྱང་ཚུལ་
སྦྱོར་དངོས་རྗེས་གསུམ་ལ་གསུམ་སྟེ། །ཕྱི་བསྒྲུབ་དང་། །ནང་བསྒྲུབ་དང་། །གསང་སྒྲུབ་བོ། །དང་པོ་ཕྱི་བསྒྲུབ་ཀྱི་སྦྱོར་བ་ནི། །སྐྱབས་འགྲོ་སེམས་
བསྐྱེད་བྱས་ཏེ། །མདུན་གྱི་ནམ་མཁར་སྐྱབས་ཡུལ་སྔར་བཞིན་བསྒོམ། །སྐྱབས་འགྲོ་སྔར་བཞིན་བྱའོ། །དེ་ནས་སྐྱབས་ཡུལ་རང་ལ་མི་སྟིམ་པར་
སེམས་བསྐྱེད་པའང་སྔར་དང་འདྲ་ལ། །ཁྱད་པར་དུ་སེམས་ཅན་ཐམས་ཅད་བདེ་བ་དང་ལྡན། །སྡུག་བསྔལ་དང་བྲལ་ནས། །བླ་ན་མེད་པའི་བྱང་ཆུབ་
ཐོབ་པར་བྱའོ། །དེའི་ཆེད་དུ་ལུས་ངག་ཡིད་གསུམ་གྱི་སྡིག་སྒྲིབ་དག་པར་བྱེད་པ་རྡོ་རྗེ་སེམས་དཔའི་བསྒོམ་བཟླས་ཉམས་སུ་ལེན་པར་བྱའོ། །སྙམས་

༄༅། །དུ་སེམས་བསྐྱེད་ལ། །སེམས་ཅན་བདེ་བ་དང་བདེ་བའི་རྒྱུ་དང་ལྡན་པར་གྱུར་ཅིག །སྡུག་བསྔལ་དང་སྡུག་བསྔལ༴ །སྡུག་བསྔལ་མེད་
པའི་བདེ་བ༴ །ཉེ་རིང་ཆགས་སྡང་༴ །ཞེས་ཚད་མེད་སྔར་བཞིན་བསྒོམ། །དེ་ནས་ལྷ་ཚོགས་རྣམས་མདུན་དུ་དམ་བཅའ་བ་ནི། །བླ་མ་རྒྱལ་བ་སྲས་
བཅས་དགོངས། །བདག་གཞན་སེམས་ཅན་ཀུན་དོན་དུ། །བྱང་ཆུབ་མཆོག་ཏུ་སེམས་བསྐྱེད་ནས། །བསླབ་བྱ་ཐམས་ཅད་བསླབ་པར་བགྱིས། །
ཞེས་བརྗོད་པས་སྐྱབས་ཡུལ་ཐམས་ཅད་རང་ལ་ཐིམ་པར་བསམ། །གཉིས་པ་དངོས་གཞི་ནི།། ༈ །།དེ་ནས་རང་ཉིད་ཐ་མལ་པའི་སྤྱི་གཙུག་ཁྲུ་
གང་གི་སོར། །པདྨ་དང་ཟླ་བའི་གདན་ལ་དཀོན་མཆོག་ཀུན་འདུས་ཀྱི་ངོ་བོ་རྩ་བའི་བླ་མ་དང་གཉིས་སུ་མེད་པ། །རྡོ་རྗེ་སེམས་དཔའ་སྐུ་མདོག་དཀར་
པོ། །ཞལ་གཅིག་ཕྱག་གཉིས། །རྡོ་རྗེ་དང་དྲིལ་བུ་ཐུགས་ཀར་བསྣོལ་བ། །དར་དང་རིན་པོ་ཆེའི་བརྒྱན་རྣམ་པས་སྣ་ཚོག་ཀྱིས་རྒྱན་པ། །དབུ་

སྐྲ་གྱེན་དུ་བཅིངས་ཤིང་ལྷག་མ་ཐུར་དུ་གྲོལ་བ། །ཞབས་གཉིས་སེམས་དཔའི་སྐྱིལ་དཀྲུང་དུ་བཞུགས་པ། །སྤྱི་བོར་ཟླ་བའི་སྟེང་དུ་ཨོཾ་དཀར་པོ། 
མགྲིན་པར་པདྨའི་སྟེང་དུ་ཨཱཿདམར་པོ། །ཐུགས་ཀར་ཙིཏྟ་རིན་པོ་ཆེ་དར་དམར་གྱི་གུར་ཕུབ་པ་ལྟ་བུའི་དབུས་སུ་ཟླ་བའི་དཀྱིལ་འཁོར་གྱི་སྟེང་དུ། 
རྡོ་རྗེ་དཀར་པོ་རྩེ་ལྔ་པ་འགྲིང་ཐབས་སུ་ལང་བ། །དེའི་ལྟེ་བར་ཁོང་སེང་དུ་གྱུར་པའི་ནང་དུ། །ཟླ་བའི་དཀྱིལ་འཁོར་གྱི་དབུས་སུ། ཧུཾ་དཀར་
པོ་དངུལ་ཆུའི་མདོག་འདྲ་བ། །དེའི་མཐར་བསྐོར་དུ་ཡི་གེ་བརྒྱ་པས། །དང་ཁྲ་ལེ་གཡས་སུ་འཁོར་བ། །དེ་ལ་འོད་ཟེར་འཕྲོས་པས། །རང་
བཞིན་གྱི་གནས་ནས་རྡོ་རྗེ་སེམས་དཔའ་ལ། །ཕྱོག་བཅུའི་སངས་རྒྱས་དང་བྱང་ཆུབ་སེམས་དཔའ་བླ་མ་ཡི་དམ། །དཔའ་བོ་མཁའ་འགྲོ་
ཆོས་སྐྱོང་སྲུང་མའི་ཚོགས་ཀྱིས་བསྐོར་བ་དང་བཅས་པ་འདྲིན། །བཛྲ་ས་མ་ཡ་ཛ་ཛ༔ །ཞེས་ལེན་གསུམ་བརྗོད་ཅིང་། །དེ་དག་ཐམས་ཅད་

༄༅། །འོད་དང་འོད་ཟེར་གྱིས་རྣམ་པར་བྱོན་ནས། །སྤྱི་བོའི་རྡོ་རྗེ་སེམས་དཔའི་སྐུར་ཐིམ་པར་བསྒོམ། །དེ་ནས་སྣང་སྲིད་
ཐམས་ཅད་གཟུགས་སྡུག་སྒྲ་སྙན། དྲི་ཞིམ། །རོ་མངར། །རེག་བྱ་འཇམ་པ་ལ་སོགས་ཀུན་ཏུ་བཟང་པོའི་མཆོད་སྤྲིན་དུ་གྱུར་པར་
བསམ་ལ། །ཨོཾ་ན་མ་སརྦ་ཏ་ཐ་ག་ཏ་ཨརགྷམ་པྲ་ཏི་ཛ་ཡེ་སྭཱ་ཧཱ། །པ་ཏཾ། པུཥྤེ། དྷུབྤེ། ཨ་ལོ་ཀེ། གྷན་དེ། ནེརྒྱེ། ཤབྟ་ཨ་ཧཱུཾ་སྭཱ་ཧཱ། །
ཞེས་བཆོད་པ་འབུལ། དེ་ནས། །རྡོ་རྗེ་སེམས་དཔའ་སེམས་དཔའ་ཆེ། །རྡོ་རྗེ་དེ་བཞིན་གཤེགས་པ་ཀུན། །རྡོ་རྗེ་དང་པོ་ཀུན་ཏུ་བཟང་། །ཕྱག་
འཚལ་རྡོ་རྗེ་སེམས་དཔའ་ལའོ། །ཞེས་བསྟོད་དེ་ནས་ཡི་གེ་བརྒྱ་པ་བསྒྲངས་ཤིང་། །རྡོ་རྗེ་སེམས་དཔའི་སྤྱི་བོ་མན་ཆད། །ཆག་གི་མཐིལ་
ཡན་ཆད། །ཐུགས་ཀའི་སྔགས་འཁོར་ལ་ཡེ་ཤེས་ཀྱི་བདུད་རྩི་དང་ཁྲ་ལ་ལ་བབ་སྟེ། །ཞབས་གཡས་པའི་ཐེ་བོང་ལ་འཁྲིལ་ནས་མར་བྱུང་ནས། 

རང་གི་སྤྱི་བོ་ནས་ཐིམ་པས། །ལུས་ཕྱི་ནང་གི་སྡིག་སྒྲིབ་ཐམས་ཅད་ཉི་མས་གྲིབ་སོ་དེད་པ་ལྟར། །རྩ་སྒོ། ཆུ་སྒོ རྐང་ལག་གི་སོན་ཕྲག །བ་
སྤུའི་བུ་ག་ཐམས་ཅད་ནས་ནག་ནུ་རུ་རུ་སོང་སྟེ། །དབང་ཆེན་གསེར་གྱི་ས་གཞི་ལ་ཐིམ་པར་བསམ། །དེ་ནས་ལུས་ཤེལ་དཀར་ཕྱིས་པའམ། །ཕྲུ་
མ་ཕུས་བཏབ་པ་ལྟར་དཀར་སང་ངེ་སོང་བའི་ནང་དུ། །ཡེ་ཤེས་ཀྱིས་བདུད་རྩི་དང་ལྟེམ་གྱིས་གང་ལ་བསམ། །དེ་ནས་བདེ་སྟོང་གི་ཉམས་དང་ལྡན་
པའི་ངང་ནས། །ཡི་གེ་བརྒྱ་པ་བརྒྱ་སྟོང་ལ་སོགས་གང་ཐད་བསྒྲངས། །གལ་ལྟེ་སྐུ་ཡི་དམ་ཚིག་ཉམས་པའམ། །སྐུ་ཡི་བསྒྲུབ་པ་བྱེད་ན། །ཨོཾ་
ཙཀ་ཀྲ་སརྦ་ས་མ་ཡ༔ ཞེས་བསྒྲང་བའོ། །དེ་བཞིན་ཏུ་གསུང་ལ་པདྨ། །ཐུགས་ལ་བཛྲ། །ཡོན་ཏན་ལ་རརྣ། །ཕྲིན་ལས་ལ་ཀརྨ་སཏྭོ་ས་མ་ཡ༔ 
ཞེས་བསྒྲང་བའོ། །དེ་ནས་ཐུན་བཞག་ཁར་རྡོ་རྗེ་སེམས་དཔའི་སྤྱི་བོར་ཨོཾ་ལ་ཤེས་པ་གཏད་ལ། །ཨོཾ་བཛྲ་ས་ཏྭ་ཨོ། །ཞེས་བདུན་ལ་སོགས་

༄༅། །བརྗོད་ཅིང་། །ཨོཾ་ལ་འོང་ཟེར་དཀར་པོ་བྱུང་ནས་ལུས་ལ་ཐིམ། །ལུས་ཀྱི་སྒྲིབ་པ་གསུམ་དག་པར་བསམ། །ཡང་མགྲིན་པའི་
ཨཱཿལ་ཤེས་པ་གཏད། །ཨོཾ་བཛྲ་ས་ཏྭ་ཨཱ༔ ཞེས་བདུན་ལ་སོགས་བརྗོད། །ཨཱཿལས་འོད་ཟེར་དམར་པོ་བྱུང་། །ངག་གི་སྒྲིབ་པ་བཞི་དག་པར་
བསམ། །ཡང་ཐུགས་ཁའི་ཧཱུཾ་ལ་ཤེས་པ་གཏད། །ཨོཾ་བཛྲ་ས་ཏྭ་ཧཱུཾ། །ཞེས་ལན་བདུན་ལ་སོགས་བརྗོད། །ཧཱུཾ་ལས་འོད་ཟེར་མཐིང་ཀ་བྱུང་། །ཡིད་
ཀྱི་སྒྲིབ་པ་གསུམ་དག་པར་བསམ། །དེ་ནས། །བདག་ནི་མ་ཤེས་རྨོངས་པ་ཡི། །དམ་ཚིག་ལ་ནི་འགལ་ཞིང་ཉམས། །གརྩོ་བོ་རྡོ་རྗེ་འཛིན་པ་སྟེ། །འགྲོ་
བའི་གཙོ་ལ་བདག་སྐབས་མཆི། །བདག་གཞན་སེམས་ཅན་ཐམས་ཅད་ཀྱི་སྡིག་པ་དང་སྒྲིབ་པ་ཐམས་ཅད་བྱང་ཞིང་དག་པར་མཛད་དུ་གསོལ། །ཞེས་
གསོལ་བ་གདབ་པས་རྡོ་རྗེ་སེམས་དཔས། །རིགས་ཀྱ་བུ་ཁྱོད་ཀྱི་སྡིག་པ་དང་སྒྲིབ་པ་ཐམས་ཅད་བྱང་ཞིང་དག་གོ། །ཞེས་གནང་བ་སྦྱིན་པར་བསམ། །

དེ་ནས་རྡོ་རྗེ་སེམས་དཔའ་འོད་དུ་ཞུ་ནས་རང་ལ་ཐིམ་པར་བསམ། །རང་ཉིད་སྐད་ཅིག་གི་རྡོ་རྗེ་སེམས་དཔའི་གོང་དང་འདྲ་བར་བསྒོམ། །སྤྱི་བོར་ཡང་
རྡོ་རྗེ་སེམས་དཔའ་སྔར་བཞིན་བསྒོམ། །རང་ཉིད་རྡོ་རྗེ་སེམས་དཔའི་སྤྱི་བོར་ཨོཾ། །མགྲིན་པར་ཨཱཿ །ཐུགས་ཀར་ཧཱུཾ་ལ་སོགས་སྔགས་
འཁོར་སྔར་བཞིན་བསྒོམ་ལ་འོད་ཟེར་འཕྲོས་པས་ཕྱི་སྣོད་ཀྱིས་འཇིག་རྟེན་ལ་ཕོག །རྡོ་རྗེ་སེམས་དཔའི་གཞལ་ཡས་ཁང་དུ་གྱུར་པར་བསམ། །ཡང་
འོད་ཟེར་འཕྲོས་པས། །ནང་བཅུད་ཀྱིས་སེམས་ཅན་ལ་ཕོག །ཐམས་ཅད་རྡོ་རྗེ་སེམས་དཔའི་སྐུ་རང་འདྲ་བར་གྱུར་པར་བསམ། །གཞན་ཡང་
སྣང་བ་ཐམས་ཅད་རྡོ་རྗེ་སེམས་དཔའི་སྐུ། །སྒྲ་གྲགས་ཐམས་ཅད་རྡོ་རྗེ་སེམས་དཔའི་གསུང་ཡི་གེ་བརྒྱ་པའི་སྒྲ། །དྲན་རྟོགས་ཐམས་ཅད་རྡོ་རྗེ་སེམས་
དཔའི་ཐུགས། །རང་བྱུང་གི་ཡེ་ཤེས་ཡིན་ཨང་སྙམ་པའི་འདུན་པ་རྩེ་གཅིག་ཏུ་བཟུང་ལ་ཡི་གེ་བརྒྱ་པ་བསྒྲང་ངོ་། །གསུམ་པ་རྗེས་ནི། །དེ་ནས་ཐུན་

༄༅། །བཞག་རན་པ་དང་མཆོད་བསྟོད་གོང་བཞིན་བྱ། །དེ་ནས་ཕྱི་རོལ་གྱི་རྡོ་རྗེ་སེམས་དཔའ་ཐམས་ཅད་འོད་དུ་ཞུ་ནས་སྤྱི་བོའི་རྡོ་རྗེ་
སེམས་དཔའ་ལ་ཐིམ་པར་བསམ། །སྤྱི་བོའི་རྡོ་རྗེ་སེམས་དཔའ་རང་ལ་ཐིམ། །རང་ཐུགས་ཀའི་སྔགས་འཁོར་ལ་ཐིམ། །སྔགས་འཁོར་ཧཱུཾ་ལ་
ཐིམ། །ཧཱུུཾ་ནམ་མཁའ་ལ་འཇལ་ཡལ་བ་བཞིན་ཏུ་སོང་བའི་ངང་ནས་མི་དམིགས་པར་བཞག །ཡང་རྣམ་རྟོག་གཞན་བར་མ་ཆོད་པར། །ཨོཾ་
བཛྲ་ས་ཏྭ་ཧཱུཾ། །ཞེས་བརྗོད་པས། །རང་ཉིད་རྡོ་རྗེ་སེམས་དཔའི་ཁྱེར་སོ་གསུམ་དང་བཅས་པ་སྔར་བཞིན་བསྒོམ་ལ། །དགེ་བ་འདི་ཡི་མྱུར་དུ་
བདག །རྡོ་རྗེ་སེམས་དཔའ་འགྲུབ་གྱུར་ནས། །འགྲོ་བ་གཅིག་ཀྱང་མ་ལུས་པ། །དེ་ཡི་ས་ལ་འགོད་པར་ཤོག །ཅེས་པ་ལ་སོགས་སྡིག་སྒྲིབ་དག་
པའི་སྨོན་ལམ་བཏབ་བོ། །དེ་ནས་སྔར་བཞིན་རྡོ་རྗེ་སེམས་དཔའི་བསྐྱེད་རིམ་གྱིས་ང་རྒྱལ་དང་མ་བྲལ་བའི་ངང་ནས་སྤྱོད་ལམ་ལ་འཇུག་གོ །གཉིས་

པ་ནང་སྒྲུབ་ནི་རང་གི་སྤྱི་བོར་རྡོ་རྗེ་སེམས་དཔའི་སྔར་དང་འདྲ་བའི་ངང་དུ། །ཡུམ་རྡོ་རྗེ་སྙེ་མ་སྐུ་མདོག་དཀར་མོ་ཞལ་གཅིག་ཕྱག་གཉིས་གྲི་ཁུག་དང་ཐོད་
ཁྲག་འཛིན་པས་ཡབ་ལ་འཁྱུད་པ། །གཉིས་ཀའི་སྤྱི་བོར་ཨོཾ། །མགྲིན་པར་ཨཱཿ ཐུགས་ཀར་སྔགས་འཁོར་སྔར་བཞིན་བསྒོམ་པ་ལ་ཤེས་པ་
གཏད་ལ། །ཨོཾ་ཤྲི་ཧེ་རུ་ཀ་སརྦ་ས་ཏྭ་ས་མ་ཡ་ཞེས་བགྲང་བ་ལ་སོགས་གོང་བཞིན་ནོ། །དེ་ལྟར་རྡོ་རྗེ་སེམས་དཔའི་བསྒོམ་བཟླས་ལེགས་པར་བྱས་པས་
འཚམས་མེད་པ་ལྔ་སོགས་ངན་སོང་དུ་ལྟུང་བའི་ལས་སྡིག་པ་ཡོད་ཀྱང་ངེས་པར་བྱང་སྟེ། ན་རག་དོང་སྤྲུག་གི་རྒྱུད་ལས། །འདིའི་དུས་གཅིག་
ལ་ལེན་བརྒྱ་རྩ་བརྒྱད་བཟླས་ན་ཆགས་ཉམས་ཐམས་ཅད་བསྐང་སྟེ། །ངན་སོང་དུ་ལྟུང་བ་ལས་ཐར་བར་འགྱུར་རོ། །དགོངས་པ་ཚིགས་གསུམ་པའི་
རྒྱུད་ལས། །རྡོ་རྗ་སེམས་དཔའ་བསྒོམ་ནས་ནི། །སྔགས་ཀྱང་རབ་ཏུ་བཟླ་བྱེད་པ། །དེ་ཡི་སྡིག་ཀུན་བྱང་ནས་ཀྱང་། །རྡོ་རྗེ་སེམས་དཔའ་འདྲ་

༄༅། །བར་གསུངས། །ཅེས་གསུངས་སོ།། ༈ །།གསུམ་པ་གསང་བསྒྲུབ་ནི། །སེམས་ཉིད་རང་བྱུང་གི་ཡེ་ཤེས་གདོད་མ་ནས་
སྐྱེ་འཇིགས་འཕོ་འགྱུར་དང་བྲལ་བ། །འདི་རང་ངོ་ཤེས་ནས་རྡོ་རྗེ་སེམས་དཔའ་དངོས་ཡིན་ཏེ།། ༈ །།སློབ་དཔོན་ན་ག་ཛུ་ནས། །མཚན་མ་དམིགས་
སུ་མེད་པའི་ཀུན་གཞི་བྱང་ཆུབ་སེམས། །དུས་གསུམ་སྐྱེ་འཇིགས་མེད་པ་རྡོ་རྗེ་ཡིན། །དེ་ཉིད་རང་ངོ་ཤེས་ན་སེམས་དཔའ་ཡིན། །ཅེས་གསུངས། 
༈ །།དེ་ལྟར་སེམས་ཉིད་རྡོ་རྗེ་སེམས་དཔའ་དངོས་གཞིར་རྟོག་ནས། །སྒྲིབ་གསུམ་བག་ཆགས་དང་བཅས་པ་མ་སྤང་རང་སར་གྲོལ་བ་དེ།། 
༈ །།ཡོངས་རྫོགས་ཀྱི་རྒྱུད་ཆེན་པོ་ལས། །དེ་ཡང་ཀུན་གཞི་བྱང་ཆུབ་སེམས། །ཡིན་པ་མེད་པས་ལྟ་བ་རྟོགས། །ཡིན་པ་མིན་པས་དགོངས་ཉམས་
ལོན། །ཡིན་མིན་མེད་པས་སྤྱོད་པ་རྟོགས། །རེ་དོགས་མེད་པའི་བྱང་ཆུབ་སེམས། །རྩ་བ་ཡན་ལག་ཐམས་ཅད་ཀྱིས། །ཆགས་ཉམས་མ་

བྱུང་མ་སྐྱེས་པ། །བཤགས་བྱ་བཤགས་བྱེད་གཉིས་མེད་གྲོལ།། ༈ །།དཀོན་མཆོག་བརྩེགས་པའི་མདོ་ལས། །བསྐལ་པ་སྟོང་དུ་བསགས་
པའི་ལས་དང་ཉོན་མོངས་པའང་ཚུལ་བཞིན་ཡིད་ལ་བྱེད་པའི་སོར་སོར་རྟོགས་པ་གཅིག་གི་མེད་པར་བྱེད་དོ། །ཅེས་གསུངས་སོ།། ༈ །།
ལྔ་པ་མཎྜལ་ནི། །དེ་ལྟ་བུའི་ཁམས་སུམ་འཁོར་བའི་སྡུག་བསྔལ་གྱི་རྒྱ་མཚོ་ཆེན་པོ་ལ་གྲོལ་ཐར་ནས་རྣམ་མཁྱེན་སངས་རྒྱས་ཐོབ་པ་ལ་ཚོགས་གཉིས་
རྫོགས་དགོས། །ཚོགས་གཉིས་རྫོགས་པ་ལ་མཎྜལ་འབུལ་དགོས། །མཎྜལ་ལ་གསུམ་སྟེ། །ཕྱི་འདོད་ཡོན་བཤམས་པའི་མཎྜལ། །ནང་ལུས་
ཀྱི་མཎྜལ། །གསང་བ་དོན་གྱི་ཎྜལ་ལོ། །དང་པོ་ལ་གཉིས་ཏེ། །སློབ་དཔོན་པདྨས། །བསྒྲུབ་དང་མཆོད་པའི་མཎྜལ་ལ་གཉིས། །ཞེས་གསུངས་
པས།། ༈ །།བསྒྲུབ་པའི་མཎྜལ་དང་། །མཆོད་པའི་མཎྜལ་ལོ། །དེ་ལ་བསྒྲུབ་པའི་མཎྜལ་ནི། །མཆོད་པའི་མཎྜལ་འབུལ་བའི་ཡུལ་བསྐྱེད་

༄༅། །པ་ཡིན་པས་འདི་ལྟར་བྱའོ། །ས་ཤིང་གི་མཎྜལ་ཡིན་ན། །ཁྲུ་གང་བས་ཆུང་འབུལ་མི་རུང་། །རིན་པོ་ཆེ་ཡིན་ན་སོར་བཞི་
ཡན་ཆད་འབུལ་རུང་བར་གསུངས། །གང་ཡིན་ཀྱང་སྐྱོན་མེད་ཅིང་མཚན་ཉིད་ཕུན་གསུམ་ཚོགས་པའི་མཎྜལ་ལེགས་པར་ཕྱིས་ལ། །སོ་བྷ་ཝས་
སྟོང་པར་སྦྱང་། སྟོང་བའི་ངང་ལ་གཞལ་ཡས་ཁང་གྲུ་བཞི་སྒོ་བཞི་རྒྱན་རྟ་བབ་དང་བཅས་པ་གཅིག་ཏུ་བསྒོམ། །དེ་ནས་ཚོམ་དུ་བཀོད་ལ་
གཞལ་ཡས་གི་ནང་དུ་དཀོན་མཆོག་དྲུག་གི་ལྷ་ཚོགས་རྣམས་སྔར་སྐྱབས་འགྲོའི་སྐབས་བཞིན་བསྒོམ། །དེ་ལ་རང་གི་ཚོགས་དཔག་ཏུ་མེད་སྤྱན་འདྲེན་
ལ་བསྟིམ། །དེ་ནས་རང་གི་ལུས་ལོངས་སྤྱོད་ཁ་རྗེ་དབང་ཐང་བཟགས་པའི་ཡོ་བྱད་བཅས་པ་འབུལ་ལོ་བཞེས་སུ་གསོལ། །ཞེས་བརྗོད་ཅིང་བསམ་པ། །
དེ་ནས་མཎྜལ་གཉིས་ཡོད་ན་དེ་བཞིན་ཉིད་དུ་བཞག་ལ། །གཉིས་མེད་ན་འཁོར་ལྔ་པོ་དེ་ཡར་བཏེགས་ལ་མདུན་གྱི་ནམ་མཁར་བཞག་པར་བསམ། །

དེ་ནས་མཎྜལ་ལག་པ་གཡོན་པས་བསྣམས། །ཚོམ་བུ་བཀོད་རྒྱུ་གཡས་པས་བསྣམས་ལ།། ༈ །།ཨོཾ་སྭ་བྷ་ཝ་ཤུདྡྷེ་ཅེས་པས་མཎྜལ་ཕྱིར་ལན་
གསུམ་གྱི་ས་ཏྭ་དྷརྨ་སྭ་བྷ་ཝ་ཤུདྡྷོ་ཧོ། །ཕྱི་སྣོད་འཇིག་རྟེན་ཐམས་ཅད་སྟོང་པ་ཉིད་དུ་གྱུར། །ཨོཾ་སྭ་ཅེས་པས་ཁ་དྲང་ཕྱིར་ལེན་གསུམ་ཕྱི་བྷ༴ །ནང་བཅུད་སེམས་
ཅན་ཐམས་ཅད་སྟོང་པ༴ །ཨོཾ་སྭ་ཅེས་པས་ནང་དུ་ལན་གསུམ་ཕྱི་བྷ༴ །བར་གཉིས་འཛིན་གྱིས་རྟོག་པ་ཐམས་ཅད་སྟོང་པ་ཉིད་དུ་གྱུར། །སྟོང་དེ་ནས་ཚོམ་བུ་བཀོད་
པའི་ངང་ལས་བཛྲ་བྷུ་མེ་ཨ་ཧཱུཾ་གཞི་རྣམ་པར་དག་པ་དབང་ཆེན་གསེར་གྱི་ས་གཞི། །ཨོཾ་བཛྲ་རེ་གེ་ཏེ་ཨ་ཧཱུཾ་མཐའི་ལྕགས་རི་ཁོར་ཡུག་ བཛྲ་རརྣ་ཏྲཾ། །དབུས་
གྱི་རི་བོ་མཆོག་རབ་གསེར་གྱི་རི་བདུན། །རོལ་པའི་མཚོ་བདུན། །རྒྱ་སྲིད་རིན་པོ་ཆེ་སྣ་བདུན། །གཏེར་ཆེན་པོའི་བུམ་པ། །དཔག་བསམ་གྱི་ལྗོན་ཤིང་
དང་བཅས་པ། །ཤར་ལུས་འཕགས་པོ། །ལུས་ལུས་འཕགས་དང་བཅས་པ། །ལྷོ་འཛམ་བུ་གླིང་། །གཡོ་ལྡན་དང་ལམ་མཆོག་འགྲོ། ནུབ་

༄༅། །བ་གླང་སྤྱོད །རྔ་ཡབ་དང་། །རྔ་ཡབ་གཞན། །བྱང་སྒྲ་མི་སྙན་དང་། །སྒྲ་མི་སྙན་གྱི་ཟླ། །ལྷོ་སྤྲིན་དང་འཇའ་འོད། །
སྣང་གསལ་གྱི་ཉི་ཟླ་གཟའ་སྐར། །གཞན་ཡང་འཇིག་རྟེན་གྱི་ཁམས། གཟུགས་སྡུག་སྒྲ་སྙན། །དྲི་ཞིམ། །རོ་མངར། །འདོད་པའི་ལོངས་
སྦྱོང་ཕུན་གསུམ་ཚོགས་པས་གང་བ་འདི། །དཀོན་མཆོག་རིན་པོ་ཆེ་རྣམས་ལ་བདག་གཞན་ཚོགས་གཉིས་རྫོགས་པའི་ཆེད་དུ་འབུལ་བར་བགྱིའོ། 
དེ་ནས་དབྱངས་དང་བཅས་པས་འདི་སྐད་དོ། །ཞིང་རྣམས་རིན་ཆེན་ས་གཞི་ལ། །ལྷུན་པོ་རི་བདུན་རོལ་མཚོ་བདུན། །གླིང་བཞི་གླིང་ཕྲན་ཉི་ཟླ་
སོགས། །ཁོར་ཡུག་དང་བཅས་སྟོང་གསུམ་ཀུན། །རིན་ཆེན་སྨན་དང་འབྲས་བུ་བཀང་སྟེ། །བླ་མེད་ཀུན་བཟང་མཆོད་པའི་སྤྲིན། །དཀོན་མཆོག་
གསུམ་དང་བླ་མ་མཆོད། །བདག་ལ་མཆོག་གི་དངོས་གྲུབ་གསོལ། །ཏྲཾ་གུ་རུ་རརྣ་མ་དྷ་ལ་པུ་ཛ་མེ་གྷ་ས་མུ་ཏྲ་སྤ་ར་ན་ས་མ་ཡེ་ཧཱུཾ། །རིན་ཆེན་མཎྜལ་

གསེར་གཡུས་བརྒྱན་པ་འདི། །བླ་མ་སྤྲུལ་པའི་སྐུ་ལ་འབུལ་བར་བགྱི། །ཐུགས་རྗེ་འགྲོ་བའི་དོན་ཕྱིར་བཞེས་སུ་གསོལ། །བཞེས་ནས་བདག་
རྒྱུད་གྲོལ་བར་བྱིན་གྱིས་རློབས། །ཞེས་བརྒྱ་རྩ་བརྒྱད་མན་ཆད་གང་ཐད་འབུལ་ལོ། །སྨོན་ལམ་ནི། །མཉེས་བྱེད་མཎྜལ་བཟང་པོ་འདི་འབུལ་བས། 
བྱང་ཆུབ་ལམ་ལས་བར་ཆད་མི་འབྱུང་ཞིང་། །སྲིད་པར་མི་གྱུར་ཞི་བར་མི་གནས་ཤིང་། །ནམ་མཁའ་མཉམ་པའི་འགྲོ་རྣམས་སྒྲོལ་བར་ཤོག མཎྜལ་
མེད་ན་མཎྜལ་གྱི་ཕྱག་རྒྱ་བཅའ། །གང་ཡིན་ཀྱང་དམིགས་པ་གསལ་བ་གལ་ཆེའོ། །གཉིས་པ་ནང་ལུས་ཀྱི་མཎྜལ་ནི། །སྭ་བྷ་ཝས་སྟོང་པར་སྦྱང་། 
སྟོང་པའི་ངང་ལས། །ལྤགས་པ་དབང་ཆེན་གསེར་གྱི་ས་གཞི། །སྒལ་ཚིགས་མཐའི་ལྕགས་རི་ཁོར་ཡུག་མགོ་དབུས་ཀྱི་རི་བོ་མཆོག་རབ། །ལག་
པ་གཡས་ཤར་ལུས་འཕགས་སོ། །གཡོན་ལྷོ་འཛམ་བུ་གླིང་། །རྐང་པ་གཡས་ནུབ་བ་གླང་སྤྱོད། །གཡོན་བྱང་སྒྲ་མི་སྙན། །མིག་གཉིས་ཉི་མ་

༄༅། །དང་། ཟླ་བ། ཉིང་ལག་རྣམས་གླིང་ཕྲན་གླིང་གཡོག །རྩིབ་མ་གསེར་གྱི་རི་བདུན། །རྒྱུ་མ་རོལ་བའི་མཚོ་བདུན། སྙིང་
གཏེར་ཆེན་པོའི་བུམ་པ། །གློ་བ་དཔག་བསམ་གྱི་ལྗོན་ཤིང་། །མཆིམ་པ་མ་རྨོས་པའི་ལོ་ཐོག །མཁལ་མ་འདོད་འཇོའི་བ། །གླད་པ་ལྷའི་
བདུད་རྩི། །སྐྲ་དང་སྨིན་མ་ཙན་དན་གྱི་ནགས་ཚལ། །བ་སྤུ་གུར་གུམ་གྱིས་སྤང་རི། །དབང་པོ་ལྔ་འདོད་ཡོན་ལྷ་མོ་ལ་སོགས། །
གཞན་ཡང་སྟོང་གསུམ་འཇིག་རྟེན་གྱི་ཁམས་ཐམས་ཅད་འདོད་པའི་ཡོན་ཏན་ཕུན་སུམ་ཚོགས་པས་གང་བ་འདི། །མདུན་གྱི་ལྷ་ཚོགས་རྣམས་
དང་། །ནང་གསང་སྔགས་ཀྱི་ལྷ་ཚོགས་སུ་དམིགས་ལ། །དཀོན་མཆོག་རིན་པོ་ཆེ་རྣམས་ལ་བདག་གཞན་ཚོགས་གཉིས་རྫོགས་པའི་ཆེད་དུ་འབུལ་
བར་བགྱིའོ། །རང་ལུས་མཎྜལ་དབང་པོས་བརྒྱན་པ་འདི། །བླ་མ་ལོངས་སྤྱོད་རྫོགས་པའི་སྐུ་ལ་འབུལ་བར་བགྱི། །ཐུགས་རྗེ༴ །བཞེས་ནས༴ །

ཞེས་མང་ཉུང་གང་ཐད་འབུལ། །སྨོན་ལམ་གོང་དང་འདྲ། །གསུམ་པ་གསང་བ་དོན་དམ་པའི་མཎྜལ་ནི། །སེམས་ཉིད་རང་བྱུང་གི་ཡེ་ཤེས་ཁྱབ་
བདལ་ཆེན་པོར་གནས་པ་དེ་ཉིད་དབང་ཆེན་གསེར་གྱི་ས་གཞི། །དེ་རྒྱ་ཆད་ཕྱོགས་ལྷུང་དང་བྲལ་བར་གནས་པ། །མཐའི་ལྕགས་རི་ཁོར་ཡུག་དེའི་
དབུས་སུ་ཆོས་ཀྱི་དབྱིངས་ཀྱི་ཡེ་ཤེས། །ཤར་མེ་ལོང་ལྟ་བུའི་ཡེ་ཤེས། །ལྷོར་མཉམ་པ་ཉིད་ཀྱི་ཡེ་ཤེས། །ནུབ་དུ་སོ་སོར་རྟོགས་པའི་ཡེ་ཤེས། །
བྱང་དུ་བྱ་བ་གྲུབ་པའི་ཡེ་ཤེས། །དེ་རྣམས་རང་བཞིན་ལྷུན་གྲུབ་མཁའ་འགྲོས་མ་འདྲེས་དཔྱད་ཡོངས་སུ་རྫོགས་པ་གནས་ནས་རང་ངོ་ཤེས་པ་ཤེས་རབ་ཉི་
མ། །དེའི་རྩལ་དམིགས་མེད་ཀྱི་སྙིང་རྗེ་རྩོལ་མེད་དུ་ཤར་བ་ཐབས་ཟླ་བ། །དེ་ལྟར་ཐབས་ཤེས་དབྱེར་མེད་ལྷུན་གྲུབ་མཉམ་པ་ཉིད་ཀྱི་མཎྜལ་འདི། དཀོན་
མཆོག་རིན་པོ་ཆེ་རྣམས་ལ་འབུལ་བྱ་འབུལ་བྱེད་གཉིས་སུ་མེད་པར་ཆོས་སྐུའི་ངང་ལ་འབུལ་བར་འགྱིའོ། །ཆོས་དབྱིངས་མཎྜལ་རིག་པས་བརྒྱན་པ་འདི། །

༄༅། །བླ་མ་ཆོས་ཀྱི་སྐུ་ལ་འབུལ་བར་བགྱིའོ། །ཐུགས་རྗེས༴ །བཞེས་ནས༴ །ཞེས་མང་ཉུང་གང་ཐད་འབུལ། །སྨོན་ལམ་ནི། །གོང་
བཞིན་ནོ། །དེ་ལྟར་ཕྱའི་མཎྜལ་འབུལ་བས་རྒྱུ་བསོད་ནམ་གྱི་ཚོགས་རྫོགས་ནས། །བདག་འཛིན་བློས་ཐོང་། །ནང་གི་མཎྜལ་འབུལ་བས། །འབྲས་བུ་ཡེ་
ཤེས་ཀྱི་ཚོགས་རྫོགས་ནས་བདག་མེད་རྟོགས་སྟེ། །བདག་འཛིན་རང་སར་གྲོལ་བ་ནི། །ན་རོ་པས། །ཁྲག་གི་མཎྜལ། །དབང་པོ་ལྔ་ཡི་ཚོམ་བུ་བཀོད་
ནས་འབུལ་བས། །བླ་མ་མཉེས་ནས་རྟོགས་པ་ཤར་བ་ལྟ་བུ་སྟེ་གསང་བའི་མཎྜལ་འབུལ་བས་ཚོགས་གཉིས་ཟུང་འཇུག་གི་དོན་མཐར་ཕྱིན་ཏེ། །དོན་གཉིས་
ལྷུན་གྲུབ་ཀྱིས་འབྲས་བུ་ཐོབ་པའོ།། ༈ །།མེ་ཏོག་བཀོད་པའི་རྒྱུད་ལས། །སངས་རྒྱས་ཞིང་ཁམས་ཐམས་ཅད་ལ། །སྟོང་གསུམ་ཞིང་ཁམས་
མ་ལུས་པ། །འདོད་པའི་ཡོན་ཏན་བརྒྱན་པ་འདི། །མཆོད་པས་བསོད་ནམས་ཡེ་ཤེས་རྫོགས།། ༈ །།སྡུད་པ་ལས། །ཅི་སྟེ་དགེ་བའི་

ཚོགས་ནི་མ་རྫོགས་པར། །དེ་སྲིད་སྟོང་ཉིད་དམ་པ་དེ་ནི་ཐོབ་མི་འགྱུར། །ཀླུ་སྒྲུབ་ཀྱིས། །བསོད་ནམ་ཡེ་ཤེས་ཚོགས་བསགས་ཤིང་། །བསོད་ནམ་ཡེ་ཤེས་
ལས་བྱུང་བ། །དམ་པ་སྐུ་གཉིས་ཐོབ་བར་ཤོག །ཅེས་གསུངས་སོ།། ༈ །།དྲུག་པ་བླ་མའི་རྣལ་འབྱོར་ནི། །དེ་ལྟ་བུ་ཁམས་གསུམ་འཁོར་
བའི་རྒྱ། །སྡུག་བསྔལ་གྱི་རྒྱ་མཚོ་ཆེན་པོ་ལ་གྲོལ་ཐར་ནས། །འབྲས་བུ་སྐུ་ལྔ་ལྷུན་གྲུབ་ཀྱིས་སངས་རྒྱས་ཚེ་གཅིག་ལ་ཐོབ་པའི་ལམ་ཟབ་མོ། །བླ་མའི་
རྣལ་འབྱོར་ཉམས་སུ་ལེན་པ་གལ་ཆེ་བར་བཀའ་མདོ་རྒྱུད་ཐམས་ཅད་ནས་གསུངས་ཏེ།། ༈ །།ནམ་མཁའ་ཆེ་ཐོད་རྒལ་གྱི་རྒྱུད་ལས། །སྐལ་པ་སྟོང་
གི་སངས་རྒྱས་བས། །བླ་མ་གཉན་པར་ཤེས་པར་བྱ། །ཅི་ཕྱིར་བླ་མ་གཉན་ཞེ་ན། །སྐལ་པ་སྟོང་གི་སངས་རྒྱས་ཡང་། །བླ་མ་དག་ལ་མ་བརྟེན་པར། །དེ་ནི་བདེ་
གཤེགས་བཀའ་ལས་འདས། །ཅེས་དང་།  དགོང་འདུས་ལས། །སྐལ་པ་འབུམ་གྱི་སངས་རྒྱས་བས། །བླ་མ་གཉན་པར་ཤེས་པར་བྱ། །ཅི་ཕྱིར་ 

༄༅། །སྐལ་བའི་སངས་རྒྱས་རྣམས། །བླ་མ་དག་ལ་བརྟེན་ནས་འབྱུང་། །ཅེས་དང་། །སྔ་རབ་འདས་པའི་སངས་རྒྱས་ཡང་། །བླ་མ་དག་ལ་
བརྟེན་ནས་འབྱུང་། །ད་ལྟ་བཞུགས་པའི་སངས་རྒྱས་ཡང་། །བླ་མ་དག་ལ་བརྟེན་ནས་འབྱུང་། །སླད་ནས་འབྱོན་པའི་སངས་རྒྱས་ཡང་། །བླ་མ་དག་ལ་བརྟེན་
ནས་འབྱུང་། །ཞེས་དང་། །དམ་ཚིག་བཀོད་པའི་རྒྱུད་ལས། །བླ་མ་མེད་པའི་གོང་རོལ་ནས། །སངས་རྒྱས་བྱ་བའི་མིང་ཡང་མེད། །བསྐལ་པ་འབུམ་གྱི་
སངས་རྒྱས་ཀྱང་། །བླ་མ་དག་ལ་བརྟེན་ནས་འབྱུང་། །ཞེས་གསུངས་སོ།། ༈ །།དེ་རྣམས་ལྡན་པའི་བླ་མ་ལ། །བཅུད་དང་ལྡན་པ་དེས་བཤད་དོ། །
ཞེས་གསུངས་སོ། །གཞི་པ་བླ་མ་ངན་པའི་མཚན་ཉིད་ནི། །དང་པོ་བླ་མའི་མཚན་ཉིད་ལ་གཉིས་ཏེ། །བླ་མ་བཟང་བའི་མཚན་ཉིད། །ངན་པའི་མཚན་ཉིད་དོ། །
དེ་ལ་དང་པོ། །བླ་མ་བཟང་བའི་མཚན་ཉིད་ནི། །མཚན་བརྗོད་ལས། །སྙིང་རྗེ་ཆེ་དང་ཤེས་རབ་ལྡན། །ཐབས་ཀྱི་འགྲོ་དོན་བྱེད་པའི་མཆོག །ཅེས་དང་ 

གསང་སྒྲོན་ལས། །དཀའ་བ་མང་སྤྱོད་སྐྱོ་ངས་ཆུང་། །གཞི་རྩ་སྟོང་པ་ཉིད་དུ་ཤེས། །རྒྱུད་བཤད་སྔགས་ཀྱིས་སྦྱོར་བ་མཁས། །ཐུགས་རྗེ་ཆེ་ལ་
འདོད་པ་ཆུང་། །བརྒྱུད་པར་ལྡན་ལ་མཚོན་པར་མཁས། །དབང་རྣམས་ཐོབ་ཅིང་ཏིང་འཛིན་གསལ། །དེ་རྣམས་ལྡན་པའི་བླ་མ་ལ། །བཅུད་དང་ལྡན་པར་
ངེས་བཤད་དོ། །ཅེས་གསུངས་སོ། །གཉིས་པ་བླ་མ་ངན་པའི་མཚན་ཉིད་ནི། །རྗེ་བཻ་རོ་ཙ་ནས། །ཉོན་ཅིག་གཡུ་སྒྲ་སྙིང་པོ་བུ། །སློབ་དཔོན་ངན་
པའི་མཚན་ཉིད་ནི། །ཐེག་པ་དམན་ལ་ཞུགས་པ་དང་། །ཐེག་པ་ཆུང་བའི་བློ་སྒྲམ་དང་། །ལར་ཡང་བློ་འཕོང་དམའ་བ་དང་། །ཚིག་གིས་ལེན་ཅིང་ཚིག་ལ་
དགའ། །ཁོང་དྲེགས་ཆེ་ཞིང་རང་མཐོང་ཆེ། །ལུས་སྤྱོད་སྒོགས་པས་ཆེ་རུ་རེ། །ཁ་ཆོས་མཁས་པས་བཙུན་དུ་རེ། །ཁུང་རླུང་འབུད་ཅང་གདན་ལ་
བཞུགས། །ནོར་ནད་ཆེ་ལ་ཟས་ལ་ངན། །ཤེས་ལུང་མེད་པར་སློབ་མ་ཚུལ། །རང་གི་མི་ཤེས་གཞན་ལ་སློབ། །དྲགས་པའི་རྩལ་གྱི་ཁུང་རླུང་འབུད། །རང་

༄༅། །གི་དབང་རྣམས་མ་རྫོགས་པར། །གཞན་ལ་དབང་བསྐུར་བྱིན་རླབས་བྱེད། །རྣམ་རྟོག་ཆེ་ལ་མཚན་མའི་ཆོས་སྤྱོད་འབད་ནས་བྱེད། །དེ་རྣམས་
སློབ་དཔོན་ངན་པའི་མཚན་ཉིད་ཡིན།། ༈ །།དེ་ཡང་ལུང་ལས། །བྱིས་པ་བསླུ་བའི་ཆོས་སྤྱོད་རྟོག་པའི་ལམ་ལ་བཙུད་པ་ནི། །ཕྱིན་པའི་ས་མེད་
རྟོགས་དུས་མེད། །ཆོས་ཉིད་ཆོས་ཚུལ་རྙེད་པར་ག་ལ་འགྱུར། །སློབ་དཔོན་ཚད་མར་མ་གྱུར་སྤྲེལ་འདྲའི་ལུང་། །ཅེས་པ་དང་།། ༈ །།དགེ་བའི་བཤེས་
གཉེན་པུ་ཏོ་བས་མཛེ་ཕོའི་མན་ངག་ཆུ་ཟླ་སྙབ། །འོག་མེད་གླང་འདྲ་ནོར་བུ་ལྟར། །ཞེས་གསུངས་པས། །དང་པོ་མཛེ་ཕོའི་མན་ངག་ཞེས་པ་
ནི། །དཔེར་ན་རང་མཛེ་ཐུག ལུམ་འབུར་སོང་བ་ཞིག་གིས། གཞན་མཛེ་པོ་རྣམས་ལ། །མཛེ་བཅོས་པའི་མན་ངག་མཁས་པ་ཡིན་བྱས་ན། །འོ་
ན་ཁྱོད་རང་མཛེ་ཐུག །ལུམ་འབུར་སོང་བ་མི་བཅོས་པ་ཅི་ཡིན་སྙམ་དུ། །གཞན་ཡིད་ཆེས་པས་ཕན་མི་ཐོག་པ་བཞིན་ཏུ། །རང་གི་ཆོས་ཚུལ་བཞིན་མི་

བྱེད། །ཉམས་སུ་མི་ལེན། །དོན་མ་རྟོག་པའི་བླ་མ་འགའ་ཞིག་གིས། །གཞན་ལ་ཆོས་མང་པོ་བཤད་ཀྱང་། །གཞན་དག་ཡིད་མི་ཆེས་པས་ཕན་མི་
ཐོགས་ལ། །རང་གཞན་གཉིས་ཕུང་གི་ལས་སུ་འགྲོ་བར་གསུངས་ཏེ།། ༈ །།སངས་རྒྱས་མཛོད་ཀྱི་མདོ་ལས། །རང་གི་དོན་མ་རྟོགས་པར་གཞན་
ལ་སྟོན་པ་ནི། །སེམས་ཅན་དམྱལ་བར་ལྟུང་ངོ་། །ཅེས་པས།། ༈ །།ཡེ་ཤེས་ནམ་མཁའ་དང་མཉམ་པའི་རྒྱུད་ལས། །རང་སེམས་ཆོས་སྐུར་མ་
རྟོག་པར། །མདོ་རྒྱུད་མང་པོ་བཤད་ཤེས་ཀྱང་། །ངན་སོང་གསུམ་དུ་ལྟུང་བ་མང་། །ཅེས་པ་དང་།། ༈ །།སློབ་དཔོན་པདྨས། །སྒྲ་མཁས་ཁ་ཡི་ཆོས། 
ཆོས་མཁས་ལོ། །གདམ་ངག་ཆེ་ལོ། །ཇོ་བོ་བཟང་ལོ། །རྨོང་པ་བསླུ་བྲིད་བྱེད་པའི་ཆོས་མི་ལ་བཤད་ལོ། །གདམ་ངག་བསྟེན་ལོ། །རྒྱུད་པ་
བཟང་ལོ། །གདམ་ངག་ཟབ་མོ་ཡིན། །སངས་རྒྱས་ལག་འཆང་ཡན་ཟེར་ནས་རང་གི་ཉམས་སུ་མི་བླངས་བར། །མི་ལ་དེ་སྐད་བསྟེན་པ་རྣམས་ལ་

༄༅། །ཆོས་མི་འོང་། །ཁོ་རང་ཡང་བར་འགྲོ་ཆ་མེད། །ཅེས་གསུངས་སོ། །དེ་བས་ན་གཞན་ལ་ཆོས་བཤད་འདོད་ན། །ཐོག་མར་
རང་གི་ཉམས་སུ་བླང་དགོས་ཏེ།། ༈ །།རྗེ་བཻ་རོ་ཙ་ནས། །ལྷ་ཆོས་བཤད་པར་འདོད་ན། །བདག་རང་ཆོས་བཞིན་མཛོད། །ཅེས་པ་དང་།། ༈ །།
ཕ་དམ་པས། །རང་དོན་མ་འགྲུབ་གཞན་དོན་མི་འབྱུང་བས། །ཐོག་མར་བསྒྲུབ་པ་གྱིས་ཤིག་དིང་རི་བ། །ཞེས་གསུངས་སོ།། ༈ །།ཆུ་ཟླ་སྙབ་པ་
ཅེས་པ་ནི། །ཚེས་བཅོ་ལྔའི་ཟླ་བ་མཐོང་མྱོང་བའི། །སྤྲེའུའི་རྒྱལ་པོ་གཅིག་ཚེས་བརྒྱད་ནུབ་མོ་གཅིག་ནག་ཁྲོད་ན་འཁྱམས་ཤིང་སོང་བ་ལས། །ཆུ་
མིག་གཏིང་ཟབ་པ་ཞིག་ནང་དུ། །ཟླ་བའི་གཟུགས་བརྙེན་མཐོང་སྟེ། །ཨ་པ་ཟླ་བ་དེའི་ཕྱེད་ཆད་ནས་མ་ཀིན་སྣང་སྙམ་དུ་ཡར་གནམ་དུ་བལྟས་པས་
ཕྱེད་དེ་མཐོང་བས་ཡིད་ཆེས་སོ། །དེ་ནས་སྤྱི་བོའི་རྒྱན་བྱེད་པར་འདོད་ནས་ཟླ་བ་སྙབ་ཀྱང་མ་ལོན་ནས། །ཁོ་རང་གི་འཁོར་དུ་གཏོགས་པའི་སྤྲེའུ་ཐམས་

ཅད་བསྡུས་ནས་ཆུ་ཁར་ཕྱིན་པས། །ད་སྟོབས་གང་ཆེ་བ་གཅིག་གིས། །ངའི་འཇུག་མ་ལ་འདུས་ལ་དཔྱང་ངོ་། །དེ་ནས་ངས་ཟླ་བ་ཟིན་པ་དང་། །ཡར་ཐོན་ཟེར་
བ་མ་ཚོར་གྱི་བར་དུ་རིམ་པས་དཔྱང་ཞིག་ཟེར་བས། །དེ་ལྟར་བྱས་པ་ལ། །ཀུན་དཔྱང་ཐོན་པའི་རྟིང་པར། །ཟེ་མཁོས་ཆུང་བ་དེས་ཤོར་ནས། །དེ་ཉིད་གཅིག་པུ་
མིན་པ་ཀུན་ཆུ་ནང་ན་ཏུག་ཤི་སོང་། །དེ་ནི་དཔོན་པོ་ངན་པའི་ཁ་ལ་བལྟས་པས་ཀུན་ཕུང་བ་ཡིན། །དེ་བཞིན་ཏུ་བླ་མ་ངན་པའི་དབང་དུ་སོང་ན། །འབྲེལ་
ཚད་དང་བཅས་པ་ངན་སོང་དུ་འགྲོ་བའམ། །དེ་ཙམ་མིན་ཀྱང་། ཐར་བ་ཐོབ་མི་ནུས་པའོ།། ༈ །།ངེས་དོན་འདུས་པ་ལས། །སྤྲེའུ་འདྲ་བའི་ལུང་
གིས་བསླད་པའི་ཕྱིར། །ཅེས་གསུངས་སོ། །འོག་མེད་གླང་འདྲ་བཅས་པ་ནི་འོག་མེད་གླང་ཁ་དྲག་དེས། །བ་ལ་སོགས་གྲུབ་པར་གྱུར་ན། །གཞན་
འོག་ཡོད་རྣམས་ཀྱིས་རྩ་བ་མི་དབང་བར། །ཁོས་ཅི་ཙམ་ཚགས་ཀྱང་བེའུ་མེད། །དེ་བཞིན་དུ་བླ་མ་འགའ་ཞིག་གི་གྲྭ་པ་སྣོད་ལྡན་ཡོད་ཀྱང་། །གཞན་

༄༅། །བླ་མ་བཟང་པོ་རྣམས་རྩ་ནས་མི་མངགས། །རང་དང་སྐྱེས་ནས་མ་ཤི་བར་འགྲོགས་ཀྱང་། །སློབ་མའི་རྒྱུད་སྨིན་གྲོལ་དུ་འགྲོ་མི་ནུས་
པའོ། །བླ་མ་ལ་འོག་མེད་ཀྱི་གླང་བུ་འདྲ་ཅེས་གསུངས་སོ། །ནོར་བུ་ལྟར་གཅེས་པ་ནི། །ཡི་བཞིན་གྱི་ནོར་བུ་ལ། །དགོས་འདོད་ཕུན་ཚོགས་
པ་འབྱུང་ཡང་། །འཆིང་ཆུས་དགོས་འདོད་ཐམས་ཅད་འཆིང་ནས་དབུལ་འཕོངས་སུ་གྱུར་པ་བཞིན་ཏུ། །བླ་མ་བཟང་པོ་ལ་བརྟེན་ནས། །རྒྱུད་སྨིན་
ཅིང་གྲོལ་ནས། །མཆོག་ཐུན་མོངས་གི་དངོས་གྲུབ་ཚེ་འདི་ཉིད་ལ་ཐོབ་ཀྱང་། །བླ་མ་ངན་པ་ལ་བརྟེན་ན། །རྒྱུད་འཆིང་ནས་དངོས་གྲུབ་མི་ཐོབ་པའོ། །བླ་
མ་ལ་ལ་ཐར་པའི་ལམ་སྟོན་ཡིན། །བླ་མ་ལ་ལ་ཐར་པའི་གེགས་ཡིན་ཞེས་གསུངས་སོ། །མདོར་ན་གང་གི་བླ་མ་བཟང་པོ་ཡོན་ཏན་རྣམས་ལས་ལྡོག་པའི་སྐྱོན་
རྣམས་དང་ལྡན་པ་ན། བླ་མ་ངན་པའི་མཚན་ཉིད་དོ། །དེ་ལྟ་བུའི་བླ་མ་ངན་པའི་ཞབས་ན། །དང་ནི་འགྲོ་མི་བཅུག །གལ་ལྟེ་སྔར་འོག་ན་བཅུག་སིན་ན། །ཁོ་

དང་ཆགས་ཉམས་མི་ཤོར་བ་བྱེད་ནས། །ཐབས་ཀྱིས་སྤང་སྟེ་བླ་མ་བཟང་པོ་བཙལ་བ་གལ་ཆེའོ།། ༈ །།རྗེ་བཻ་རོ་ཙ་ནས། །ཡུལ་ངན་གྲོགས་ངན་སློབ་མ་ངན། 
འདི་ཡང་ཆོས་ཀྱི་འགལ་རྐྱེན་ལགས། །སྤང་བར་འདོད་ན་ཐབས་ཀྱིས་སྤངས། །ཞེས་གསུངས་སོ། །གཉིས་པ་སློབ་མའི་མཚན་ཉིད་ཡང་གཉིས་ཏེ། །
སློབ་མ་བཟང་བའི་མཚན་ཉིད་དང་། །ངན་པའི་མཚན་ཉིད་དོ། །དེའང་སློབ་མ་ངན་པ་ལ་གདམ་ངག་ཟབ་མོ་སྣོད་དུ་མི་རུང་བས། །སློབ་མའི་ཤེས་རྒྱུད་ལེགས་པར་
བཏགས་ནས། །བློ་རིག་མི་འདྲ་བ་སྣ་ཚོགས་ཡོད་པ་ལ། །གདམ་ངག་བསྟེན་པའི་ཚོད་ཟིན་པ་གལ་ཆེའོ། །དེ་ལའང་། སློབ་མ་བཟང་པོའི་མཚན་ཉིད་ནི། 
གསང་སྒྲོན་ལས། །བླ་མ་ལ་གུས་གཏོང་ཕོད་ཆེ། །དད་དང་ལྡན་ཞིང་བརྩོན་འགྲུས་ཆེ། །བླ་མ་མི་གསང་ཤེས་རབ་ལྡན། །སེམས་བཟང་དམན་ལ་
ཕན་སེམས་དང་། །རྒྱུད་འཇམ་ཞེ་སྡང་ཆུང་བ་དང་། །འཇིག་རྟེན་འབྲེལ་པའི་སྐྱབས་ཆེན་མེད། །བླ་མ་འཁོར་བའི་གཉེན་གཅིག་པུ། །སྐྱེ་ཤི་

༄༅། །ལ་སོགས་སྡུག་བསྔལ་དག །མཐོང་ནས་དེ་ལ་གྲོལ་འདོད་པས། །དེ་དག་རྣམས་དང་ལྡན་པའི་སློབ་མ་ལ། །སྣོད་དང་
ལྡན་པས་ཤེས་བར་གྱིས། །ཅེས་གསུངས་སོ། །གཉིས་པ་སློབ་མ་ངན་པའི་མཚན་ཉིད་ནི། །རང་བྱུང་བདེ་བ་ལས། །དེ་དང་མི་ལྡན་སྣོད་
ངན་ནི། །གྱོང་ལ་ཁེང་བའི་ང་རྒྱལ་ཅན། །སེར་སྣ་ཆེ་ལ་གཏོང་ཕོད་ཆུང་། མན་ངག་སྲིད་ཅན་ཀུན་ལ་སྟོར། །ཕྱི་ཐག་ཐུང་ཞིང་
བླ་མ་སྨོད། །ཟས་ལ་ངན་ལ་ནོར་དད་ཆེ། །རྣམ་སྨིན་མི་ལྟ་གྲགས་པ་སྒྲུབ། །ཕྱི་ནང་མེད་པར་ཕྱ་ཁར་གཏོང་། །དེ་དག་སྣོད་ངན་མི་རྣམས་ལ། །
ཡང་དག་ངེས་དོན་འདི་བསྟེན་ན། །མཁའ་འགྲོ་རྣམས་ཀྱིས་སྲོག་བཅད་ནས། །ཕྱི་མར་རྡོ་རྗེ་དམྱལ་བར་གཏོང་། །དེ་ཕྱིར་མ་བརྟག་ཆོས་མི་བཤད། 
ཅེས་གསུངས་སོ། །མདོར་ན་གང་གི་སློབ་མ་བཟང་པོའི་ཡོན་ཏན་རྣམས་ལས་བཟློག་པའི་སྐྱོན་རྣམས་དང་ལྡན་པ་ནི། །སློབ་མ་ངན་པའི་མཚན་ཉིད་དོ། །

དེ་ལྟ་བུའི་སློབ་མ་ངན་པ་ལ་གདམ་ངག་བསྟེན་ན། །བླ་མ་རང་ཡང་དམ་ཚིག་ཉམས་པར་གསུངས། །སློབ་མའི་རྒྱུད་གྲོལ་བའི་ཐབས་སུ་མི་འགྱུར། 
འཆིང་བའི་ཐབས་སུ་འགྱུར་ཏེ། །སྐལ་ལྡན་རྣམས་ཀྱི་བདུད་རྩི་དེ། །སྐལ་དམན་རྣམས་ཀྱིས་དུག་ཏུ་འགྱུར། །ཅེས་གསུངས་སོ། །བཞི་བ་ཆོག་
ནི། །དེ་ལྟར་དཔོན་སློབ་ཀྱིས་རྟེན་འབྲེལ་ལེགས་པར་འཇོམས་པའི་ཐོག་ནས། །བླ་མའི་རྣལ་འབྱོར་ཉམས་སུ་ལེན་པ་ལ། །སྦྱོར་དངོས་རྗེས་
གསུམ་སྟེ། །སྦྱོར་བ་ལ་སྐྱབས་འགྲོ་སེམས་བསྐྱེད་བྱས་ཏེ། །མདུན་གྱི་ནམ་མཁར་སྐྱབས་ཡུལ་སྔར་བཞིན་བྱེད་ལ། །སྐྱབས་འགྲོ་སྔར་བཞིན་བྱ། །
དེ་ནས་སེམས་བསྐྱེད་ཡང་སྔར་དང་འདྲ་བར་ལ། །ཁྱད་པར་དུ་སེམས་ཅན་བདེ་བ་དང་ལྡན། །སྡུག་བསྔལ་དང་བྲལ་ནས། །བླ་ན་མེད་པའི་
བྱང་ཆུབ་ཐོབ་པར་བྱའོ། །དེའི་ཆེད་དུ་ལམ་ཟབ་མོ་བླ་མའི་རྣལ་འབྱོར་ཉམས་སུ་ལེན་པར་བྱའོ། །སྙམས་དུ་སེམས་བསྐྱེད་ལ། །སེམས་ཅན་ཐམས་ཅད་བདེ་

༄༅། །བ་དང་། །བདེ་བའི་རྒྱུ་དང་ལྡན་པར་གྱུར་ཅིག །ཅེས་པ་ལ་སོགས་ཚད་མེད་པ་བཞི་སྔར་བཞིན་བསྒོམ་མོ། །དེ་ནས། །བླ་མ་
རྒྱལ་བ་སྲས་བཅས་དགོངས། །ཞེས་པ་ནས་བཟུང་སྟེ། །བསླབ་བྱ་ཐམས་ཅད་བསླབ་པར་བགྱི། །ཞེས་ལྷ་ཚོགས་རྣམས་ཀྱི་མདུན་དུ་དམ་བཅའོ། །དེ་
ནས་སྐྱབས་ཡུལ་ཐམས་ཅད་རང་ལ་བསྟིམ། །གཉིས་པ་དངོས་བཞི་ནི། །དེ་ནས། །སྐད་གཅིག་གི་རང་གར་འདུག་པའི་ས་ཕྱོགས་དེར། །ཡེ་ཤེས་ལྔ་ཡི་
རང་བཞིན་རིན་པོ་ཆེའི་ས་གཞི་འོད་འབར་བ། །སངས་རྒྱས་ཞིང་ཁམས་རྣམ་པར་དག་པའི་དབུས་སུ། །པདྨ་དང་། །ཟླ་བའི་གདན་ལ་རང་ཉིད་རྡོ་རྗེ་སེམས་
དཔའི་གོང་བཞིན་བསྒོམ། །དེའི་སྤྱི་བོར་བླ་མ་བསྒོམ་པ་ལ་བཞི་སྟེ། །ནོར་བུའི་རིས་སུ་བསྒོམ་པ་དང་། །ཐོ་བརྩེགས་སུ་བསྒོམ་པ་དང་། །མགྲོན་ཐབས་
སུ་བསྒོམ་པ་དང་། །ཁྲོམ་ཚོགས་སུ་བསྒོམ་པའོ། །དེར་རྣམས་རང་ལ་གང་བདེ་བྱ། །དེ་ལ་བླ་མ་སངས་རྒྱས་སུ་བསྒོམ་པ་དང་། །ཤ་ཚུགས་སུ་

བསྒོམ་པ་རང་གཉིས་ཡོད་པ་ལ། །རྡོ་རྗེ་འཆང་ལ་སོགས་སངས་རྒྱས་ཀྱི་སྐུར་བསྒོམ་ན། །བླ་མ་ལ་བཟང་ངན་གྱི་ལྟ་སྤྱོད་མི་འཇུག་པ་དང་། །བར་དོར་བླ་མ་
འཁྲུལ་ཡང་། །རང་མི་འཁྲུལ་བའི་ཡོན་ཏན་ཡོད་པར་གསུངས། །དེ་ལ་རྩ་བའི་བླ་མ་སངས་རྒྱས་ཀྱི་སྐུར་སྒྱུར་ནས་བསྒོམ་ན། །སྡིག་པ་དེ་ལས་ཆེ་མེད་
ཟེར་བ་ཡོད་པ་ནི། །རྩ་བའི་བླ་མ་ཤ་ཚུགས་སུ་བྷེམ་པ་དེས་སྙིང་མ་ཚིམ། །ཡིད་མ་རངས། །དེས་ཆོག་ནས་སངས་རྒྱས་ཀྱི་སྐུར་བསྒྱུར་ན་སྡིག་པ་ཆེ་ཟེར་བ་
ཡིན། །བླ་མ་སངས་རྒྱས་ཡིན་པ་ལ་ཡིན་པ་ལྟར་དུ་བསྒོམ་པ་ལ་འགལ་བ་མེད་དོ། །དེ་ལ་སྤྱིར་མཚན་ལྡན་གྱི་བླ་མ་མ་རྙེད་པའི། །སྙེད་ཀྱང་མོས་
གུས་ཀྱི་ངེས་ཤེས་མ་ཐོབ་ན། །དེ་གཉིས་གང་བྱས་ཀྱང་། །སྐྱོན་ཆེ་ཞིང་ཡོན་ཏན་ཆུང་། །མཚན་ལྡན་གྱི་བླ་མ་རྙེད་ནས་མོས་གུས་ཀྱི་ངེས་ཤེས་ཐོབ་ན་
དེ་གཉིས་གང་བྱས་ཀྱང་། །སྐྱོན་མེད་ཅིང་ཡོན་ཏན་ཤིན་ཏུའང་སྟེ། །བླ་མ་དང་གཉིས་སུ་མེད་དེ་གཉིས་སུ་བྱར་མེད་སོ་སོར་མ་ཡིན་ཐ་མི་དད་པའི་

༄༅། །ཕྱིར་རོ། །དེ་ལ་འདིར་བླ་མ་ནོར་བུ་རིས་སུ་བྷེམ་སྟེ།། ༈ །།རང་ཉིད་རྡོ་རྗེ་སེམས་དཔའི་སྤྱི་གཙུག་ཁྲུ་གང་གི་སོར། །
སེང་གེ་བཞི་བཞི་བརྒྱད་ཀྱི་ཉེ་བར་བཏེགས་པ་དང་། །རིན་པོ་ཆེ་སྣ་ཚོགས་ལས་གྲུབ་པའི་ཁྲི་ཡངས་ཤིང་རྒྱ་ཆེ་བ། །རིན་པོ་ཆེའི་དྲྭ་བས་ཁྲི་ཁེབ་བྱས་
པ་དེའི་སྟེང་དུ་ཉི་ཟླ་པདྨ་གདན་སུམ་བརྩེགས་ཀྱིང་སྟེང་དུ། །དར་སྣ་ཚོག་བདབ་པའི་ཁྲི་ལ། །དཀོན་མཆོག་ཀུན་འདུས་ཀྱི་ངོ་བོ་རྩ་བའི་བླ་མ་རྡོ་རྗེ་
འཆང་གི་ཆ་ལུགས་སྐུ་མདོག་སྔོ་སང་ནམ་མཁའི་མདོག་ལྟ་བུ། །ཞལ་གཅིག་ཕྱག་གཉིས་རྡོ་རྗེ་དང་དྲིལ་བུ་ཐུགས་ཀར་བསྣོལ་བ། །རུས་པ་རིན་པོ་ཆེའི་
རྒྱན་སྣ་ཚོགས་ཀྱིས་བརྒྱན་པ། །ཞབས་རྡོ་རྗེའི་སྐྱིལ་དཀྲུང་དུ་བཞུགས་པ། །འཁོར་དུ་དཔའ་འོ་མཁའ་འགྲོའི་ཚོགས་དཔག་ཏུ་མེད་པས་བཀོར་བའི་
སྤྱི་བོར་ཟླ་བའི་སྟེང་དུ་ཨོཾ་དཀར་པོ། །མགྲིན་པར་པདྨའི་སྟེང་དུ་ཨཱཿདམར་པོ། །ཐུགས་ཀར་ཉི་མའི་སྟེང་དུ་ཧཱུཾ་སྔོན་པོ་ལ་འོད་ཟེར་འཕྲོས་པས། །རང་

བཞིན་གྱི་གནས་ནས་དཔལ་ལྡན་བླ་མ་དམ་པ་ལ། །ཕྱོགས་བཅུའི་སངས་རྒྱས་དང་། །བྱང་ཆུབ་སེམས་དཔའ་བླ་མ་ཡི་དམ་དཔའ་བོ་མཁའ་འགྲོ་ཆོས་
སྐྱོང་སྲུང་མའི་ཚོགས་དང་བཅས་པ་རྣམས་ཀྱིས་བསྐོར་བ་དང་བཅས་པ་སྤྱན་འདྲེན་བཛྲ་ས་མ་ཡ་ཛ་ཛཿ །ཅེས་ལེན་གསུམ་ལ་སོགས་བརྗོད་པས། །དེ་དག་ཐམས་
ཅད་འོད་དང་འོད་ཟེར་གྱི་རྣམ་པར་བྱོན་ནས་སྤྱི་བོའི་བླ་མ་ལ་ཐིམ་པར་བསམ། །ཛ་ཧཱུཾ་བམཿཧོ། །གཉིས་སུ་མེད་པར་གྱུར། །དེ་ནས། །སྣང་སྲིད་ཐམས་ཅད་
གཟུག་སྡུག་པ། །སྒྲ་སྙན། །དྲི་ཞིམ། །རོ་མངར། །རེག་བྱ་འཇམ་པ། །འཕགས་པ་ཀུན་ཏུ་བཟང་པོའི་མཆོད་སྤྲིན་ནམ་མཁའ་དང་མཉམ་པ་གཅིག་
ཏུ་གྱུར་པར་བསམ་ལ། །ཨོཾ་ན་མ་སརྦ་ཏ་ཐ་ག་ཏ་ཨར་གྷཾ། །ལ་སོགས་ཚང་བ་བརྗོད་ནས་མཆོད་པ་འབུལ། །དེ་ནས། །ཁམས་སུམ་གྱི་སེམས་ཅན་ཐམས་
ཅད་ཀྱི་རང་གི་འཁོར་དུ་འདུས་པ་བསམ་ལ། །རང་གཞན་ཀུན་གྱི་མགྲིན་གཅིག་ཏུ་གསོལ་བ་བཏབ་པ་ནི་དབྱངས་དང་བཅས་པས་འདི་སྐོད་དོ། །ན་མོ་གུ་

༄༅། །རུ། །དུས་གསུམ་སངས་རྒྱས་མཚུངས་མེད་ཆོས་ཀྱི་རྗེ། །བྱིན་རླབས་ཐུགས་རྗེས་མུ་མཐའ་མེད་པ་ཡི། །མ་རིག་འགྲོ་བ་དབྱིངས་སུ་
འདྲེན་པའི་དཔལ། །དཔལ་ལྡན་བླ་མའི་ཞབས་ལ་གསོལ་བ་འདེབས། །གདོད་ནས་ཆོས་སྐུ་ཐིག་ལེ་ཉག་གཅིག་ཀློང་། །དག་དང་མ་དག་དྲགས་དང་མ་
དྲགས་ཀྱིས། །སྤྲུལ་པའི་འཁོར་ལོ་རྒྱུན་ཆད་མེད་པ་ཡི། །དཔལ་ལྡན་བླ་མའི་ཞབས་ལ་གསོལ་བ་འདེབས། །འགྲེས་སོ། །རང་སྣང་གདུལ་བྱས་གར་
ཁྱབ་སྤྲུལ་པས་ཁྱབ། །ཕྲིན་ལས་རྣམ་གཞི་གང་ལ་གང་འདུལ་གྱིས། །གདུལ་བྱའི་སེམས་ཅན་ཐར་པའི་ལམ་ལ་བཀོད། །དཔལ་ལྡན་བླ་མའི་ཞབས་ལ་
གསོལ་བ་འདེབས། །སྐུ་གསུང་ཐུགས་དང་ཡོན་ཏན་ཕྲིན་ལས་ཀྱི། །སྣ་ཚོགས་ཐབས་ཀྱི་འགྲོ་བའི་དོན་མཛད་པ། །དབྱེར་མེད་ངང་ལ་རྩོལ་མེད་ལྷུན་གྱི་
གྲུབ། །དཔལ་ལྡན་བླ་མའི་ཞབས་ལ་གསོལ་བ་འདེབས། །སྣང་སྲིད་འཁོར་འདས་སྣ་ཚོགས་མ་འདྲེས་པ། །རང་སྣང་ཆོས་སྐུའི་ཀློང་དུ་ཡོངས་སུ་

རྫོགས། །ཆོས་སྐུ་ཐིག་ལེ་ཉག་གཅིག་ཡེ་སངས་རྒྱས། །དཔལ་ལྡན་བླ་མའི་ཞབས་ལ་གསོལ་བ་འདེབས། །སྒྲིབ་གསུམ་དྲི་མ་མ་སྤངས་ཡེ་ནས་སངས། 
མཁྱེན་གསུམ་ཡེ་ཤེས་མ་བསྒྲུབ་ཡེ་ནས་རྒྱས། །སྐུ་གསུམ་དབྱེར་མེད་དོན་གཉིས་ལྷུན་གྱི་གྲུབ། །དཔལ་ལྡན་བླ་མའི་ཞབས་ལ་གསོལ་བ་འདེབས། །ཀུན་
ཏུ་བཟང་པོ་རྡོ་རྗེ་སེམས་དཔའ་དང་། །དགའ་རབ་རྡོ་རྗེ་འཇམ་དཔལ་བཤེས་གཉེན་དང་། །དྷ་ཧེ་ཏེ་ལོ་ཨིནྟྲ་པུ་ཏྲི་དང་། །སྲས་མོ་གྷོ་མ་རབ་སྣང་བརྟེན་མ་དང་། །
ཚོགས་ཀྱི་བདག་མོ་ལྷུན་གྲུབ་སྙིང་པོ་དང་། །རྡོ་རྗེ་ལེགས་བཙན་ཀུ་ཀུ་ར་ཙ་དང་། །ཐོར་གཙུག་དགུ་པ་ཁྱིམ་བདག་མར་མེ་མཛད། །ལྷ་ཡི་རྒྱལ་པོ་ཤྲཱི་སེང་ཧ་དང་། 
དྲི་མེད་བཤེས་གཉེན་བཻ་རོ་ཙ་ན་དང་། །གཡུ་སྒྲ་སྙིང་པོ་གསར་རབ་ཆེན་པོ་དང་། །དཔལ་གྱི་རྒྱལ་པོ་བྱང་ཆུབ་ཤེས་རབ་དང་། །ཡོན་ཏན་འབྱུངས་གནས་ཅོག་
རོ་བསྒོམ་ཆུང་དང་། །བྱམས་པ་བསྒོམ་ཆེན་བྱམས་སྟོན་རྣམ་དག་དང་། །དམ་པ་བདེར་གཤེགས་ཆོས་རྗེ་གཙང་སྟོན་དང་། །བྱམས་པ་ཆེན་པོ་སྤྱང་ང་རྣམས་

༄༅། །གཉིས་དང་། །ཡེ་ཤེས་རྣམས་གཉིས་དཔལ་ལྡན་རྣམ་གསུམ་དང་། །སྟོན་པ་མགོན་རྒྱལ་ནམ་མཁའ་རྡོ་རྗེ་དང་། །ཤྲི་ལ་ཀླཀྵ་དྷརྨ་ཀླག་ཤ་དང་
རརྣ་ཤྲི་དང་མ་ཏི་ཕ་ལ་དང་། །རྩ་བའི་བླ་མ་བཀའ་བརྒྱུད་རིན་པོ་ཆེ། །ཡི་དམ་ལྷ་ཚོགས་མཁའ་འགྲོ་ཆོས་སྐྱོང་ལ། །གསོལ་བ་འདེབས་སོ་བྱིན་གྱིས་རློབ་ཏུ་གསོལ། 
ཚེ་འདི་བློ་ཡི་ཐོང་བར་བྱིན་གྱིས་རློབས། །བདག་འཛིན་རྩད་ནས་ཆོད་པར། །འཆི་བ་རྗེས་སུ་དྲན་པར༴ །དགོས་མེད་རྒྱུད་ལ་འབྱོང་བར༴ །གཅིག་པུར་རི་
ཁྲོད་འགྲིམ༴ །ལྟོ་གོས་སྲེད་པ་ཆོད་པར༴ །ལུས་སྲོག་གཅེས་འཛིན་ཐོང༴ །དཀའ་སྤྱད་བཅུད་ལེན་འབྱུང་བར༴ །རྟོགས་པ་གཤའ་མ་འཆར༴ བསྒྲུབ་
ལ་བར་ཆད་མེད་པར། །བསྒྲུབ་པ་མཐའ་རུ་ཕྱིན་པར༴ །བསམ་དོན་ཆོས་བཞིན་འགྲུབ་བར༴ །རྟོགས་པས་རང་རྒྱུད་གྲོལ་བར༴ །ཐུགས་རྗེས་གཞན་
རྒྱུད་གྲོལ་བར༴ །གདུལ་བྱ་དུས་ལ་བབ་པར༴ །རྟེན་འབྲེལ་ཐབས་ལ་མཁས་པར༴ །རང་དོན་ཆོས་སྐུ་ཐོབ་པར༴ །གཞན་དོན་གཟུགས་སྐུ་ཐོབ་པར༴ །དོན་

གཉིས་ལྷུན་གྱིས་གྲུབ་པར༴ །ལྷུན་གྲུབ་ཕུན་སུམ་ཚོགས་པར་བྱིན་གྱིས་བརློབས། །དཔན་ལྡན་བླ་མ་ཁྱེད་སྐུ་ཅི་འདྲ་དང་། །ཅེས་པ་ལ་སོགས་ཚང་བར་
བརྗོད། །བསྡུ་ན་དེས་ཆོག །སྤྲོ་ན་རང་གི་གང་འདོད་ཀྱི་གསོལ་འདེབས་བྱ། །དེ་ནས་བླ་མ་སྐུ་ལྔའི་བདག་ཉིད་ལ་གསོལ་བ་བཏབ་པ་ནི།། ༈ །།བླ་
མ་སྐྱེ་མེད་ཆོས་ཀྱི་སྐུ་ལ་གསོལ་བ་འདེབས། །བླ་མ་བདེ་ཆེན་ལོངས་སྤྱོད་རྫོགས་པའི་སྐུ་ལ་གསོལ་བ་འདེབས། །བླ་མ་འགྲོ་མགོན་ཅིར་ཡང་སྤྲུལ་པའི་
སྐུ་༴ །བླ་མ་མི་འགྱུར་རྡོ་རྗེའི༴ །བླ་མ་མངོན་པར་བྱང་ཆུབ་སྐུ༴ །གསོལ་བ་འདེབ་སོ། །དེ་ནས་བླ་མ་ཀུན་འདུས་ཀྱི་ངོ་བོ་ལ་གསོལ་བ་བཏབ་པ་ནི། །སྟོན་
པ་སངས་རྒྱས་ཀུན་གྱི་ངོ་བོ་ཉིད། །བླ་མ་སངས་རྒྱས་རིན་པོ་ཆེ་ལ་གསོལ་བ༴ །བསྟན་པ་དམ་ཆོས་ཀུན་གྱི་འབྱུང་གནས། །བླ་མ་དམ་ཆོས་རིན་པོ་ཆེ་ལ༴ 
འདྲེན་པ་དགེ་འདུན་ཀུན་གྱི་ཡབ་གཅིག །བླ་མ་དགེ་འདུན་རིན་པོ་ཆེ་ལ༴ །ཡི་དམ་ལྷ་ཚོགས་ཀུན་གྱི་ངོ་བོ། །བླ་མ་རིན་པོ་ཆེ་ལ༴ །དཔའ་འོ་མཁའ་འགྲོ་ཀུན་

༄༅། །གྱི་བདག་ཉིད། །བླ་མ་རིན་པོ་ཆེ་ལ༴ །ཆོས་སྐྱོང་སྲུང་མ་ཀུན་གྱི་རྗེ་དཔོན། །བླ་མ་རིན་པོ་ཆེ་ལ་གསོལ་བ་འདེབས། །དེ་ནས་གསོལ་
བ་འདེབས་ཕུར་ཚུགས་མ་བྱེད་པ་ནི། །བདག་གཞན་མ་ནམ་མཁའ་དང་མཉམ་པའི་སེམས་ཅན་ཐམས་ཅད་སྒོ་གསུམ་གུས་པ་དང་བཅས་པའི་སྒོ་ནས་
བླ་མ་སངས་རྒྱས་རིན་པོ་ཆེ་ལ་གསོལ་བ་འདབས་སོ། །ཞེས་རང་གཞན་ཀུན་གྱིས་མགྲིན་གཅིག་ཏུ་འུར་ཏི་རི་རི་གསོལ་བ་བཏབ་སྟེ། བརྒྱ་སྟོང་ལ་སོགས་
གང་ཐད་བྱའོ། །དེའང་ལུས་འདྲེ་ལོག་དང་འཕག་སྟེ་ལ་སོགས་བྱེད་ཅིང་གསོལ་བ་བཏབ། །མིག་མཆི་མ་བཏོན་ཅིང་གསོལ་བ་བཏབ། །ངག་འོ་དོད་
འབོད་ཅིང་གསོལ་བ་གདབས། །སེམས་མོས་གུས་ཀྱི་གདུང་ཤུགས་ཆེན་པོས་གསོལ་བ་བཏབ་པ་གལ་ཆེའོ། །དེ་ཡང་དངོས་སུ་བཞུགས་པའི་རྩ་བའི་
བླ་མ་ལ་མོས་གུས་ཆུང་བའམ། །དམ་ཚིགས་ཉམས་ན། །ཡིད་ཀྱི་བསྐྱེད་པའི་བླ་མ་ལ། བསྐལ་པ་མང་པོར་གསོལ་བ་བཏབ་ཀྱང་། །ངལ་བ་དོན་མེད་

ཡིན། །རྩ་བའི་བླ་མ་ལ་དམ་ཚིག་མ་བསྲུང་ན། །གཞན་བླ་མ་དཀོན་མཆོག་ལ་བསྐལ་པ་མང་པོར་གསོལ་བ་བཏབ་ཀྱང་། །ངལ་བ་དོན་མེད་ཡིན་པར་
གསུངས་སོ། །དེ་བས་རྩ་བའི་བླ་མ་ལ་ཚད་དང་ལྡན་པའི་མོས་གུས་ཀྱིས་དམ་ཚིག་མ་ཉམས་པ་ཚུལ་བཞིན་ཏུ་བསྲུང་ཞིང་གསོལ་བ་བཏབ་པ་གལ་
ཆེའོ། །དེ་ནས་ཉི་མ་མ་ཡལ་བར་དབང་བཞི་བླང་བ་ནི། །སངས་རྒྱས་ཀུན་གྱི་ངོ་བོ་ཉིད། །བླ་མའི་སྐུ་ལ་གསོལ་བ་འདེབས། །སྐུ་ཡི་བྱིན་གྱིས་
བརླབ་ཏུ་གསོལ། །ལུས་ཀྱི་སྒྲིབ་པ་དག་ནས་ཀྱང་། །ལུས་སྤྲུལ་སྐུར་གྲོལ་བར་བྱིན་གྱིས་རློབས། །ཞེས་བརྗོད་པས། །བླ་མའི་སྤྱི་བོ་ནས་ཨོཾ་
དཀར་པོ་འོད་ཟེར་དང་བཅས་པ་བྱུང་། །རང་གི་སྤྱི་བོར་ཐིམ། །ཕྱི་བུམ་པའི་དབང་ཐོབ། །ལུས་ཀྱི་སྒྲིབ་པ་དག་ནས་སྤྲུལ་སྐུར་གྲོལ་བར་བསམ། །
སངས་རྒྱས་ཀུན་གྱི་ངོ་བོ་ཉིད། །བླ་མའི་གསུངས་ལ་གསོལ་བ་འདེབས། །གསུང་གི་བྱིན་གྱིས་བརླབ་ཏུ་གསོལ། །ངག་གི་སྒྲིབ་པ་དག་ནས་ཀྱང་། །

༄༅། །ལོངས་སྐུར་གྲོལ་བར་བྱིན་གྱིས་རློབས། །ཅེས་བརྗོད་པས་བླ་མའི་མགྲིན་པར་ནས་ཨཱཿདམར་པོ་འོད་ཟེར་དང་བཅས་པ་
བྱུང་ནས། །རང་གི་ལྕེ་ཡི་དབང་པོར་ཐིམ། གསང་བའི་དབང་ཐོབ། །ངག་གི་སྒྲིབ་པ་དག་ནས། །ལོངས་སྐུར་གྲོལ་བར་བསམ། །སངས་
རྒྱས་ཀུན་གྱི་ངོ་བོ་ཉིད། །བླ་མའི་ཐུགས་ལ་གསོལ་བ་འདེབས། །ཐུགས་ཀྱི་བྱིན་གྱིས་རླབ་ཏུ་གསོལ། །ཡིད་ཀྱིས་སྒྲིབ་པ་དག་ནས་ཀྱང་། 
ཡིད་ཆོས་སྐུར་གྲོལ་བར་བྱིན་གྱིས་རློབས། །ཅེས་བརྗོད་པས་བླ་མའི་ཐུགས་ཀ་ནས་ཧཱུཾ་སྔོན་པོ་འོད་ཟེར་དང་བཅས་པ་བྱུང་ནས། །རང་གི་སྙིང་གར་ཐིམ། 
ཤེས་རབ་ཡེ་ཤེས་ཀྱི་དབང་ཐོབ། །ཡིད་ཀྱི་སྒྲིབ་པ་དག་ནས་ཆོས་སྐུར་གྲོལ་བར་བསམ། །སངས་རྒྱས་ཀུན་གྱི་ངོ་བོ་ཉིད། །བླ་མའི་སྐུ་གསུང་ཐུགས་
ལ་གསོལ་བ་འདེབས། །སྐུ་གསུང་ཐུགས་ཀྱི་བྱིན་གྱིས་བརློབ་དུ་གསོལ། །ལུས་ངག་ཡིད་གསུམ་གྱི་སྒྲིབ་པ་དག་ནས་ཀྱང་། །ལུས་ངག་ཡིད་

གསུམ་ལ་སྨིན་ཅིང་གྲོལ་བར་མཛད་དུ་གསོལ། །ཅེས་བརྗོད་པས། །བླ་མའི་སྐུ་གསུང་ཐུགས་ལ་འོད་ཟེར་དཀར་དམར་མཐིང་གསུམ་བྱུང་ནས་རང་གི་
ལུས་ངག་ཡིད་གསུམ་ལ་ཕོག །དེ་ཁོ་ན་ཉིད་བདེ་བ་ཆེན་པོའི་དབང་ཐོབ། །སྒོ་གསུམ་ཆ་མཉམ་གྱི་སྒྲིབ་པ་དག་ནས། །སྐུ་གསུམ་དབྱེར་མེད་ངོ་
བོ་ཉིད་ཀྱི་སྐུར་གྲོལ་བར་བསམ། །གསུམ་པ་རྗེས་ནི། །དེ་ནས་འཁོར་ཐམས་ཅད་བླ་མ་བསྡུ། །བླ་མ་གདན་ཁྲི་དང་བཅས་པ། །མར་བྱོན་ནས་
དབུ་དུང་ཁང་གི་ནང་དུ། །སྐུ་ཆགས་གང་ཙམ་དུ་གྱུར་ནས་བཞུགས་པ་ལ་ཤེས་པ་གཏད་དེ།། ༈ །།དེ་ནས་མར་བྱོན་མགྲིན་པ་ལོངས་སྤྱོད་ཀྱི་འཁོར་
ལོ་ནས་སྐུ་ཚོན་གང་ཙམ་དུ་བཞུགས་པ་ལ་ཤེས་པ་གཏད་དེ་ནས་མར་བྱོན། །སྙིང་པདྨ་འདབ་བརྒྱད་ཀྱི་སྟེང་དུ། །སྐུ་ནས་འབྲས་ཙམ་དུ་གྱུར་ནས་བཞུགས་
པ་ལ་ཤེས་པ་གཏད།། ༈ །།དེ་ནས་བླ་མ་འོད་དུ་ཞུ་ནས་རང་ལ་ཐིམ་རང་ནམ་མཁའ་ལ་འཇའ་ཡལ་བ་བཞིན་ཏུ་སོང་སྟེ། །མི་དམིགས་པའི་ངང་ལ་བཞག་

༄༅། །གོ །དེ་ནས་ཡང་རྣམ་རྟོག་གཞན་གྱིས་བར་མ་ཆོད་པར་རང་ཉིད་རྡོ་རྗེ་སེམས་དཔའ་དང་། །སྤྱི་བོའི་བླ་མ་སྔར་བཞིན་གསལ་
གདབ་ལ།། ༈ །།དགེ་བ་འདི་ཡི་མྱུར་དུ་བདག །དཔལ་ལྡན་བླ་མ་འགྲུབ་གྱུར་ནས། །འགྲོ་བ་གཅིག་ཀྱང་མ་ལུས་པ། །དེ་ཡི་ས་ལ་འགོད་
པར་ཤོག །གཞན་ཡང་སྨོན་ལམ་གང་ཤེས་གདབ།། ༈ །།དེ་ནས་དུས་རྒྱུན་དུ་བླ་མ་ཡི་རྣལ་འབྱོར་འདི། །ལམ་ཁྱེར་སྤྱོད་ལམ་ཐམས་ཅད་དུ་ཁྱེར་
ནས་རྣམ་པ་གང་འདོད་ཀྱིས་ལྷར་བསྒྱུར་སྟེ། །ཕྱག་དང་བསྐོར་བ་དུས་སུ་མདུན་གྱི་ནམ་མཁར་བྷཾ། །བཟའ་བཏུང་ལ་རོལ་བའི་དུས་སུ་མགྲིན་པར་བསྒོམ་
ནས་མཆོད་པ་འབུལ། །ཉལ་དུས་སྙིང་གི་དཀྱིལ་ལམ་སྔས་སུ་བསྒོམ་ལ་བླ་མའི་པང་དུ་མགོ་སྔས་ནས་ཉམ་སྟེ། །རྨི་ལམ་དུའང་ཟིན་པར་བྱེད། །འགྲོ་
དུས་འདུག་དུས་སྤྱི་བོར། །བྱིན་རླབས་བྱེད་དུས་ལག་མཐིལ། །ཉམས་རྟོགས་ལ་བོག་འདོན་ན་བླ་མ་ཆོས་སྐུ། །བསྐྱེད་རིམ་བརྟན་ཅིང་གཟི་བརྗིད་

ཆེ་བར་འདོད་ན་ལོངས་སྐུ། །གཞན་དོན་རྒྱ་ཆེན་འབྱུང་བར་འདོད་ན་སྤྲུལ་སྐུ་ཚེ་རིང་བར་འདོད་ན་ཚེ་དཔག་མེད། །ནད་མང་ན་སྨན་ལྷ། །སྤང་སེམས་
ཆུང་ན་ཤཱཀ་ཐུབ། །ཤེས་རབ་ཆུང་ན་འཇམ་དབྱངས། །སྙིང་རྗེ་ཆུང་ན་སྤྱན་རས་གཟིགས་མཐུ་སྟོབས་ཆུང་ན་ཕྱག་རྡོར་དུ་བསྒོམ་པས། ཐད་པོ་ཐད་པོའི་
ཡོན་ཏན་འབྱུང་ངོ་། །གཞན་ཡང་མི་མཐུན་པའི་གེགས་སེལ་བ་ལ། །བཟླས་པའི་ནུས་པ་བུ་ལ་ན་མགྲིན་པ། །བྱིང་རྨུག་ཤས་ཆེ་ན། །དཔྲལ་
བའི་མཛོད་སྤྲུ། །རྒོད་འཐོར་ཤས་ཆེ་ན་ལྟེ་འོག་རྩ་གསུམ་འདུས་མོད། །ན་བ་ལ། །གར་ན་བའི་གཟེར་ཐོག །སྙིང་རླུང་ལང་ན་སྙིང་གི་དཀྱིལ། །
མཐོང་སྣང་མང་ན་རང་གི་ཞིང་རྡུལ་སྙེད་དུ་སྤྲུལ་ལ། །ལུས་རེ་རེའི་སྤྱི་བོར་བླ་མ་རེ་རེ་བྷམ། །སྲིད་པ་ཆེ་ན་སྣང་བ་ཐམས་ཅད་བླ་མར་བསྒོམ། །ཟ་འདོད་
ཐུང་འདོད་བྱུང་ན་མགྲིན་པ། །ཉམས་རྟོགས་ལ་བོགས་མྱུར་དུ་འདོད་ན། །ཡེ་ཤེས་ཀྱི་ནོར་བུ་རིན་པོ་ཆེའི། །ཚ་བའི་ནད་ལ་བླ་མ་སྐུ་མདོག་དཀར་པོ། 

༄༅། །གྲང་བའི་ནད་ལ་སྔོན་པོ། །འདུས་པའི་ནད་ལ་ལྗང་གུ། །ཀུན་ནད་ལ་ཕྱག་དྷོར་དུ་བྷཾ་པས་ཐད་པོ། །ཐད་པོ་གེགས་སེལ་བར་
ངེས་སོ། །སྤྱིར་གང་ན་བའི་ནད་རང་དེ་བླ་མ་བསྒོམ་ཅིང་། །དགག་བསྒྲུབ་མེད་པར་དད་པ་མོས་གུས་དང་། །ལྟ་བསྒོམ་གྱི་ལམ་ཁྱེར་བྱས་ན། །ནད་
བླ་མར་ཀློང་བའི་གདམ་ངག་ཡིན་པས་འདི་བས་ཟབ་མེད་པར་གསུངས་སོ། །གཉིས་པ་ཀུན་ཁྱབ་བླ་མའི་མོས་གུས་ནི། །སྣང་ཞིང་སྲིད་པའི་ཆོས་ཐམས་
ཅད་དཔལ་ལྡན་བླ་མ་དམ་པའི་དངོས་གཞིར་རྟོགས་པའོ། །ཆོས་རྗེ་བྱང་སེམས་པས། །སྣང་སྲིད་ཀུན་བཟང་བླ་མ་མོས་གུས་བསྒོམ། །ཅེས་པ་དང་། 
༈ །།གསང་སྙིང་ལས། །ཐམས་ཅད་མ་ལུས་ཆོས་སོ་ཅོག །སངས་རྒྱས་ཉིད་ལས་གཞན་མ་ཡིན། །སྤྱིར་གནས་སྐབས་དང་། །མཐར་ཐུག་གི་སྐྱོན་
ཐམས་ཅད་བསལ་བ་དང་། །ཡོན་ཏན་ཐམས་ཅད་བསྒྲུབ་པ་ལ། །བླ་མའི་རྣལ་འབྱོར་གཅིག་པུས་ཆོག་པས་ཐབས་གཞན་གང་ཡང་མི་བཙལ་བས། །འདི་

གཅིག་པུ་ལ་བློ་རྩེ་གཅིག་ཏུ་བཀལ་ཅིང་ངེས་ཤེས་བསྐྱེད་ནས་ནན་ཏན་བྱེད་པ་གལ་ཆེའོ། །ཅེས་པ་དང་།། ༈ །།ངེས་དོན་འདུས་པ་ལས། །ཐམས་
ཅད་ཡེ་ཤེས་ཆེན་པོར་གསལ། །མ་རིག་མུན་པ་གདོད་ནས་དག །ཅེས་པ་དང་།། ༈ །།མདོ་བསྲེ་ལས། །སངས་རྒྱས་སེམས་ཅན་ལ་སོགས་པ། 
ཐམས་ཅད་མ་ལུས་ལུས་པ་མེད། །ཀུན་ཀྱང་རང་བྱུང་ཡེ་ཤེས་ཉིད། །ཅེས་གསུངས་པས། །བླ་མ། ཀུན་བཟང་། སངས་རྒྱས། རང་བྱུང་
གི་ཡེ་ཤེས་ཞེས་བྱ་བ་རྣམས་དོན་གཅིག །མིང་གི་རྣམ་གྲངས་ཡིན་པའི་ཕྱིར་རོ། །དེ་ལ་སྤྱིར་བླ་མའི་རྣལ་འབྱོར་གྱི་གོ་དོན་ལ་གསུམ་སྟེ། །ཕྱི་བླ་
མའི་རྣལ་འབྱོར་དང་། །ནང་གི་བླ་མའི་རྣལ་འབྱོར་དང་། །གསང་བ་དོན་གྱི་བླ་མའི་རྣལ་འབྱོར་རོ། །དང་པོ་ནི། །ཆོས་སྐུ་ནི་ཀུན་ཏུ་བཟང་པོ། །
ལོངས་སྐུ་རྒྱལ་བ་རིགས་ལྔ། །སྤྲུལ་སྐུ་ནི་ཐུབ་པ་དྲུག་གམ། །བསྐལ་བཟང་གི་སངས་རྒྱས་སྟོང་རྩ་གཉིས། དེ་དག་ཀུན་འདུས་ཀྱི་ངོ་བོ་རྩ་བའི་བླ་མ། 

༄༅། །རྩ་བའི་བླ་མ་དེའི་ཐུགས་ནི་ཆོས་སྐུ། །གསུང་ལོངས་སྐུ། །སྐུ་ནི་སྤྲུལ་སྐུའོ། །དེ་ལྟར་བླ་མ་སྐུ་གསུམ་གྱི་ངོ་བོར་གནས་པ་ལས་
ཚད་དང་ལྡན་པའི་མོས་གུས་ཀྱིས་བློ་འབྱོར་པ་ནི། །ཕྱིའི་བླ་མའི་རྣལ་འབྱོར་རོ། །གཉིས་པ་ནི། །སེམས་ཉིད་གདོད་མ་ནས་སྐྱེ་བ་མེད་པ་ལ་གནས་པ་དེ། །
སྐྱེ་མེད་དུ་གོ་ཞིང་རྟོག་མེད་དུ་ཉམས་སུ་མྱོང་སྟེ། །སེམས་རྟོག་མེད་གནས་པ་བླ་མ་ཆོས་སྐུ། །བདེ་བ་ལ་ཞེན་པ་མེད་པ་བླ་མ་ལོངས་སྐུ། །གསལ་བ་ལ་
འཛིན་པ་མེད་པ་བླ་མ་སྤྲུལ་སྐུའོ། །དེ་ལྟར་སེམས་སྐད་ཅིག་མའི་ངོ་བོར་བདེ་གསལ་མི་རྟོག་དབྱེར་མེད་དུ་གནས་པ་ལ་ཉམས་མྱོང་གི་བློ་འབྱོར་བ་ནི། 
ནང་གི་བླ་མའི་རྣལ་འབྱོར་རོ། །གསུམ་པ་ནི། །སེམས་ཉིད་གཟུང་འཛིན་སྤྲོས་པའི་མཐའ་ཐམས་ཅད་དང་བྲལ་བ་ཆོས་སྐུ། །རང་རིག་ལ་བདག་ཏུ་
མ་བཟུང་བ་ལ་བླ་མ་ལོངས་སྐུ། །རང་སྣང་ལ་ཡུལ་དུ་མ་བཟུང་བ་བླ་མ་སྤྲུལ་སྐུ། །དེ་ལྟར་སེམས་ཉིད་སྐད་ཅིག་མའི་ངོ་བོར་སྐུ་གསུམ་དབྱེར་མེད་དུ་གནས་པ་

ལ་རང་རིག་པའི་ཤེས་རབ་འབྱོར་པ་ནི། །གསང་བ་དོན་དམ་པའི་རྣལ་འབྱོར་རོ། །ཀུན་ཁྱབ་བླ་མའི་མོས་གུས་མཚན་ཉིད་པ་འདི་ནས་རྟོགས་པ་ཡིན་ནོ། 
།།བདུན་པ་ཧཱུཾ་སྦྱང་ནི་བར་ཆད་བསྲུང་ཕྱིར་ཧཱུཾ་རིང་བསྒྲངས། །ཧཱུཾ་གི་སྦྱོར་བས་ཕྱོགས་འཚམས་བསྲུང་། །ཅེས་འབྱུང་བས། །བླ་མའི་རྣལ་
འབྱོར་གྱིས་རྗེས་སུ་འདི་ལྟར་ཧཱུཾ་སྦྱང་བྱས་ཏེ། །རང་ཉིད་ཡི་དམ་གྱི་ལྷ་ཁྲོ་བོ་གང་རུང་བསྒོམ་པའི་ཐུགས་ཀ །ཉི་མའི་དཀྱིལ་གྱི་སྟེང་དུ། །ཧཱུཾ་མཐིང་ནག་ཤིན་ཏུ་
འཇིགས་པ་རང་སྒྲ་འུ་རུ་རུ་དྲགས་པ་གཅིག་བསྒོམ། །དེ་ལ་དེ་འདྲ་བའི་ཧཱུཾ་གཅིག་འཕྲོས་པས། །ཁོག་སྟོད་ཀྱིས་ལུས་གདོས་བཅས་དང་། །ནད་གདོན་
སྡིག་སྒྲིབ་ཐམས་ཅད་ཡར་དེད་དེ། །ན་བུན་སྔོན་དམར་གྱི་ཚུལ་དུ་ཚངས་པའི་བུ་ག་ནས་ཕྱུར་གྱིས་སོང་ནས། །དེའི་མལ་ཁྲུ་མ་པུར་བ་ལྟ་བུར་བསམ། །དེ་
ནས་ཧཱུཾ་མར་བྱུང་།  །ཐུག་ཀའི་ཧཱུྃ་ལ་གཡས་བསྐོར་གཅིག་བྱས་ནས་ལག་སྡེད་གཡས་པས་སྔར་བཞིན་ཏུ་སྦྱང་། །སྡོད་གསུམ་པ་དེས་འགྲེས་སོ། དེ་

༄༅། །ནས་ཐུགས་ཀའི་ཧཱུཾ་ལ་བསྟིམ། །ཐུག་ཀའི་ཧཱུཾ་ལ་ཤེས་པ་གཏད་ལ། །རླུང་ཁུག་གཅིག་བཟུང་བ་དེ། །བཏང་བ་དང་སྤྲད་ལ། །ཧཱུཾ་
དེ་ལ་ཧཱུཾ་གྲངས་མེད་པ་འཕྲོས་པས། །ལུས་ཐམས་ཅད་ཟང་ཐལ་དུ་སོང་ནས། །འཇིག་རྟེན་གྱི་ཁམས་ཐམས་ཅད་གང་སྟེ་ཧཱུཾ་སྒྲ་ཏི་རི་རི་གྲགས་པར་བསམ་
ཡང་རླུང་ཚུར་རྔུབ་པ་དང་སྤྲད་ལ། །ཧཱུཾ་ཐམས་ཅད་བ་སྤུ་བུ་ག་ནས་ཚུར་ཞུགས་ནས་ལུས་ཀྱི་ནང་ཐམས་ཅད་གང་སྟེ། །ཧཱུཾསྒྲ་ཏི་རི་རི་གྲགས་པར་བསམ། 
ཧཱུཾ་ཕར་འགྲོ་ཡར་འོང་བྱེད་ཀྱང་། །ཕྱི་ནང་གི་ཧཱུཾ་ལ་འཕེལ་འགྲིབ་མེད་པར་བྷམ་མོ། །དེ་ལྟ་བུའི་རླུང་ཁུག་བརྒྱ་རྩ་བརྒྱད་ལ་སོགས་བཟུང་ཞིང་སྦྱང་ངོ་། །
ངག་ཏུ་ཧཱུཾ་ཞེས་བསྒྲང་ཞིང་སྦྱང་ཀྱང་རུང་། །ཐུན་བཞག་པའི་ཚེ། །ཕྱི་རོལ་གྱི་ཧཱུཾ་ནང་དུ་བསྡུ། །ནང་ལུས་དང་བཅས་པའི་ཧཱུཾ་ཐམས་ཅད་ཐུགས་ཁའི་
ཧཱུཾ་ལ་བསྡུ། །ཐུགས་ཁའི་ཧཱུཾ་ནམ་མཁའི་འཇའ་ཡལ་བ་ལྟར། །མི་དམིག་པའི་ངང་ལ་མཉམ་པར་བཞག་ཅིང་བསྔོ་བ་སྨོན་ལམ་བྱའོ། །དེ་ལྟར་

བྱས་པས་བར་ཆད་ཐམས་ཅད་སེལ་བའོ།། ༈ །།བརྒྱད་པ་འཕོ་བ་ནི། །སློབ་དཔོལ་པདྨས། །ཀྱེ་མ་བདག་ལ་འཆི་ཁ་བར་དོ་ཤར་དུས་འདིར། 
ཀུན་ལ་ཆགས་སེམས་ཞེན་འཛིན་སྤང་བྱས་ནས། །གདམ་ངག་གསལ་བའི་ངང་ལ་མ་ཡེངས་འཇུག །རང་རིག་སྐྱེ་མེད་ནམ་མཁའི་དབྱིངས་སུ་
འཕང་། །ཞེས་གསུངས་པ་ལྟར་འཕོ་བ་བསྒོམ་པ་ལ། །དང་པོ་སྐྱབས་འགྲོ་སེམས་བསྐྱེད་བྱ། །དེ་ནས་རང་གར་འདུག་པའི་ས་ཕྱོགས་དེ་བདེ་བ་
ཅན་གྱི་ཞིངས་ཁམས་ཡིན་ཨང་སྙམ་པའི་འདུན་པ་རྩེ་གཅིག་དུ་བཟུང་ལ། །སྐད་གཅིག་གི་པདྨ་དང་། །ཟླ་བའི་གདན་ལ་རང་ཉིད་ཐུགས་རྗེ་ཆེན་
པོ་སྐུ་མདོག་དཀར་པོ་ཞལ་གཅིག་ཕྱག་གཞི་པ། །ཕྱག་གོང་མ་གཉིས་ཐལ་མོ་སྦྱར་བ། །གཡས་ཀྱི་འོག་མ་ན་མུ་ཏིག་གི་ཕྲེང་བ་འདྲེན་པ། །གཡོན་
གྱི་འོག་མས་མེ་ཏོག་པདྨ་འཛིན་པ། །ཞབས་གཉིས་རྡོ་རྗེའི་སྐྱིལ་དཀྲུང་གི་བཞུགས་པ། །དར་དང་རིན་པོ་ཆེའི་རྒྱན་སྣ་ཚོགས་ཀྱིས་བརྒྱན་པ། །སྙིང་

༄༅། །པདྨ་འདབ་བརྒྱད་ཀྱི་སྟེང་དུ་རྩ་དབུ་མ་རག་དུང་ལྟ་བུ་ཕྱི་དཀར་ལ་ནང་དམར་བ་ལྦ་ལྕག་ཙམ། །ཡར་སྣེ་སྦམ་པ་སྤྱི་གཙུག་ཏུ་ཟང་
ཐལ་ཧ་རེ་སོང་བ། །མར་སྣེ་ཕྲ་བ་སྙིང་པདྨ་འདབ་བརྒྱད་དུ་ཟུག་པ། །རྩ་དབུ་མའི་ནང་། །སྙིང་པདྨ་འདབ་བརྒྱད་ཀྱི་ཟིལ་འབྲུའི་སྟེང་དུ། །རང་གི་རྣམ་
པར་ཤེས་པའི་ངོ་བོ་ཐིག་ལེ་དཀར་ལ་དམར་བའི་མདངས་ཆགས་པ་སྲན་འབྲུ་ཙམ་མམ། །བྱིའུའི་སྒོང་ང་ཙམ་དད་པ་མོས་གུས་དང་ལྡན་པ་འཕར་ལིང་
ལིང་བྱེད་པ་གཅིག་བསྒོམ། །སྤྱི་གཙུག་ཁྲུ་གང་གི་སོར་པདྨ་དང་ཟླ་བ་གདན་ལ། །དཀོན་མཆོག་ཀུན་འདུས་ཀྱི་ངོ་བོ་རྩ་བའི་བླ་མ་དང་། །གཉིས་
སུ་མེད་པའི་ཆོས་སྐུ་སྣང་བ་མཐའ་ཡས་སྐུ་མདོག་དམར་པོ་ཞལ་གཅིག་ཕྱག་གཉིས་ཏིང་ངེ་འཛིན་གྱི་ཕྱག་རྒྱ་མཛད་པ་ཞབས་རྡོ་རྗེ་སྐྱིལ་དཀྲུང་དུ་
བཞུགས་པ། །སྣང་ལ་རང་བཞིན་མེད་པར་བསྒོམ་པ་ནི་བསྐྱེད་རིམ་སྤྱི་ཡི་ལུགས་སོ། །དེ་ནས་ཕཊ་བརྗོད་པས། །རྣམ་པར་ཤེས་པའི་ངོ་བོ་

ཐིག་ལེ་དེ་རྩ་དབུ་མའི་ནང་ནས་སྐར་མདའ་བཞིན་དུ་ཡར་རྒྱང་ཞིག་སོང་ནས། །སྣང་བ་མཐའ་ཡས་ཀྱིས་ཐུགས་ཀར་ཐིམ་པར་བསམ་
ཞིང་། །དེ་འདྲ་བ་ཁོ་ན་ལ་བརྒྱ་སྟོང་ལ་སོགས་སྦྱང་བའོ། །དེ་ནས་སྣང་བ་མཐའ་ཡས་དང་བཅས་པ་འོད་དུ་ཞུ་ནས་རང་ལ་ཐིམ། །རང་ནམ་
མཁའ་ལ་འཇའ་ཡལ་བ་ལྟར་བསམ་ཞིང་མི་དམིགས་པའི་ངང་ལ་བཞག་གོ། །དེ་ནས་ཡང་། །རང་ཉིད་ཐུགས་རྗེ་ཆེན་པོ་དང་། སྣང་བ་མཐའ་
ཡས་སྔར་བཞིན་གསལ་གདབ་ལ། དད་པ་དང་མོས་གུས་ཆེན་པོས་གསོལ་བ་འདེབས་པ་ནི། །དབྱངས་དང་བཅས་པས་འདི་སྐད་དོ།། ༈ །།
མ་ནམ་མཁའ་དང་མཉམ་པའི་སེམས་ཅན་ཐམས་ཅད་རྣམས། །ཆོས་སྐུ་སྣང་བ་མཐའ་ཡས་ལ་གསོལ་བ་འདེབས། །དྲིན་ཆེན་རྩ་བའི་
བླ་མ་ལ༴ །བར་དོ་འདི་རུ་ཆོད་པར་བྱིན་གྱིས་རློབས། །ཕུང་པོ་ལྷག་མེད་འགྲུབ་བར༴ །མཁའ་སྤྱོད་ལམ་སྣ་ཟིན་པར༴ །འཇའ་ལུས་ཆོས་

༄༅། །སྐུ་ཐོབ་པར༴ །ཚེ་འདི་དང་ཕྱི་མ་བར་དོ་གསུམ། །བླ་མ་མིན་པ་བདག་ལ་རེ་ས་མེད། །སྐྱབས་གནས་རེ་ལྟོས་རྩེ་གཅིག་བླ་
མ་མཁྱེན། །ཐུགས་རྗེ་མ་ཆུང་མཁྱེན་པས་བདག་ལ་གཟིགས། །ཞེས་གསོལ་བ་བཏབ་པ་དང་འཕོ་བ་སྦྱང་བ་གཉིས་རེས་མོས་སུ་བྱའོ། །དེ་ལྟར་
འཕོ་བ་བསྒོམ་པ་ལ་སྦྱངས་བ་དང་། །ལས་ལ་སྦྱོར་བ་གཉིས་ཏེ། །དང་པོ་ནི། །འཆི་ནད་ཀྱིས་མ་ཐེབ་བར་དུ་སྔར་བཞིན་དུ་སྦྱང་བའོ། །དེ་ཡང་ཚེ་
འདིར་ཁྱི་བདུན་གྱི་དེད་ཀྱང་མ་བརྗེད་པ་ཙམ་དུ་སྦྱོང་དགོས། །དེ་ལྟར་མ་སྦྱང་ན། །འཆི་ཁའམ་བར་དོར་མ་ཟིན་ཏེ། །བླ་མ་གཉེན་གྱི་མ་བསྒོམ་
སངས་རྒྱས་འཕོ་བ་ཟེར་ཡང་བྷཾ་དགོས། །ད་ལྟ་ཤེས་པ་གསལ་དུས་མ་བསྒོམ་ན། །དབུགས་ངར་ཆེན་ངར་ཆུང་འཕྲོད་པའི་དུས་འཕོ་མི་ནུས་ཏེ། །
ལྐུགས་པའི་བརྡ་མཚོན་པ་དཀའ་དཔྱད་ཀ་ཅེས་གསུངས་པས། །རྟགས་ལེགས་པར་མ་ཐོན་གྱི་བར་དུ་བསྒོམ་དགོས་ཏེ། །རྟགས་ནི་སྤྱི་བོ་ཚ་ཤར་ན་ཤར་

འོང་བ་དང་། །སྐྲ་འགུལ་བ་དང་། སྐྲང་བ་དང་། །ཁྲག་དང་ཆུ་སེར་རྡོལ་བ་དང་། །ཚང་བུག་བུག་པ་དང་། །རྨི་ལམ་དུ་ནམ་མཁའ་ལ་འཕུར་བ་
ལ་སོགས་འབྱུང་བའོ། །དེའང་སྦྱང་གྲག་ན། །ཚེ་འཕོ་བའང་སྲིད། །གལ་ལྟེ་དུས་མིན་ལ་འཕོས་ན་ལྷ་བསད་པའི་སྡིག་པ་ཡོད་པས་ངན་སོང་
དུ་འགྲོ་བར་གསུངས། །དེ་བས་ན་སྦྱང་བའི་ཚོད་ཟིན་པར་བྱའོ། །དུས་མིན་ལ་འཕོ་མི་ཤོར་བའི་གདམ་ངག་ཡང་། །རྣམ་པར་ཤེས་པ་ཡར་འཕོ་
ཞིང་སྣང་བ་མཐའ་ཡས་དང་བཅས་པ་མར་བསྟིམ་པའོ། །གཉིས་པ་ལས་ལ་སྦྱོར་བ་ལ་འཆི་བ་རིམ་གྱིས་སྐྱེས་པ་དང་། །གཅིག་ཆར་བ་གཉིས་ཏེ། །
དང་པོ་ནི། །འཆི་ངེས་པའི་ནད་ཀྱིས་ཐེབ་པའི་ཚེ་ནོར་རྫས་གང་ཡོད་ཆོས་ཕྱོགས་སུ་བཏང་ནས། །རང་ཆགས་པའི་རྟེན་མེད་པར་བྱེད། །རང་འཆི་
བའི་ཤུལ་དུ་སྡིག་པ་དང་མྱ་ངན་དང་དུ་འཇི་ལ་སོགས་མཚམས་སྦྱོར་ངན་པ་མི་བྱེད་པའི་སྒོ་གཏམ་དམ་པོ་བྱེད་ནས་ཁས་ལེན་དམ་བཅའ་བྱེད་བཅོལ་ལོ། 

༄༅། །བླ་མའམ་གྲོགས་མཆེད་དམ། །དགེ་བའི་བཤེས་གཉེན་བཟང་པོ་ལ་འཕོ་བའི་གསལ་འདེབ་བྱེད་བཅོལ། །སྔར་བྱས་ཀྱི་སྡིག་པ་བཤགས་
ཤིང་གསོལ་སྦྱང་བླང་། །དབང་ཞུ། །དེ་ནས་འབྱུང་བ་ཐིམ་སྡུད་བྱེད་པའི་ཚེ། །གསལ་འདེབས་པས་ངག་གསལ་འདེབ་བྱེད་ཅིང་། །རང་གི་འཕོ་བ་བསྒོམ་པའི་སྦྱོར་
བ་ལ་སྐྱབས་འགྲོ་སེམས་བསྐྱེད་བྱ། །སེམས་བསྐྱེད་ཀྱིས་ཁྱད་པར་གོང་དུ་འདྲའོ། །དེ་ནས་དངོས་ཀྱི་འཕོ་བ་བསྒོམ་པ་ནི། །སྔར་དང་འདྲ་བ་ལ་ཁྱད་པར་དུ་རྣམ་
པར་ཤེས་པ་ཡར་འཕོ་ཅི་ཐུབ་བྱེད་ཅིང་། མར་མི་བསྟིམ་ནས་སྣང་བ་མཐའ་ཡས་དང་བཅས་པ་ནམ་མཁའ་ལ་འཇའ་ཡལ་བ་ལྟར་བསམ་ཞིང་མི་དམིགས་པའི་ངང་ལ་
བཞག་གོ །ན་ཚ་གཟེར་ཟུག་ཆེའང་སྙིང་རུས་ཆེན་པོས་དེ་ལྟར་སྦྱང་བས། །བར་དོ་མེད་པར་བདེ་བ་ཅན་དུ་སྐྱོ་བར་ངེས་སོ། །དེ་ལྟར་འཕོ་བ་ཐེབ་ན །དབུགས་སོང་མ་
ཐག་ཏུ། སྤྱི་བོ་སྐྲང་བའམ། །ཁ་སྣ་ནས་ཆུ་སེར་རྒྱལ་བ་ལ་སོགས་ཐེབ་པའི་རྟགས་ངེས་པར་འབྱུང་ངོ་། །རྟགས་བྱུང་ན་གསལ་འདེབས་མི་དགོས། །མ་བྱུང་ན་རྣ་བ་ལ་

མཆུ་མ་རེག་ཙམ་དུ་གཏད་པའམ། །སྙུག་མའམ། ཤོག་གུའི་སྦུ་གུ་རྣ་བ་ལ་གཏད་དེ། སྐད་སྙན་ལ་ཚིགས་གསལ་བར་དལ་བུས་གསལ་འདེབས་བྱའོ། །རྟགས་མ་
བྱུང་བར་དུ་ཡང་ཡང་བྱའོ། །དེ་ཡང་སྔ་གོང་ལ་གོམ་པའི་འཕོ་བ་དེ་མིན་པ། །གཞན་གྱིས་གསལ་འདེབས་བྱེད་མི་ཉན་ནོ། །གཉིས་པ་འཆི་བ་གཅིག་འཆར་བ་ནི། 
གོང་བཞིན་མ་ཚུད་པར་གློ་བུར་དུ་མྱུར་དུ་འཆི་ན། །སྐྱབས་འགྲོ་སེམས་བསྐྱེད་སྐད་གཅིག་དྲན་རྫོགས་སུ་བྱེད་ཅིང་། །འཕོ་བ་སྦྱང་ལུགས་གོང་དང་འདྲའོ།། 
༈ །།དེ་གཉིས་གང་ལ་ཡང་། ཉེ་དུ་དང་ཟས་ནོར་ལ་སོགས། །ཚེ་འདིའི་ཞེན་ཆགས་སྤང་བ་གལ་ཆེ། །སྒེག་མོ་མེ་ལོང་ལ་བལྟ་བ་ལྟ་བུའི་བྲོད་པ་
བསྐྱེད་པ་གལ་ཆེ། །ལུས་སེམས་ཁུངས་ཀློད་བག་ཕབ་ནས་བསྒོམ་པ་གལ་ཆེའོ། །སྤྱིར་འཆི་ཁའི་མཚམས་ངན་ཅིང་འཕོ་བ་མ་ཟིན་ན། །ཚེ་འདིར་མི་དགེ་
བ་སྤང་ཞིང་དགེ་བ་བསྒྲུབ་པའི་གང་ཟག་ཡིན་ཀྱང་། །ངན་སོང་དུ་འགྲོ་བར་གསུངས། །འཆི་ཁའི་འཚམས་སྦྱོར་བཟང་ཞིང་འཕོ་བ་ཟིན་ན། །སྡིག་ཅན་

༄༅། །ཡིན་ཀྱང་བར་པ་ཐོབ་པར་གསུངས་ཏེ། །མཁའ་འགྲོ་ཀུན་ཏུ་རྟོགས་པའི་རྒྱུད་ལས། །རྣམ་ཤེས་རླུང་ལ་ཞོན་ནས་ནི། །འོག་
གི་ལམ་ལ་འཕོས་གྱུར་ན། །ཆོས་ལ་གོམ་པའི་གང་ཟག་ཀྱང་། །ངན་སོང་དག་དུ་སྐྱེ་བར་འགྱུར། །མགྲོན་པོ་ལམ་དུ་ཞུགས་པའི་མི། །གྲོགས་ཀྱིས་
བསྒྱུར་བ་ཅི་བཞིན་ནོ། །རྣམ་ཤེས་རླུང་ལ་ཞོན་ནས་ནི། །སྟེང་གི་ལམ་ལ་འཕོས་གྱུར་ན། །སྡིག་ལ་གོམ་པའི་གང་ཟག་རྣམས། །མཐོ་རིས་དག་དུ་
སྐྱེ་བར་འགྱུར། །མགྲོན་པོ་ལམ་དུ་ཞུགས་པའི་མི། །གྲོགས་ཀྱིས་བསྒྱུར་བ་ཅི་བཞིན་ནོ། །ཞེས་གསུངས་སོ། །དེ་བས་འཆི་ཁའི་མཚམས་སྦྱོར་
བཟང་བ་དང་། །འཕོ་བ་ཟིན་པ་གལ་ཆེའོ། །འདི་བྲིས་དགེ་བས་ཀུན་ལ་ཕན་ཐོགས་ཤོག །དགེའོ། དྲུང་ཚོ་བ་བློ་གྲོས་བཟང་པོའི་སློབ་མ་སྡོང་བྱ་བྲལ་བསོད་ནམས་དོན་
འགྲུབ་གསུངས།། །།

ཀ༽ ༄༅། །སློབ་དཔོན་དགའ་རབ་རྡོ་རྗེ་ནས། བརྒྱུད་པའི་རྫོགས་པ་ཆེན་པོ་སེམས་སྡེའི་པྲ་ཁྲིད་བླ་མ་ཆེན་པོ། །ཀཿཐོག་པ་ཡི་མན་ངག་བཞུགས་སོ།། །།

༄༅༅། །ཨོཾ་སྭ་སྟི། རང་བཞིན་སྐྱེ་མེད་ཆོས་ཀྱི་སྐུ། །རོལ་པ་འགག་མེད་སྤྲུལ་པའི་སྐུ། །མཚན་ཉིད་དབྱེར་མེད་
ལོངས་སྤྱོད་སྐུ། །རིག་པ་རང་གྲོལ་ངོ་བོའི་སྐུ། །འཕོ་འགྱུར་ཎ་པ་རྡོ་རྗེའི་སྐུ། །སྐུ་ལྔ་ཡོང་རྫོགས་ཀུན་ཏུ་བཟང་། །བཀའ་རྒྱུད་བླ་མར་
བཅས་པ་ལ། །དབྱེར་མེད་རང་སྣང་འདུད་ཕྱག་འཚལ། །དེ་ལ་འདིར་ཐེག་པ་དགུའི་ཡང་ཐོག །རྒྱུད་སྡེ་བཞིའི་སྙིང་པོ། དུས་གསུམ་
སངས་རྒྱས་ཐམས་ཅད་བགྲོད་པ་གཅིག་ཏུ་གྱུར་པའི་ལམ། རྣལ་འབྱོར་པ་ཐམས་ཅད་ཀྱིས་དོན་དུ་གཉེར་བྱའི་མན་ངག །སྤྲུལ་པའི་སྐུ་

༄༅༅། །མཆོག་དགའ་རབ་རྡོ་རྗེས་མཛད་པའི་རྫོགས་པ་ཆེན་པོ། །བཀྲ་ཁྲིད་ཉམས་ཀྱིས་མན་ངག་འདི་ལ་གཉིས་ཏེ། 
བླ་མ་བརྒྱུད་ཚུལ་གྱིས་རིམ་པ་དང་། མན་ངག་དངོས་སོ། །དང་པོ་ལ་རིང་བརྒྱུད་ནི། ཆོས་སྐུ་ཀུན་ཏུ་བཟང་། ལོངས་སྐུ་རྡོ་རྗེ་སེམས་
དཔའ༑ སྤྲུལ་སྐུ་དགའ་རབ་རྡོ་རྗེ་རྒྱལ་བ་དགོངས་པའི་བརྒྱུད་པའོ། །དེ་ནས་སློབ་དཔོན་འཇམ་དཔལ་བཤེས་གཉེན། དྷ་ཧེ་ཏ་ལོ།
ཨིན་ཏྲ་པུ་ཏྲི། གྷོ་མ་དེ་བ། རབ་སྣང་བརྟེན་མ། ཚོགས་ཀྱི་བདག་མོ། འཕགས་པ་ཀླུ་སྒྲུབ། རྡོ་རྗེ་ལེགས་བཙན། ཀུ་ཀུ་ར་ཙ། 

ཐོར་རྩུག་དགུག་པ། མར་མེ་མཛད། ཤྲི་རི་སིང་ཧ། བཻ་རོ་ཙ་ནའི་བར་རིག་འཛིན་རིག་པའི་བརྒྱུད་པའོ། །དེ་ནས་གཡུ་སྒྲ་སྙིང་པོ། གསལ་རབ་ཆེན་པོ། །
དཔལ་གྱི་རྒྱལ་པོ། བྱང་ཆུབ་ཤེས་རབ། ཡོན་ཏན་འབྱུང་གནས། ཅོག་རོ་སྒོམ་ཆུང་། བྱམས་པ་སྒོན་ཆེན། བྱང་སྟོན་རྣམ་དག །དམ་པ་བདེ་གཤེགས།
ཆོས་རྗེ་གཙང་པ། བྱམས་པ་ཆེན་པོ། གཡང་ང་བ། གཡོན་པ་རིན་པོ་ཆེ། བྷོ་ཏེ་ཤྲི། ཆོས་རྗེ་བཛྲ་ཤྲིའི་བར་གདམ་ངག་བསྙེན་ནས་བསྙེན་དུ་བརྒྱུད་པའོ། །
ཡང་བྱམས་པ་ཆེན་པོ། རྩ་སྟ་གཡང་ང་། དྲུང་ཐུགས་རྗེ་ཡེ་ཤེས། སྟོན་པ་དབང་འབྱོར་དཔལ། དེ་ལ་བཛྲ་ཤྲི་སྟེ། གཡན་པ་དང་། བྱང་ཆུབ་དཔལ་བ། 
སྟོན་པ་གསུམ་ཀས། དཔལ་འབར་བ་ལ་བུམ་པ་གང་བྱོའི་ཚུལ་དུ་ཚིག་དོན་མ་ལུས་པར་གནང་པའོ། །ཉེ་བརྒྱུད་ནི། དམ་པ་ཆེན་པོས་རྡོ་རྗེ་སེམས་དཔའ་
དངོས་སུ་ཞལ་གཟིགས་ནས། ཡང་དག་པའི་དོན་མ་ལུས་པ་གནང་བའོ། །ཤིན་ཏུ་ཉེ་བརྒྱུད་ནི། རྩ་བའི་བླ་མ་སངས་རྒྱས་དངོས་ཡིན་པར་རྒྱུད་ཐམས་ཅད་ནས་

གསུང་༑ བརྒྱུད་པས་བར་མ་ཆོད་པ་ནི། རང་གིས་སེམས་ཉིད་རྟོགས་ན། སྐུ་ལྔ་ལྷུན་གྲུབ་ཀྱིས་སངས་རྒྱས་ཡིན་པར་གསུང་། 
གཉིས་པ་བརྒྱུད་པ་དེ་ལ་འོངས་བའི་མན་ངག་ལ་གསུམ་སྟེ། སྔོན་འགྲོས་རྒྱུད་སྣོད་དུ་རུང་བར་བྱེད་པ་དང་། དངོས་ཀྱིས་ཉམས་སུ་བླང་བའི་རིམ་པ་དང་། རྗེས་
འབྲས་བུ་ཅིར་ཐོབ་བསྟན་པའོ། །དང་པོ་ལ་གསུམ་ཀྱིས་ཐོག་མར་ཡི་གེ་བརྒྱ་པའི་བསྒོམ་བཟླས་དང་། བླ་མའི་རྣལ་འབྱོར་ཐུན་མོང་དུ་བྱ་བ་ནི། བདག་དང་སེམས་
ཅན་ཐམས་ཅད་འཁོར་བའི་སྡུག་བསྔལ་གྱིས་རྒྱ་མཚོ་ལས་གྲོལ་ནས། སངས་རྒྱས་རིན་པོ་ཆེ་ཐོབ་པར་བྱ་བ་དཀོན་མཆོག་དྲུག་པོ་འདི་མཁྱེན་སྙོམས་པ་བྱས་ལ། བླ་
མ་ཡི་དམ་མཁའ་འགྲོ་སངས་རྒྱས་ཆོས་དགེ་འདུན་ལ་སྐྱབས་འགྲོ་མང་དུ་བྱའོ། །དེ་ནས་ཁམས་གསུམ་གྱིས་སེམས་ཅན་ཐམས་ཅད་གྱིས་ཐོག་མ་མེད་པ་ནས། བདག་
གིས་ཕ་མ་བྱས་ཤིང་དྲིན་གྱིས་སྐྱོངས་པ་ཁོ་ན་ཡིན་པ་རྣམས་ད་ལྟར། རིགས་དྲུག་འཁོར་བའི་སྡུག་བསྔལ་མྱོང་བ་འདི་དག་བདེ་བ་དང་ལྡན། སྡུག་བསྔལ་དང་བྲལ་

ནས་སངས་རྒྱས་ཀྱིས་ས་ལ་དགོད་པར་བྱེད་པ་ལ། ཐོག་མར་བདག་སངས་རྒྱས་དགོངས་པས། དེའི་དོན་དུ་དགེ་སྦྱོར་བྱ་སྙོམས་ངེས་པར་སེམས་བསྐྱེད། དེ་
ནས་རིན་པོ་ཆེའི་ས་གཞི་སངས་རྒྱས་ཀྱི་ཞིང་ཁམས་རྣམ་པར་དག་པའི་དབུས་སུ། པད་ཟླའི་སྟེང་དུ་རང་གིས་སེམས་ཉིད་ཡི་གེ་ཧཱུཾ་དཀར་པོ་ལས་འོད་འཕྲོས་
འཕགས་པ་ཐམས་ཅད་མཆོད། སེམས་ཅན་ཐམས་ཅད་ཀྱི་སྒྲིབ་པ་སྦྱངས་ནས་རྡོ་རྗེ་སེམས་དཔའི་གོ་འཕང་ལ་བཀོད། འོད་ཚུར་འདུས་ཧཱུཾ་ཡོངས་སུ་གྱུར་པ་
ལས༑ རང་ཉིད་རྡོ་རྗེ་སེམས་དཔའ་སྐུ་མདོག་དཀར་པོ་ཞལ་གཅིག་ཕྱག་གཉིས། རྡོ་རྗེ་དྲིལ་བུ་ཐུགས་ཀར་བསྣོལ་བ། ཞབས་རྡོ་རྗེའི་སྐྱིལ་དཀྲུང་། དར་སྣ་
ལྔའི་ཤམ་ཐབས་བྱས་པ། རིན་པོ་ཆེའི་རྒྱན་ཐམས་ཅད་ཀྱིས་བརྒྱན་པའི་ཐུགས་ཀར་ཟླ་བའི་སྟེང་དུ། རྡོ་རྗེ་དཀར་པོ་རྩེ་ལྔའི་ལྟེ་བར་ཧཱུཾ་ལས་ཡི་གེ་བརྒྱ་པས་གཡས་
སུ་བསྐོར་བ། རང་གིས་སྤྱི་གཙུག་ཉི་ཟླའི་སྟེང་དུ། རྩ་བའི་བླ་མ་དང་དབྱེར་མེད་པའི་རྡོ་རྗེ་སེམས་དཔའ་སྐུ་མདོག་སྔོན་པོ་ནམས་མཁའི་མདོག་ཅན། ཞལ་

༄༅། །གཅིག་ཕྱག་གཉིས་རྡོ་རྗེ་དྲིལ་བུ་བསྣོལ་མར་འཛིན་ཅིང་དར་སྣ་ལྔའི་ཤམས་ཐབས་བྱས་པ། རིན་པོ་ཆེའི་རྒྱན་ཐམས་ཅད་ཀྱི་བརྒྱན་པའི་ཐུགས་ཀར་
ཟླ་བའི་སྟེང་དུ་རྡོ་རྗེ་རྩེ་ལྔ་པའི་ལྟེ་བར་ཟླ་བའི་སྟེང་དུ་ཧཱུཾ་ལས་ཡི་གེ་བརྒྱ་པས་གཡས་སུ་བསྐོར་བ། དར་དང་རིན་པོ་ཆེའི་རྒྱན་ཐམས་ཅད་ཀྱིས་བརྒྱན་པ། སྣང་ལ་
རང་བཞིན་མེད་པ་འཇའ་ཚོན་གྱིས་སྐུ་ལྟ་བུའི་དཔྲལ་བར་ཨོཾ། མགྲིན་པར་ཨཱཿ ཐུགས་ཀར་ཧཱུཾ་བསམ་པ་ལ་འོད་འཕྲོས། ཕྱོགས་བཅུ་དུས་གསུམ་གྱི་རྒྱལ་བ་
སྲས་བཅས་ཐམས་ཅད། རྡོ་རྗེ་སེམས་དཔའི་རྣམ་པར་བྱོན་ནས་སྤྱི་བོའི་བླ་མ་རྡོ་རྗེ་སེམས་དཔའ་ལ་ཐིམ་པར་སྒོམ་པ་ལེན་བདུན། རྡོ་རྗེ་སེམས་དཔའ་ཕྱག་རྒྱ་
གཡས་སུ་བསྐོར་ནས་སེ་གོལ་དང་བཅས་པ་ལེན་བདུན་དང་། ཡི་གེ་བརྒྱ་པ་ཚར་བདུན་བཟླས་པ་སྤྲོད་དོ། །དེ་ནས་བླ་མ་རྡོ་རྗེ་སེམས་དཔའ་སྐུ་གསུང་ཐུགས་ལས་
ཡེ་ཤེས་ཀྱིས་བདུད་རྩིའི་ཆུ་རྒྱུན་བྱུང་། རང་གིས་སྤྱི་བོ་ནས་བབ། ལུས་ཀྱིས་ནད་གདོན་སེམས་ཀྱིས་སྡིག་སྒྲིབ། དམ་ཚིག་ཆགས་ཉམ་ཐམས་ཅད་འོག་སྒོ་དང་

རྐང་ཞབས་སུ་བུད་ནས་སོང་བས་ལུས་ཁྲུ་མ་དཔུར་བ་ལྟ་བུའི་ནང་། ཟག་མེད་ཡེ་ཤེས་ཀྱི་བདུད་རྩིས་གང་བར་བསམ་ཞིང་། ཨོཾ་བཛྲ་ས་ཏྭ་ས་མ་ཡ། མ་ནུ་
པ་ལ་ཡ། བཛྲ་ས་ཏྭ་ཏེ་ནོ་པ་ཏིཥྛ། ཌི་ཌྷོ་མེ་བྷ་ཝ། སུ་ཏོ་ཥྱོ་མེ་བྷ་ཝ། སུ་པོཥྱོ་མེ་བྷ་ཝ། ཨ་ནུ་རཀྟོ་མེ་བྷ་ཝ། སན་སིངྡྷིམྨེ་པྲ་ཡཙྪ། སརྦ་ཀརྨ་སུ་ཙ་
མེ༑ ཙིཏྟཾ་ཤྲཱི་ཡཾ་ཀུ་རུ་ཧཱུཾ། ཧ་ཧ་ཧ་ཧ་ཧོ། བྷ་ག་ཝན། སརྦ་ཏ་ཐཱ་ག་ཏ་བཛྲ་མཱ་མེ་མུཉྩ་བཛྲི་བྷ་ཝ། མ་ཧཱ་ས་མ་ཡ་ས་ཏྭ་ཨཱཿཧཱུཾ་ཕཊཿ ཞེས་གསལ་དག་
སུ་བཟླ་ཞིང་། ཐན་རིང་བདག་གིས་སྡིག་སྒྲིབ་ཆགས་ཉམས་ཉེས་ལྟུང་ཐམས་ཅད་བཤགས་སོ་དག་པར་མཛད་དུ་གསོལ། །ཞེས་བརྗོད་ལ། བླ་མ་རང་ལ་བསྟིམ། 
རང་ཐུགས་ཀའི་རྡོ་རྗེ་ལ། རྡོ་རྗེ་ཧཱུཾ་ལ། ཧཱུཾ་འཇའ་ཡལ་བ་ལྟར་སོང་ནས་ཆོས་ཀྱིས་དབྱིངས་སུ་འདྲེས་པར་བསམ་པའི་ངང་ལ་དམིགས་མེད་དུ་བཞག་ནས་བསྔོ་བ་
སྨོན་ལམ་བྱའོ། །འདི་ལ་རྟག་ཐོན་པར་བྱེད་པ་གལ་ཆེ་སྟེ། རྟག་ནི་སྔར་བས་དད་པ་ཆེ་བ། མི་རྟག་པ་རྒྱུད་ལ་སྐྱེ་བ་སེམས་དགའ་ཞིང་དགེ་སྦྱོར་ལ་བློ་འཇུག་

༄༅། །པ༑ སེམས་ལ་བྱམས་སྙིང་རྗེ་སྐྱེ་བ་དང་། རྨི་ལམ་དུ་རི་དང་སྐས་ལ་སོགས་གྱིན་དུ་འགྲོ་བ། ནམ་ལང་། ཉི་མ་ཤར། ཁྲུས་
བྱེད༑ དར་ཕྱར། དུང་འབུད། ལྷ་ཆ་བསྐྲོལ། ལུས་ལ་འབུ་སྲིན་དང་། སྣག་ཁྲག་བུད། སྐྱུག་དབྱུང་། གོས་དཀར་པོ་གོན། མེ་ཏོག་གིས་གླིང་དུ་
ཕྱིན་པ་ལ་སོགས་རྨིའོ། །རྡོ་རྗེ་སེམས་དཔའ་བསྒོམ་ནས་ནི། །སྔགས་ཀྱང་རབ་ཏུ་བཟླ་བྱེད་ན། །དེའི་རིག་ཀུན་དག་ནས་ཀྱང་། །རྡོ་རྗེ་སེམས་དཔའ་འདྲ་བར་འགྱུར། །
ཅེས་དང་། མདུན་དུ་ཐུགས་ཀྱིས་ངོ་བོ་རྡོ་རྗེ་སེམས་དཔའ་ནི། ནམ་མཁའི་མདོག་ཅན་རྡོ་རྗེ་དྲིལ་བུ་འཛིན་པའི་གནས་གསུམ་སྐུ་གསུང་ཐུགས་ཀྱིས་ཡིག་འབྲུ་འོད་ཟེར་
ཅན༑ བདག་ལུས་ལ་ཞུག་སྡིག་སྒྲིབ་དག་བྱིན་བརླབས་འཇུག་པ་ཉིད། ཅེས་གསུངས་པའོ། །གཉིས་པ་ཚོགས་རྫོགས་ཅིང་བྱིན་རླབས་འཇུག་པར་བྱེད་པ་
མཎྜལ་དག་དང་། བླ་མའི་རྣལ་འབྱོར་བསྒོམས་པ་ནི། སྐྱབས་འགྲོ་སེམས་སྐྱེད་ཡི་གེ་བརྒྱ་པའི་བསྒོམས་བཟླས་སྔོན་དུ་སོང་བས། རང་ཉིད་རྡོ་རྗེ་སེམས་དཔའི་

སྨིན་འཚམས་ནས། འབྲུ་གསུམ་སྤྲོས་པས་མདུན་གྱིས་མཎྜལ་དེ་འོད་དུ་ཞུ་བ་ལས། རིན་པོ་ཆེ་ཁ་དོག་བརྒྱ་རྩ་བརྒྱད་ལ་མིག་མང་རིས་སུ་བསྟེབ་པའི་ས་གཞི་མནན་ན་
ནེམ་ཞིང་། བཏེག་ན་འཕར་བ། བཞི་མདའོ་ཐམས་ཅད་རིན་པོ་ཆེའི་ཚོམ་བུ་སྣ་ཚོགས་པས་སྤྲས་པ། མིག་གིས་ལྟར་མི་བཟོད་པའི་འོད་དང་ལྡན་པ། རྒྱ་ཆོས་
དབྱིངས་ནམ་མཁའ་དང་མཉམ་པའི་དབུས་སུ། རིན་པོ་ཆེའི་ཁྲི་རྐ་བ་བརྒྱད་ཀྱི་བཏེག་པ། མཛོད་དམྱིག་བདུན་བདུན་དང་ལྡན་ཞིང་། གདུང་མ་ཟུང་སྒྲིལ་དུ་འཁོར་
བ༑ སིང་སྟེང་བརྒྱད་ཀྱི་བཏེག་ཅིང་། རིན་པོ་ཆེའི་དྲ་བས་ཁྲི་ཁེབ་བྱས་པའི་སྟེང་དུ་པདྨ་སྟོང་ལྡན་དང་། ཉི་མ་ཟླ་བའི་སྟེང་དུ། རྩ་བའི་བླ་མ་དང་། ཆོས་
སྐུ་ཀུན་ཏུ་བཟང་པོ་དང་དབྱེར་མེད་པ་ལ་བརྒྱུད་ཚུལ་གསུམ་གྱིས་བླ་མ་ཐམས་ཅད་ཀྱི་བསྐོར་བ། དེའི་མངན་དུ་གླང་པོ་བརྒྱད་ཀྱིས་བཏེགས་པའི་གདན་དྲུག་བརྩེགས་ལ། 
ཡེ་དམ་རྒྱལ་བའི་ལྷ་ཚོགས་ལ་མཁའ་འགྲོ་ཆོས་སྐྱོངས་རྣམས་ཀྱི་བསྐོར་བ། བླ་མའི་གཡས་སུ་རྟ་མཆོག་བརྒྱད་ཀྱིས་བཏེག་པའི་གདན་དྲུག་བརྩེགས་ལ། སངས་

༄༅། །རྒྱས་དཀོན་མཆོག་སྐུ་གསུམ་ཀྱིས་བསྡུས་པ་རྣམས། རྒྱབ་ཕྱོགས་སུ་རྨ་བྱ་བརྒྱད་ཀྱིས་བཏེག་པའི་གདན་དྲུག་བརྩེགས་ལ། ཆོས་དཀོན་
མཆོག་རྒྱུ་འབྲས་ལམ་གསུམ་ཀྱིས་བསྡུས་པ་རྣམས། གསེར་གྱི་ཤོག་བུ་ལ་བཻ་ཌཱུརྱ་ཞུན་མས་རང་ནན་དུ་བྲིས་པའི་གླེག་བམ་ལ་རང་སྒྲ་གྲགས་པ་རྣམས་བཞུགས་པར་
བསམ༑ གཡོན་ཕྱོགས་སུ་ཤང་ཤང་བརྒྱད་ཀྱི་བཏེག་པའི་གདན་ལ། དགེ་འདུན་དཀོན་མཆོག་རིག་པ་འཛིན་པ་རྣམས་དང་། ས་མི་ལ་གནས་པའི་བྱང་ཆུབ་སེམས་
དཔའ་རྣམས་དང་། རང་སངས་རྒྱས་དང་། ཉན་ཐོས་ཆེན་པོ་དགྲ་བཅོམ་པ་རྣམས་བཞུགས་པར་བསམ་ལ། རང་བཞིན་གྱི་གནས་ཕྱོགས་བཅུའི་འཇིག་རྟེན་དེ་
འདྲ་བ་ཐམས་ཅད་སྤྱན་དྲངས་ལ་སོ་སོར་བསྟིམ་མོ། །དེ་དག་མཆོད་པའི་དངོས་པོ་ནམ་མཁས་ཁྱབ་ཚད་ཀྱི་འཇིག་རྟེན་ཁམས་ཀྱིས་གཞི་དང་རི་དང་ཁང་པ་ཐམས་
ཅད་རིན་པོ་ཆེ་སྣ་ཚོགས་ལས་གྲུབ་པ། རྩི་ཤིང་ནག་འཚལ་ཐམས་ཅད་དཔག་བསམ་ཤིང་ལ་དགོས་འདོད་འབྱུང་བ། མཚོ་དང་ཆུ་ཐམས་ཅད་བདུད་རྩིའི་རྫིང་བུ་

གསེར་དངུལ་གྱིས་བྱེ་མ་བདལ་བ། གཟུགས་སྒྲ་དྲི་རོ་རེག་བྱ་ཐམས་ཅད་མཆོད་རྫས་ཀྱིས་བྱེ་བྲག་དངོས་པོས་བཟང་ལ་གྱ་ནམ་པ། རང་གི་ལུས་ཞིང་གི་རྡུལ་སྙེད་
གྱིས་གྲངས་སུ་སྤྲུལ་པ་དང་། སྐྱེ་འགྲོ་ཐམས་ཅད་ལྷའི་བུ་དང་བུ་མོ་གཟུགས་བྱད་མཆོག་ཏུ་གྱུར་པས། ངག་དུ་ཅི་སྨྲ་ཐམས་ཅད་དབྱངས་དང་བསྟོད་པ། རྐང་
ལག་གིས་འདུ་བྱེད་ཐམས་ཅད་བྲོ་དང་གར། ལུས་ཀྱིས་རྒྱན་དང་གོས་དང་། ལག་ཏུ་བཟུང་བ་ཐམས་ཅད། ལྷའི་ན་བཟའ་དང་དོ་ཤལ་དཔུང་རྒྱན་སེ་མོ་
དོ་དང་། ཡེ་ཤེས་ཀྱིས་བདུད་རྩི་ལ་སོགས་པའི་མཆོད་རྫས་སུ་གྱུར་པ་དང་། ནམ་མཁའ་བར་སྣང་ཐམས་ཅད་རིན་པོ་ཆེའི་སྤྲིན་ལས། དགོས་འདོད་ཆར་དུ་འབབ་
པ༑ གདུག་དང་རྒྱལ་མཚན་དང་། བ་དན་བླ་རེ། ཡུལ་བ་ལ་སོགས་པ་སྤྲིན་བཞིན་འཁྲིགས་པ། མེ་ཏོག་ཨུཏྤལ་དང་། པདྨ་ལ་སོགས་དྲི་བསྲུངས་
ཕྱོགས་བཅུར་འཕྲོ་བ་རྣམས་རྩི་ཤིང་ལྟར་རྒྱས་པ་དང་། མདོར་ན་ཕྱོགས་བཅུར་རབ་འབྱམས་མུ་མེད་མཐའ་ཀླས་པ་ཐམས་ཅད་འཕགས་པ་ཀུན་ཏུ་བཟང་པོའི་

༄༅། །རྣམ་པར་ཐར་པ་ལྟ་བུའི་མཆོད་པས་རྒྱས་པར་བཀངས་ཏེ། འབུལ་བར་བསམ་ལ། མཆོད་པའི་ཕྱག་རྒྱ་ཆེན་པོ་ནི། སེམས་ཀྱིས་
ཡིད་བཞིན་སྤྲིན་ཚོགས་ཀྱིས། །ཕྱོགས་བཅུ་ཐམས་ཅད་སངས་རྒྱས་ཞིང་། །གཉེན་འཇམ་རེག་ན་བདེ་བ་ཡི། །སྣ་ཚོགས་རིན་པོ་ཆེའི་ས་གཞི། །མཛེས་པར་
བྲིས་ཤིང་སྤྲས་པ་དང་། །ཀུན་འབྱུང་རིན་ཆེན་ཕུང་པོ་འབར། །དབྱིབ་ལེགས་རྫིང་བུ་བྲོ་མཆོག་བསིལ། །རིན་ཆེན་ཁང་པ་སྣ་ཚོགས་དང་། །རྒྱན་དང་
དཔག་བསམ་ལྗོན་པའི་ཚལ། །གླུ་དབྱངས་ཚིགས་སུ་བཅད་པའི་སྒྲ། །བླ་རེ་རྒྱལ་མཚན་ན་བཟའ་གདུག །དོ་ཤལ་དཔུང་རྒྱན་སེ་མོ་དོ། །བཟའ་དང་བཏུང་
བའི་མཆོག་རྣམས་ཀྱི། །རང་ལ་མཛེས་པར་བརྒྱན་པ་ཡི། །ལྷ་དང་ལྷ་མོ་རྡུལ་སྙེད་ཀྱིས། །བྲོ་གར་ལ་སོགས་བསམ་ཡས་པས། །ཕྱོགས་བཅུའི་ནམ་
མཁའི་ཁམས་བཀང་ནས། །དཀྱིལ་འཁོར་ཀུན་ལ་རྒྱས་པར་འབུལ། །ཞེས་དམིགས་པ་དང་བཅས་པ་བརྒྱ་རྩའམ་ཉེར་གཅིག་ལ་སོགས་ཐུན་རེ་ལ་བྱའོ། །

དེ་ལྟར་སེམས་ཉིད་སྐྱེ་བ་མེད་པའི་ངང་ལས། འགགས་པ་མེད་པའི་རྩལ་གྱི་རྣམ་པར་འཕྲུལ་པ། སྒྱུ་འཕྲུལ་ཆེན་པོའི་ཚུལ་དུ་མཆོད་པ་ནི། ལོངས་སྐུ་ཞིང་
གིས་བསྒྲུབ་པའི་མན་ངག་ལ་ཐུན་མོང་མ་ཡིན་པའོ། །དེ་ནས་སྤྲུལ་སྐུ་ཞིང་གིས་བསྒྲུབ་པ་ཐུན་མོང་གིས་མཎྜལ་འབུལ་བ་ནི། རང་ཉིད་ཡི་དམ་རྡོ་རྗེ་སེམས་དཔའི་
ཐུགས་ཀ་ནས་ཏྲཾ་གཅིག་སྤྲོས་པ་འོད་དུ་ཞུ་བ་ལ། མཐའི་རྒྱ་མཚོ་ཆེན་པོའི་དབུས་སུ། རི་བོ་མཆོག་རབ། ཤར་ཤེལ་དཀར་པོ། ལྷོ་བཻ་ཌཱུརྱ་སྔོན་པོ། ནུབ་
པདྨ་ར་ག་དམར་པོ། བྱང་གསེར་ལས་གྲུབ་པ། སྟེང་སུམ་ཅུ་རྩ་གསུམ་ལྷའི་ལོངས་སྤྱོད། ཕྱི་རོལ་རྒྱལ་ཆེན་སྡེ་བཞིའི་ལོངས་སྤྱོད། ཁོང་སེང་ལྷ་མ་ཡིན་
གྱིས་ལོངས་སྤྱོད། འོག་ཀླུའི་ལོངས་སྤྱོད་དང་བཅས་པ། གསེར་གྱི་རི་བདུན་གྱིས་འཁོར་བའི་བར། རོལ་པའི་མཚོ་བདུན་ཀྱིས་འཁོར་བ། དེའི་ཤར་གྱིས་
གླིང་ལུས་འཕགས་པོ་དང་། གཡས་གཡོན་དུ་ལུས་དང་ལུས་འཕགས་གཉིས། དེ་བཞིན་དུ་ལྷོ་འཛམ་བུའི་གླིང་། གཡོག་ལྡན་དང་ལམ་མཆོག་འགྲོ། 

༄༅། །ནུབ་བ་གླང་སྤྱོད། རྔ་ཡབ་དང་རྔ་ཡབ་གཞན། བྱང་སྒྲ་མི་སྙན་སྒྲ་མི་སྙེན་དང་སྒྲ་མི་སྙེན་གྱིས་ཟླ། གླིང་རྣམས་ཀྱིས་ཕྱི་རོལ་ལྕགས་རི་མུ་
ཁྱུད་ཀྱིས་བསྐོར་བ། འཁོར་ལོ་ནོར་བུ། བཙུན་མོ། བློན་པོ། གླང་པོ། རྟ་མཆོག །དམག་དཔོན། རྒྱལ་སྲིད་སྣ་བདུན་དང་། གཏེར་པོའི་བུམ་པ། བཀྲ་
ཤིས་རྫས་བརྒྱད་ལ་སོགས་པ། ལྷའི་ལོངས་སྤྱོད་དཔལ་འབྱོར་ཕུན་སུམ་ཚོགས་པ་ཐམས་ཅད་ཀྱིས་གང་བ་དང་། ནམ་མཁས་ཁྱབ་ཚད་ཀྱི་གླིང་བཞི་འཇིག་རྟེན་
སྟོང་གསུམ་མུ་མེད་པ་ཐམས་ཅད་རིན་ཆེན་སྨན་དང་འབྲུ་སྣ་ཚོགས་པས་བཀང་སྟེ། སྔར་གྱིས་དམིགས་ཡུལ་ཚན་ལྔ་པོ་དེ་ལ་འབུལ་བར་བསམ་ལ། ཏྲང་། 
གླིང་བཞིའི་དཀྱིལ་འཁོར་རིན་ཆེན་ལྡན། །དཔག་བསམ་ཤིང་དང་རྫིང་བུ་མཛེས། །ལྷ་དང་ལྷ་མོའི་ལོངས་སྤྱོད་ལྡན། །ལས་བཞིའི་དཀྱིལ་འཁོར་ལྷུན་གྲུབ་ལ། །
ལྷག་པའི་ཏིང་འཛིན་མཆོད་པར་བཞེས། །ཅེས་ཐུན་རེ་ལ་བརྒྱའམ་ཉེར་གཅིག་འབུལ་ནས། རྒྱུ་བསོད་ནམས་གྱི་ཚོགས་འབྲས་བུ་ཡེ་ཤེས་སུ་བསྔོ་བར་བྱ་བ་སྟེ། 

ཆོས་རྣམས་ཐམས་ཅད་འབྲས་བུ་ཡོངས་རྫོགས་ཕྱིར། །སངས་རྒྱས་རྣམས་ལ་མཎྜལ་འདི་འབུལ་བས། །འབྲས་བུ་འཕགས་པའི་ནོར་བདུན་ལྷུན་གྲུབ་སྟེ། །ཏིང་
འཛིན་འབུམ་ཕྲག་རྣམས་ལ་དབང་བསྒྱུར་ཤོག །ཅེས་བསྔོའོ། །དེ་ནས་ཐལ་མོ་སྦྱར་ཏེ། ཡིད་གྱིས་མོས་གུས་གདུང་བ་ཞེ་ཐག་པ་ནས་བྱས་ལ། གསོལ་བ་
གདབ་པ་ནི། ན་མོ། ཕྱོགས་བཅུའི་དུས་བཞིའི་དེ་བཞིན་གཤེགས་པ་ཐམས་ཅད་ཀྱི་སྐུ་དང་། གསུང་དང་། ཐུགས་དང་། ཡོན་ཏན་དང་། ཕྲིན་ལས་དང་། 
ཞིང་ཁམས་ཟག་པ་མེད་པ་ཟད་མི་ཤེས་པ། རྒྱན་གྱིས་འཁོར་ལོའི་བདེན་པ་དང་། རྒྱལ་བ་རྒྱ་མཚོ། གསང་བ་རྒྱ་མཚོ། སྨིན་པ་རྒྱ་མཚོའོ། །བཀའ་རྒྱུད་
ཀྱིས་བླ་མ་རིན་པོ་ཆེ་རྣམས་ཀྱིས་བྱིན་གྱིས་རླབས་ཀྱིས། སེམས་ཅན་ཐམས་ཅད་ཀྱིས་དོན་དུ། བདག་མིང་རྡོ་རྗེ་ཆེ་གེ་མོ་ཞེས་བགྱིས་པ་ལ། རྫོགས་པ་ཆེན་པོ་
རང་བྱུང་གིས་ཡེ་ཤེས་དེ་ཁོ་ན་ཉིད་ཀྱིས་དོན་གྱིས་གང་བ་དང་། ཤིན་ཏུ་གང་བ་དང་། རྒྱས་པ་དང་། ཤིན་ཏུ་རྒྱས་པ་དང་། སྨིན་པ་དང་། ཤིན་ཏུ་སྨིན་པ་དང་། 

༄༅། །གྲོལ་བ་དང་། ཤིན་ཏུ་གྲོལ་བ་རྒྱ་ཆེན་པོ་མཛད་དུ་གསོལ། །ཞེས་ཐུན་རེ་ལ་ཉེར་གཅིག་ལ་སོགས་པ་གསོལ་བ་གདབ་ནས། དཀོན་མཆོག་
རིགས་དྲུག་ཚན་ལྔ་པོ་དེ། འོད་དུ་གྱུར་ནས་རྩ་བའི་བླ་མ་ལ་ཐིམ། བླ་མ་ཐུགས་རྗེས་བདག་ལ་ཉེ་བར་དགོངས་ནས་སྤྱི་བོར་བྱོན་སྟེ། སྣ་ཚོགས་པདྨ་ཟླ་བ་ཉི་མའི་
སྟེང་དུ་རྡོ་རྗེ་སེམས་དཔའ་བདེ་བ་ཆེན་པོའི་སྐུ། དཀར་པོ་ཞལ་གཅིག་ཕྱག་གཉིས་རྡོ་རྗེ་དྲིལ་བུ་ཐུགས་ཀར་བསྣོལ་ནས་ཡུམ་ལ་འཁྱུད་པ། རལ་པ་བཅིངས་པའི་
ལྷག་མ་གྲོལ་བ། དར་སེར་པོའི་ཚངས་སྐུད་སེ་རལ་ཁར་ཐོག་པ། ཡུམ་རྡོ་རྗེ་བསྙེམ་མ་དམར་མོ་གཡས་ཡབ་ལ་འཁྱུད་ཅིང་། གཡོན་དྲིལ་བུ་སྙེན་རྩར་འཁྲོལ་བ། ཡབ་
ཡུམ་གཉིས་ཀའང་རིན་པོ་ཆེའི་དབུ་རྒྱན། རྣ་རྒྱན། མགུལ་རྒྱན། དཔུང་རྒྱན། ཕྱག་གདུབ། ཞབས་གདུབ། དོ་ཤལ། སེ་མོ་དོ་སྐུ་རེག་ཐམས་ཅད་ཀྱིས་
བརྒྱན་ཅིང་། དར་སྣ་ཚོགས་གྱི་ཤམ་ཐབས་བྱས་པ། ཞབས་ཡབ་རྡོ་རྗེ་ཡུམ་པདྨའི་དཀྱིལ་དཀྲུངས་དུ་བཞུགས་པ། སྣང་ལ་རང་བཞིན་མེད་པ་ཉི་མ་འབུམ་གྱིས་

གཟི་བརྗིད་དང་ལྡན་པའི་སྤྱི་བོར་ཨོཾ་དཀར་པོ། །མགྲིན་པར་ཨཱཿདམར་པོ། །ཐུགས་ཀར་ཧཱུཾ་སྔོན་པོ་བསམ། དེ་ནས་བདག་གིས་ལུས་ལོངས་སྤྱོད། ཁ་རྗེ་དབང་ཐང་། 
ངས་གསུམ་གྱིས་དགེ་རྩ། བདེ་སྐྱིད་དཔལ་འབྱོར་ཐམས་ཅད་བླ་མ་དམ་པ་ལ་འབུལ་ལོ། །བཞེས་སུ་གསོལ། བདག་ལ་དབང་བསྐུར་བྱིན་གྱིས་བརླབས་ཏུ་
གསོལ༑ ལུས་ངག་ཡིད་གསུམ་སྨིན་ཅིང་གྲོལ་བར་མཛད་དུ་གསོལ། །སངས་རྒྱས་ཐམས་ཅད་ཀྱིས་དགོངས་པ། བླ་མ་དམ་པའི་རྟོགས་པ་ཁྱད་པར་ཅན་ད་ལྟ་
ཉིད་དུ་བདག་གིས་རྒྱུད་ལ་སྐྱེ་བར་མཛད་དུ་གསོལ། །ཞེས་གདུང་སེམས་དྲག་པོས་གསོལ་བ་བརྒྱ་རྩ་བརྒྱད་ལ་སོགས་གདབ་པའི་རྗེས་ལ། བླ་མ་ཡབ་ཡུམ་མ་
ཆགས་ཐབས་ཀྱིས་སྦྱོར་བའི་འོད་ཟེར་ཕྱོགས་བཅུར་འཕྲོས་པས། སངས་རྒྱས་ཐམས་ཅད་ཀྱིས་སྐུ་གསུང་ཐུགས་ཀྱི་རྒྱུད་བསྐུལ། བྱིན་རླབས་བསྡུས། བླ་མ་
ཡབ་ཡུམ་ལ་ཐིམ། སྦྱོར་མཚམས་ནས་བྱང་སེམས་དཀར་དམར་བབ། བདག་གིས་ཉོན་མོངས་ཤེས་སྒྲིབ་དག་ནས་རང་རྡོ་རྗེ་སེམས་དཔའ་ཉིད་དུ་གསལ་བ་

༄༅། །ལས༑ བླ་མའི་དཔྲལ་བ་ནས་ཨོཾ་དཀར་པོ་འོད་ཟེར་དང་བཅས་པ་བྱུང་། རང་གིས་སྤྱི་བོར་ཐིམ་ལུས་ཀྱིས་དྲི་མ་དག །སྐུ་དང་བུམ་
པའི་དབང་ཐོབ། ལུས་སྤྲུལ་སྐུ་མངོན་དུ་བྱས་ཨོཾ་སྙོམ་པ་བྱའོ། །དེ་བཞིན་དུ་བླ་མའི་མགྲིན་པ་ནས་ཨཱཿདམར་པོ་འོད་ཟེར་དང་བཅས་པ་བྱུང་། རང་གི་ལྕེ་ཐོག་ཏུ་
ཐིམ༑ ངག་གིས་སྒྲིབ་པ་དག །གསུང་གསང་བའི་དབང་ཐོབ། ངག་ལོངས་སྐུར་སྒྲོལ། ཐུགས་ཀར་ནས་ཧཱུཾ་མཐིང་ཀ་འོད་ཟེར་དང་བཅས་པ་རང་གིས་སྙིང་ནང་
དུ་ཐིམ། ཡིད་ཀྱིས་སྒྲིབ་པ་དག །ཤེས་རབ་ཡེ་ཤེས་ཀྱིས་དབང་ཐོབ། སེམས་ཆོས་སྐུར་གྲོལ་བར་བསམ། དེ་ནས་བླ་མ་ཡབ་ཡུམ་དགྱེས་པའི་ཚུལ་གྱིས། 
ཚངས་བུག་ནས་མར་བྱོན། རང་གིས་སྙིང་དེ་པདྨ་དམར་པོ་འདབ་མ་བརྒྱད་པ་གཅིག་དུ་གྱུར་པའི་དབུས་སུ། ཉི་ཟླའི་གདན་ལ་ཞལ་འཛུམ་མུ་ལེ། སྤྱན་ཁྲ་གཟིམ་
མེ༑ ཡབ་དཀར། ཡུམ་དམར་འོད་ལམ་མེ་བཞུགས་པ་ལ་སེམས་ཅི་ནུས་སུ་གཏད། དེ་ནས་བླ་མ་ཡབ་ཡུམ་འོད་དུ་གྱུར་ནས། དུས་གསུམ་སངས་རྒྱས་

འདུས་པའི་བླ་མ་དེའི་སྐུ་གསུང་ཐུགས་དང་། རང་གིས་ལུས་ངག་ཡིད་གསུམ་དབྱེར་མེད་དུ་འདྲེས། སྒོ་གསུམ་ཐ་དད་ཀྱིས་དྲི་མ་དག །ཡེ་ཤེས་རྡོ་རྗེ་ཚིག་གིས་སྦྱིན་
པའི་དབང་ཐོབ། ངོ་བོ་ཉིད་གསང་བའི་སྐུ་མངོན་དུ་གྱུར་སྙོམ་པའི་རྗེས་ལ། དུས་གསུམ་གྱིས་རྟོག་པ་བཅད་ནས། སེམས་མ་བཅོས་ལྷུག་པར་བཞག་པ་ལ་ཡུན་
བསྲིང་༑ ཐུན་ཏིང་དགེ་བ་བསྔོ་སྟེ། བདག་གིས་དགེ་བའི་ལས་འདི་བགྱིས་པའི། འཇིག་རྟེན་རིང་པོར་མི་ཐོག་སངས་རྒྱས་ནས། དེ་ཀུན་འགྲོ་ལ་ཕན་ཕྱིར་དམ་
ཆོས་ཀྱིས། སེམས་ཅན་སྡུག་བསྔལ་མང་དུ་གྲོལ་གྱུར་ཤོག །འདི་ལ་རྟག་མ་བྱུང་བར་དུ་གཉུག་བསྲིང་བ་གལ་ཆེ་སྟེ། བྱིན་རླབས་མ་ཞུགས་ན་ཉམས་རྟོགས་མི་སྐྱེ་
ཞིང་༑ བླ་མའི་བྱིན་རླབས་ཞུགས་ནས་ཉམས་རྟོགས་བཙན་ཐབས་སུ་སྐྱེ་བར་གསུང་། རྟག་ནི་རབ་སྣང་སྲིད་ཆོས་སྐུར་རྟོགས་པ། འབྲིང་སྣང་སྲིད་བླ་མ་འཆར་
བ༑ བདེ་གསལ་མི་རྟགས་པའི་ཉམས་ཅིག་ཆར་དུ་སྐྱེ་བ། ཐ་མ་འཁོར་བ་ལ་བློ་ལྡོག་ཅིང་། བླ་མ་ལ་སངས་རྒྱས་ཀྱིས་འདུལ་ཤེས་སྐྱེ་བ་དང་། རྨི་ལམ་དུ་

༄༅། །རིན་པོ་ཆེ་དང་སངས་རྒྱས་ཞིང་ལ་སོགས་པ་དག་པའི་སྣང་བ་འབྱུང་། སྤྱིར་གསང་སྔགས་དབང་གིས་ཁྱད་པར་དུ་བྱས་པ་ཡིན་ལ། དབང་ཐམས་
ཅད་ལ་ཏིང་ངེ་འཛིན་གྱི་དབང་ཐོབ། དེའང་བླ་མ་ལ་སླང་བ་ཟབ་ཅིང་། བླ་མ་སྙིང་དབུས་སུ་བསྒོམས་པས། སྙིང་རླུང་ལ་སོགས་པའི་བསྙོ་བོག་དང་། འབྱུང་བ་
འཁྲུགས་པའི་ནད་ཐམས་ཅད་དང་། གདོན་གྱིས་བར་ཆད་ཐམས་ཅད་མི་འབྱུང་ཞིང་། ཏིང་ངེ་འཛིན་དང་ཡོན་ཏན་རིན་པོ་ཆེ་མ་ལུས་པ་འབྱུང་བར་གསུང་པ་ལ། རང་
གིས་མྱོང་བའི་ངེས་ཤེས་ཡོད་པས་བཀའ་རྒྱ་ཡིན་ཡང་། གཞན་ཕན་གྱིས་བློ་ཁོ་ནས་བྲིས་པ། རྩ་བ་གསུམ་ལ་བཟོད་པར་གསོལ། །གང་ཞིག་རྡོ་རྗེ་སློབ་དཔོན་ནི། །
བཀུར་ཞིང་སྤྱི་བོར་སུས་བསྒོམས་པ། དེ་ལ་རྒྱལ་བས་བྱིན་གྱིས་རློབས། །རྒྱལ་བའི་དགོངས་པའང་དེས་འཛིན་འགྱུར། །ཞེས་དང་། བྷི་མ་ལ་མི་ཏྲས། བླ་མ་
དམ་པ་ཧེ་རུ་ཀའི་གཙུག་རྒྱན། །མོས་ཤིང་གུས་པར་བྱ་བ་ཡོན་ཏན་ཀུན་གྱི་གཞི། །ཅེས་སོགས་རྒྱུད་སྡེའི་ལུང་དཔག་དུ་མེད་དོ། །གསུམ་པ་བར་ཆད་བསྲུང་བའི་དོན་

དུ༑ རང་ཧེ་རུ་ཀ་ཡེ་ཤེས་ཀྱིས་ཁྲོ་བོ་གང་རུང་བསྒོམ་པའི་ཐུགས་ཀར་ཧཱུྃ་མཐིང་ནག་གཅིག་བསམ་པ་ལ། ཧཱུྃ་དེ་འདྲ་གྲངས་མེད་བྱུང་སྣ་ཁུང་གཡས་ནས་ཕྱིར་ཐོན། 
འཇིག་རྟེན་ཁམས་ཐམས་ཅད་ཧཱུྃ་སྒྲ་དང་བཅས་པས་གང་། སྣ་ཁང་གཡོན་ནས་ཚུར་བྱུང་། ལུས་ནང་ཐམས་ཅད་ཧཱུྃ་སྒྲ་དང་བཅས་པས་གང་བར་བསམ་ཞིང་། ངག་
ཏ་ཧཱུྃ་རིང་བགྲང་ངོ་། །ཕྱིར་འགྲོ་ཚུར་འོང་གང་ལ་ཡང་། ཕྱི་ནང་གིས་ཧཱུྃ་མ་འགྲིབ་གང་བར་བསམ་པའོ། །བར་ཆད་བསྲུང་ཕྱིར་ཧཱུྃ་རིང་བགྲང་། །ཧཱུྃ་གིས་སྦྱོར་བས་
ཕྱོགས་འཚམས་བསྲུངས། །ཅེས་འབྱུང་ངོ་། །སྔོན་འགྲོ་འདི་རྣམས་དང་པོ་རེ་རེ་ནས་རྟགས་ཐོན་པར་བྱས་ཤིང་ཕྱིས་ཀྱང་ཐུན་གོ་ལྷ་ཐམས་ཅད་ལ་བྱའོ། །ཐུན་རིང་ཐུང་
གང་ལ་ཡང་། སྔ་མ་བསྐྱུར་ནས་ཕྱི་མ་འཇུ་བ་མ་ཡིན། སྐྱབས་འགྲོ་སེམས་བསྐྱེན་ནས་བཟུང་སྟེ། སྔ་མ་ལ་ཕྱི་མ་བསྣན་པའི་ཚུལ་དུ་བྱས་ཤིང་། ཐམས་ཅད་
ཀྱིས་ཐུན་རྟིང་དམིགས་མེད་དུ་བཞག་ལ་དགེ་བ་བསྔོའོ། །གཉིས་པ་དངོས་གཞི་ལ་གཉིས་སྟེ། སྣོད་བཅུད་ཀྱིས་མ་ཚད་དང་། ཏིང་ངེ་འཛིན་གྱིས་རིམ་པའོ། །

༄༅། །དང་པོ་ནི། ངེས་པའི་ལུང་ལྡན་སློབ་དཔོན་ཀྱིས། །རྣལ་འབྱོར་པའི་དོན་ཆེད་དུ། །བྱང་ཆུབ་སེམས་ཀྱིས་བཀྲ་ཁྲིད་ཀྱིས། །བསྒོམ་པའི་
རིམ་པ་བསྟན་པའོ། །ཞེས་པས་བླ་མ་དང་། སློབ་མ། གདམ་ངག་གིས་ཚད་གསུམ་བསྟན་ཏེ། བླ་མ་ངེས་དོན་སྟོན་པའི་རྒྱུད་ལུང་མན་ངག་མཁྱེན་པ། ཀུན་
ཏུ་བཟང་ནས་རིམ་པར་དབང་བཞིའི་ཆུ་འོ་མ་ཚད་པ། བྱིན་རླབས་ཉམས་རྟོག་གིས་ཟམ་མ་ཆད་པ། སྙེན་རྒྱུད་གདམ་ངག་གི་གནད་མ་འཆུག་པ། རང་འདོད་མེད་
པར་སྙིང་རྗེས་གཞན་རྗེས་སུ་བཟུང་ནུས་པའི་བླ་མས། སློབ་མའི་ཚད་འཁོར་བ་ལ་ངེས་འབྱུང་གི་བློ་སྐྱེས་པས། སྙེན་གྲགས་ལ་སོགས་པ་ཚེ་འདིའི་བྱ་བ་ཐམས་
ཅད་རྒྱབ་ཏུ་བོར་བ། དཀོན་མཆོག་གསུམ་ལ་མི་ཕྱེད་རད་པ་དང་ལྡན་ཞིང་ལས་རྒྱུ་འབྲས་ཁྱད་དུ་མི་གསོད་པ། དབང་ཐོབ་ཅིང་དམ་ཚིག་དང་ལྡན་པ། བླ་མ་ལ་
སངས་རྒྱས་སུ་བལྟ་ཞིང་། ལུས་སྲོག་ལོངས་སྤྱོད་གཏོང་ནུས་པ། གདམ་ངག་ལ་གཅེས་སྤྲས་སུ་བྱེད་ཅིང་ཕྱི་ཤུལ་མེད་པར་བསྒྲུབ་པ། རྣལ་མ་དོན་དམ་

པའི་ཆོས་ཉིད་ལ། བློ་འབྱོར་ནུས་པའི་ཤེས་རབ་དང་ལྡན་པ་ལ། གདམ་ངག་གིས་ཚིག་ལས་སྣ་ཚོགས་པས། ཚེ་འདི་བསྒྲུབ་པའི་ཐབས་དང་། རང་ཉིད་ཞི་
བདེའི་བསྒྲུབ་པ་ཐེག་དམེན་གྱིས་ལམ་དང་། བསྐལ་པ་གྲང་མེད་དུ་ས་ལམ་བགྲོད་པ་ཚིག་ཀྱིས་ལུགས་དང་། མཚན་བཅས་རྩོལ་བསྒྲུབ་ལ་ལྟོས་པ། གསང་སྔགས་
འོག་མའི་ཐབས་ལམ་ཐམས་ཅད་ལས་ཁྱད་པར་དུ་འཕགས་པ། འཁོར་འདས་ངོ་བོ་གཅིག་པའི་དོན་བྱང་ཆུབ་ཀྱིས་སེམས། ཆོས་ཀྱི་སྐུ་མངོན་དུ་རྟོག་ཅིང་མངོན་དུ་
བྱེད་པ་ལ། བལྟ་ཐབས་ལག་ལེན་གྱི་རིམ་པས། པྲ་ཐབས་སུ་ཁྲིད་པར་བྱེད་པ་འདི་བསྟན་པའོ། །གཉིས་པ་ཏིང་ངེ་འཛིན་གྱིས་རིམ་པ་ནི། དང་པོར་གནས་
པའི་ཏིང་འཛིན། །གཉིས་པ་ལ་ནི་མི་གཡོ་བ། །གསུམ་པ་མཉམ་པ་ཉིད་དུ་འགྱུར། །བཞི་པ་ཡེ་ཤེས་ལྷུན་གྱིས་གྲུབ། །ཅེས་པས། དཔེར་ན་སྐྱེས་བུ་རིམ་
ཀྱིས་སྐྱེད་རྫོགས་པ་ལ། བྱིས་པ་དང་། གཞོན་ནུ་བར་པ་དང་། སྟོབས་རྫོགས་པ་དང་། ཚེ་དང་ལུས་སྟོབས་མཐར་ཕྱིན་པ་བཞི་ཡོད་ཅིང་། ལོ་ཐོག་

༄༅། །རིམ་ཀྱི་སྐྱེ་བ་ལ། ལྗང་བུ་དང་། སྙེ་མ་དང་། འབྲས་བུ་སྨིན་པ་དང་། རྔ་ཙས་ཟིན་ནས་མཐར་ཕྱིན་བཞི་ཡོད་པ་ལྟར། གདམ་ངག་བློ་
རིམ་ཀྱི་ས་ལམ་བགྲོད་པ་ལ་ཡང་། དང་པོར་སེམས་ལས་སུ་རུང་བར་བྱེད་པ་ལ་ཞི་གནས་ཉམས་ཀྱི་དུས་དང་། གཉིས་པ་ལྷག་མཐོང་རྟོགས་པ་མི་གཡོ་བའི་དུས་
དང་༑ གསུམ་པ་ཞི་ལྷག་ཉམས་རྟོག་གཅིག་དུ་འདྲེས་པ་མཉམ་པ་ཉིད་ཀྱིས་དུས་དང་དང་། བཞི་པ་ཡེ་ཤེས་ལྷུན་གྲུབ་ལ་མཐར་ཕྱིན་པའི་དུས་ཀྱིས་རྣལ་འབྱོར་
བཞིའོ༑ །དེ་ལ་དང་པོ་ཞི་གནས་ཀྱིས་སེམས་ལས་སུ་རུང་བར་བྱེད་པ་ལ་བཞི་སྟེ། ཏིང་ངེ་འཛིན་ལ་མཉམ་པར་བཞག་པའི་ཐབས། དེ་ལས་སྐྱེས་པའི་ཏིང་
ངེ་འཛིན་གྱིས་དཔེ། དེའི་དྲོད་རྟག །འབྲས་བུ་ཅི་ལྟ་བུ་ཐོབ་བསྟན་པའོ། །དང་པོ་ནི། འཁོར་བའི་འདུ་འཛིན་ཡང་ནས་སུ། དགོན་པར་མཉམ་པར་བཞགས་
པའི་ཚེ། །སྐྱོན་གྱིས་ཚོགས་རྣམས་མ་བྱུང་བར། །ཅི་སྲིད་གནས་ལ་གནས་ཞེས་བྱ། །ཅེས་པས། དང་པོ་འཇུག་པའི་འགལ་རྐྱེན་སྤང་ཞིང་མཐུན་རྐྱེན་

བསྟན་པ། མཉམ་པར་བཞག་ཐབས་དངོས། བར་དུ་ཏིང་ངེ་འཛིན་གྱིས་སྐྱོན་ངོས་བཟུང་ཞིང་སྤང་བ། ཏིང་ངེ་འཛིན་གྱིས་ངོ་བོ་དང་བཞི་སྟོན་ཏེ། སྤང་བྱ་ནི། 
ཚེ་འདིར་རང་ཉིད་གཉེན་འདུན་དང་བཅས་པ་བདེ་སྐྱིད་དཔལ་འབྱོར་འདོད་ཅིང་། དགྲའི་ཕྱོགས་འདུལ་བའི་དོན་དུ། མི་དགེ་བཅུ་སོགས་སྡིག་པ་དང་། ཚང་ཁེ་
སྤོག་སོ་ནམ་རྩོལ་སྒྲུབས་ཤེས་ཉན་གྲངས་ཆོག་བཟོད་རྩིས་སྨན་བོན་ལ་སོགས་པས། ལྟོ་གོས་དང་། རྙེད་བཀུར། སྙེན་གྲགས་བསྒྲུབ་པ་ཐམས་ཅད། འདུ་
འཛི་རྣམ་གཡེང་འཁོར་བའི་བྱ་བ་ཡིན་པས་རིང་དུ་སྤང་ལ། བསྟན་བྱ་ནི། གྲོང་ཡུལ་ལས་རིང་དུ་དཔག་པ། དགོན་པའི་གནས་མི་དང་མི་མ་ཡིན་པ། གཅན་
གཟན་ལ་སོགས་པའི་འཇིགས་པ་མེད་ཅིང་། ཆུ་ཤིང་ལ་སོགས་པའི་མཐུན་རྐྱེན་བསྒྲུབ་སླ་བ། ཉམས་དགའ་ཞིང་དགེ་སྦྱོར་འཕེལ་བའི་གནས་སུ་ཚད་ལྡན་
པའི་བླ་མ་དང་། ཆོས་མཐུན་གྱིས་གྲོགས་བཟང་པ་བསྟན་པར་བྱའོ། །གཉིས་པ་མཉམ་པར་བཞག་པའི་ཐབས་ནི། མ་ལུས་སེམས་ཅན་ཐམས་ཅད་ལ། །

༄༅། །བྱང་ཆུབ་སྙིང་པོ་རང་བཞིན་གནས། །དེ་དོན་རྟོགས་པར་བྱ་བའི་ཕྱིར། །མ་ཟིན་ཟིན་ཕྱིར་གནད་བཞི་བཅའ། །ཅེས་པས། བཅའ་བ་ལུས་
ཀྱི་བསམ་གཏན་གྱིས་ཆོས་བདུན་བྱས་ཏེ། རྐང་པ་སྐྱིལ་དཀྲུངས་བཅའ། སྒལ་པ་དྲང་པོར་བསྲང་། ལག་པ་མཉམ་བཞག་བྱས་ནས་དཔུང་པ་བརྒྱང་། ཅེས་
པས༑ མགྲིན་པ་དགུག །ལྕེ་ཡར་ཀན་ལ་སྦྱར། སོ་ཡར་མར་མ་རེག་པ་ཙམ་བྱ། མཆུའི་བར་རླུང་མི་འདྲ་བ་ཙམ་དུ་སྦྱར། ལྟེ་བ་དང་གསུས་པ་ཆེ་ཕྱིར་
བརྒྱང་༑ མིག་སྣ་རྩེ་སྨིན་འཚམས་ནས། ཕར་ཐད་ཀྱི་ལག་པས་སླེབ་སོ་ཙམ་དུ་མ་འགལ་བར་གཏད་དོ། །དམིགས་པ་ཡུལ་གྱིས་གནད་ནི། མིག་གཏད་པ་
དེར༑ ཨ་དཀར་པོ་གསལ་ཞིང་འཚེར་བ་གཅིག་ལ་སྐད་ཅིག་ཀྱང་མ་ཡེངས་པར་སེམས་གཏོད། རྒྱུ་བ་རླུང་གིས་གནད་ནི་ཐུན་མགོ་ལ། རླུང་རོ་དྲག་པོར་ལེན་
དགུའམ་གསུམ་ལ་སོགས་པ་འབུད་ནས། ལྦུག་རང་པོར་ལྷོད་ལ་བཞག །འཛིན་པ་སེམས་ཀྱིས་གནད་ལ་དམིགས་བཅས། དམིགས་མེད་གཉིས་ཀྱིས་

དང་པོ་ཨ། དེ་ལས་སེམས་ཟིན་ནས། གཞན་དུ་མི་འཕྲོ་བ་དང་། རྟོག་མེད་དུ་ལྷམ་མེ་ལྷན་ནེ་གནས་པ་མ་བྱུང་བར་དུ། ཞག་གཅིག་ཐུན་དྲུག་ལ་སོགས་པ་
བྱས་ནས། སྐབས་སུ་ཁམས་བསང་ཞིང་བསྒོམ་མོ། །དང་པོར་དབེན་པར་ལུས་བསྡད་ནས། །བྱ་རྒོད་མཁའ་ལ་འཕུར་བ་ལྟར། །དམིགས་གཏད་ཅེས་པས་
རིག་པ་གཏད། །རླུང་སེམས་གཅིག་ཏུ་བྱས་སོ་དེ། །རྩོལ་བ་དྲག་ལ་ཐུན་དུ་བྱ། །དམིགས་པ་དག་ལ་བརྟེན་ནས་སུ། །མི་དམིགས་པ་དག་རབ་དུ་སྐྱེད། །
ཅེས་སོ། །གཉིས་པ་དམིགས་མེད་སེམས་གཏད་ཐབས་ལ། གསུམ་ཀྱིས་དང་པོ། །ལུས་ངག་གིས་གནད་སྔར་ལྟར་བྱས་ལ། ཡིད་ཀྱིས་འདས་མ་འོངས་ད་
ལྟར་གྱིས་བསམ་པ་ཅི་ཡང་མི་བྱེད་ནས། སྔར་གྱི་མིག་གཏད་ས་ཨའི། མལ་དེར། ཡིད་མིག་རླུང་གསུམ་རྩེ་གཅིག་བསྒྲིམ་ལ་གཏད་ཅིང་། ལོགས་སུ་སྐད་
གཅིག་ཀྱང་ཡིད་མ་ཤོར་བར་བྱས་ལ། རྟོག་པ་ཅི་བྱུང་རྟོལ་སྐྱེས་རྦད་ཆོད་དུ་གཏང་ངོ་། །གསང་སྒྲོན་ལས། སྔ་ཕྱི་རྗེས་འབྲང་འཁྲུལ་པའི་ལམ། །ད་ལྟའི་

༄༅། །ཤེས་པ་མ་བཅོས་པ། །མདའ་མཁན་སྨྱུག་མ་བསྲང་བ་བཞིན། །དམིགས་པའི་རྩོལ་བ་དྲག་དུ་བསྒྲིམ། །ཅེས་སོ། །གཉིས་པ་རྟོགས་
པ་ངོས་ཟིན་ནས་བཅད་མེད་ཐུབ་པ་གཅིག་འབྱུང་བའི་སྐབས་སུ། ལུས་སེམས་གཉིས་ཁོང་ལྷོད་ལ་བསྒོམས་མི་སྐྱེ་དགོས་པའི་བློ་མི་བྱེད་ནས། རྣམ་རྟོག་བཟང་
ངན་ཅི་བྱུང་ཡང་། །སྔོན་བསུ་རྗེས་དཔྱད་མི་བྱ་བར། །རང་མལ་དུ་ལྷོད་ལ་ལྷོད་ཐོག་དེར། །བཞག་ཅིང་ཉམ་ལེན་བྱའོ། །དེ་ འཇམ་དཔལ་བཤེས་གཉེན་ཀྱིས་ ལ་བཞག་
ཐབས་བསྟན་པ་ནི། །ལུས་ངག་ཡིད་གསུམ་མི་བསྡམ་པར། །སོས་དལ་ཁོང་ཀློད་བཞག་པ་ཡིན། །ཅེས་སོ། །གསུམ་པ་འགྱུ་བ་དང་གནས་པ་གཉིས་སོ་སོར་
ངོ་ཤེས་ནས། ལུས་སེམས་གཉིས་ཀ་ཧ་ཅང་མི་བསྒྲིབ་མི་ཀློད་རན་མོ་བདེ་ཚོད་ཙམ་དུ་བྱས་ལ་རྣམ་རྟོག་དང་བདེ་མི་བདེ་ཅི་བྱུང་ཡང་། བཅས་བཅོས་མི་བྱ་བར། 
ཁོ་རང་གང་དེ་ཉིད་ཀྱི་སྟེང་དུ་ཅེན་ནེ་བཞག་ཅིང་འཚོ། ཤེས་པ་ལོགས་སུ་ཡན་མི་བཅུག་པ་གལ་ཆེའོ། །གསང་སྒྲོན་ ཤེས་པ་པོ་མལ་གཅིག་དུ་སྡོད། དེ་བཞིན་

གཤེགས་པའི་དགོངས་པ་ཡིན། །ཅེས་སོ། །གསུམ་པ་སྐྱོན་ངོས་བཟུང་ནས་བསལ་བ་ལ། དམ་པ་རིན་པོ་ཆེས། གོལ་སྒྲིབ་སུམ་ཅུ་གསུང་པའི་ནང་ནས་ཏིང་ངེ་
འཛིན་དང་པོར་མི་སྐྱེ་ཞིང་། བར་དུ་མི་འཕེལ་བའི་སྐྱོན་དྲུག་དང་། བར་ཆད་བཅུ་དྲུག་གསུང་སྟེ། དེ་ལ་སྐྱོན་ནི་རྣམ་པ་དྲུག །གློ་བུར་ ཟས་གཏོར་སོགས་འདོད་ཆགས་
སྡང་བ་དང་། །ཞེ་སྡང་ཆེན་པོ་འབྱུང་བ་དང་། །ང་རྒྱལ་ཕྲག་དོག་སེམས་འཁྲུགས་དང་། །ལྟ་བས་ཁིང་དང་དེ་དྲུག་གོ། །ལེ་ལོ་ ཏིང་ངེ་འཛིན་ལ་བརྩོན་པའི་རྩོལ་བསྒྲུབ་དང་། བྱ་
བ་མང་བ་དང་། །ཡུལ་ སེམས་གཡེང་ བ་དང་ སེམས་རྒོད་དེ་དང་ནི། །སེམས་སྡུད་པ་དང་བསམ་རྗེས་འབྲང་། །སེམས་རྨུག་པ་དང་རྟོག་པ་མང་། །རེ་བ་མང་དང་
དགོས་པ་མང་། །འདོད་ཆགས་ཆེ་དང་བརྩོན་འགྲུས་ཆུང་། །གཉིད་དགའ་ཁ་འདོན་ཀློག་འབྲི་དང་། །བྲེ་མོའི་གཏམ་དང་ཅལ་ཅོལ་སྨྲ། །བར་དུ་གཅོད་པ་བཅུ་
དྲུག་སྟེ། །མཁས་པས་འདི་དག་སྤང་བར་བྱ། །ཅེས་གསུངས་པས། སྐྱོན་དེ་དག་དྲན་ཤེས་བག་ཡོད་དང་ལྡན་པས་སྤང་བ་གལ་ཆེའོ། །དེ་ཡང་ཏིང་ངེ་འཛིན་

༄༅། །གྱིས་སྐྱོན་ཐམས་ཅད་བྱིང་རྨུག་རྒོད་འཐོར་བཞིར་འདུས་སྟེ། བྱིང་བ་ནི་ཤེས་པ་ཧན་པས་ཅི་བྱས་མཚོར་བའོ། །རྨུག་པ་ནི་ཤེས་པ་མི་གསལ་
ནག་ཐིབ་སེར་སོང་བའོ། །རྒོད་པ་ནི་སེམས་ཅུང་རེ་གནས་ཀྱང་བསམ་བློ་ཙག་ཙིག་ཅུང་རེ་དྲན་པའོ། །འཐོར་བ་ནི། བསྒོམ་རྗེད་ནས་རྣམ་རྟོག་ཁ་འབྱམས་པའོ། །
དང་པོ་ནི་བསྒོམས་དུས་བྱིང་ཞིང་རྨུག་ན། མཐོ་ལ་བསིལ་བའི་སར། སྟན་སྲབ་ལ་བསྡད་ནས། ལུས་སེམས་ཧུར་བཏོན་ལ་ཤེས་པ་སིང་ངེ། ཡེར་རེ། ཧྲིག་
གེ༑ བྱས་ལ་སྒོམ། དེ་བསལ་བ་ལ་གཉིས་ཏེ། བསྒོམས་པའི་ཤུགས་ལས་བྱུང་བ་དང་། རྐྱེན་གྱི་བྱུང་བ་བསལ་བའོ། །ཟས་བཅུད་ཅན་སྤོངས། རྒོད་
ཅིང་འཐོར་ན། དྲོ་ཞིང་རྨ་བ་དང་ནག་པའི་སར་བསྟན་འབོལ་པོ་ལ་བསྡད། ལུས་སེམས་ཁོང་ཀློད་ལ། ལྟ་སྟོང་སྨད་ནས་བསྒོམ་མོ། །ཟས་བཅུད་ཅན་དང་
ཆང་བཟང་པོ་ཡོད་ན་ཉུང་ཙམ་བཏང་ངོ་། །གཉིས་པ་རྐྱེན་གྱིས་འབྱུང་བ་ནི། སྔར་གྱིས་བགག་སམ་འཕྲལ་ལ་ཆགས་སྡང་གིས་ཡུལ་ངན་གྱིས་བསླང་ནས། 

བྱིང་རྒོད་བྱུང་ན། ཆགས་སྡང་གཏི་མུག་དབང་གིས་ན། །རྒོད་ཅིང་བྱིང་བར་གྱུར་པའི་ཚེ། །ཕྱི་ནང་གསང་བ་གསུམ་པོ་ལ། །སེམས་གཏོད་ན་ཞི་བར་འགྱུར། །
ཅེས་པས། ཕྱི་ནི་འཁོར་བའི་འཇིགས་པ་དང་། །མྱང་འདས་ཀྱི་ཡོན་ཏན་བསམ། ནང་ཤོས་པ་རྩེ་གཅིག་དུ་བསྡོམ། གསང་བ་ནི་ལྟ་བ་དྲན་པར་བྱ། ཅེས་བྱུང་
ངོ་༑ །སྐབས་སུ་བསྒོམ་འཚེར། ལུས་བརྙའ་ཞིང་རྩུབ། གཉིད་མི་ཕེབ་པ་བྱུང་ན། བསྐུ་མྱེ་བྱ། ཟས་བཅུད་ཅན་བཏང་། སྤྱོད་ལམ་བག་ཡང་བྱའོ། །
འགྲོ་འདོད་པ་དང་། སེམས་གཡེང་བ་དང་། གྷོ་རོ་སྟོད་ན་འབྱུང་ན། ལྟ་སྟོད་སྨད་འོག་རླུང་བསྡམ། རླུང་ལོགས་སུ་འབྱུང་ནས་ལུས་ཀློད། ལུས་ཀྱིས་
ལྗིད་ས་ལ་ཕབ་ལ། ཤེས་པ་ལྟེ་བར་གཏད་ཅིང་བསྒོམ་མོ། །སྐྱོན་ཉམས་དང་བཅོས་ཐབས་ལ་སོགས་ཀུན་ཉམས་དང་ཁམས་ཀྱིས་ཚོད་བཟུངས་ནས། སྐྱོན་
བཅོས་བསྒོམ་ཀློད་ཞལ་ལས་ཤེས། །ཅེས་པའི་དོན་ནོ། །བཞི་པ་ཏིང་ངེ་འཛིན་གྱིས་ངོ་བོ་ལ་ལྔ་སྟེ། ཉམ་སྐྱེས་ཚུལ་གྱིས་རིམ་པ། ཏིང་ངེ་འཛིན་རང་གིས་

༄༅། །ངོ་བོ། རྒྱུན་དུ་བཅའ་ཐབས། ཐུན་གྱི་ཚར། བོག་འདོན་པ་སྟེ། རེ་རེ་ལ་འོང་གསུམ་གསུམ་མོ། །སྐྱེས་ཚུལ་ལ་གཡོ་ཐོབ་བརྟེན་
གསུམ་སྟེ། གཡོ་བའི་ཉམ་ནི། དང་པོ་བསྒོམས་པས། རྣམ་རྟོག་སྔར་བས་མང་དུ་སོང་། བསྒོམ་མི་སྐྱེ་བར་འདུག་སྙོམ་པ་འབྱུང་། དེ་ནི་རྣམ་རྟོག་ངོས་
ཟིན་པ་ཡིན་པས། གོང་གི་བསྟན་པ་ལྟར་གཞན་སྐྱོན་དབང་དུ་མ་སོང་བར་བྱས་ལ། རྣམ་རྟོག་ཁོ་རང་གིས་སྟེང་དུ་ཀློད་ཅིང་བཞག་པས། སྐབས་སུ་ཡེངས་པ་
སྙོམས་པ་དང་། ཏམ་མེ་རེ་བ་དང་། ལྷན་ནེ་བྱས་པ་སྙོམས་པ་དང་། ཇ་སུན་འཐུང་བར་ཙམ་དུ་རྟོག་པ་མི་འཕྲོ་བ་འབྱུང་ངོ་། །ཉམས་དེ་ཡང་དང་པོར་ཆུ་དྲག་
གཞན༑ རྣམ་རྟོག་མང་ཞིང་ཅུང་ཟད་གནས། །ཅེས་སོ།། ༈ །།གཉིས་པ་ཐོབ་པའི་ཉམས་ནི། ཐུན་གྱི་མགོ་བགབ་བར་གསུམ་དུ་མ་ངེས་པར། 
ཤེས་པ་དང་སིང་ངེ་བའི། རྟོག་པ་མེད་པར། མེ་རེ་བའི། ལྟེམ་ལྟེམ་པའི། བདེ་གསལ་མི་རྟོག་གསུམ་གཅིག་ཆར་དུ་སྐྱེའོ། །ཉམ་དེ་ནས་དྲག་རལ་ཆུའོ་

གཞན༑ རེས་གནས་རོས་རྟོག་ཐུན་ཕྱེད་གནས། །ཅེས་སོ། །གསུམ་པ་བརྟེན་པའི་ཉམས་ནི། ཐུན་རེའི། ཉི་མ་དྲོས་བར་ཙམ། ཕྱེད་སྐབས་ཙམ་དུ་ཡང་བྱིང་
རྨུག་རྒོད་འཐེར་མེད་པར། བདེ་གསལ་མི་རྟོག་གསུམ་ཆར་རམ། ཤས་གང་ཆེ་མ་ངེས་པ་ལ་གནས་པ་འབྱུང་སྟེ། དེ་ནས་དལ་འབབ་ཆུ་བོ་གཞན། ཤེས་པ་
དལ་ཞིང་ཐུན་དུ་གནས། །ཅེས་སོ། །གཉིས་པ་ཏིང་ངེ་འཛིན་རང་གི་ངོ་བོ་ངོས་བཟུང་བ་ལ་གསུམ་སྟེ། རབ་ཀྱི་མཉམ་བཞག་དུ་བདེ་གསལ་མི་རྟོག་པ་གསུམ་དུས་
གཅིག་སྐྱེ་བ་དེ་ཡང་། ཉམས་ཕྱི་ནས་འཆར་ལ། སེམས་ནང་དུ་ཡོད་སྙོམས་པ་ལྟ་བུ་མ་ཡིན་པར་རང་གིས་སེམས་དེ་ཉིད་ངོ་བོའི་ཉིད་ཀྱི་བདེ་བ། རང་བཞིན་གྱི་
གསལ་བ། གཉིས་སུ་མེད་པར་ཐག་ཆོད་པའི་ངང་ལ་ཤེས་པ་རྩེ་གཅིག་དུ་གནས་པ་འབྱུང་བ་ནི། སྔར་ཐོས་བསམ་གྱིས་གོ་བློ་དང་མི་འདྲ་བར། དོན་ཉམས་སུ་
མྱོང་བས་ངེས་ཤེས་ཀྱི་དགའ་སྤྲོ་དོན་གཉེར་གྱིས་མིང་དོན་འགྲུབ་པ་ལྟ་བུ་འབྱུང་ངོ་། །དམ་པ་བདེ་བར་གཤེགས་པས། སེམས་ཀྱི་རང་བཞིན་འོད་གསལ་བ། །

༄༅། །མཉམ་བཞག་ཚེ་ན་འབྱུང་བ་སྟེ། །མཉམ་ཉིད་ཡུལ་བྲལ་ཏིང་འཛིན་ལ། །མ་ཡེང་ངང་གིས་གནས་པར་བྱ། །སྐྱེས་བུ་རབ་ཀྱིས་སྤྱུལ་
ལགས་ཡིན། །ཅེས་སོ། །འབྲིང་གིས་ཉམས་བདེ་གསལ་དངོས་སུ་འཆར་ཞིང་། དེ་ཉིད་རང་གིས་སེམས་ཀྱིས་རང་བཞིན་དུ་ཤེས་ཀྱང་། རྣམ་རྟོག་དང་འོད་གསལ་
སོ་སོར་འཛིན་པ་འབྱུང་ངོ་། །དམ་པས། འབྲིང་གིས་སེམས་ཉིད་གསལ་ལ། ཡུལ་དང་ཤེས་པའི་ཚུལ་དུ་འདོད། །ཅེས་སོ། །ཐ་མ་ནི་ལུས་བདེ། སེམས་
དགའ་བའི་ངང་ནས། ཤེས་པ་མི་འཕྲོ་བར་ལྷན་ནེ་གནས་པ་འབྱུང་སྟེ། དམ་པས། ཐ་མ་རྟོག་པའི་ལྷད་བྲལ་བར། །མི་གཡོ་ཙམ་དུ་གནས་པ་རྙེད། །ཅེས་
སོ༑ །རྗེས་ཐོབ་དུ་ནི། རབ་དྲན་པས་ཟིན་དུས། སེམས་རང་སྣང་ཡིན་སྙོམས་པ་དང་། མ་ཟིན་དུས་ཀྱང་ཐ་མལ་གྱིས་དངོས་འཛིན་ཆུང་བ། འབྲིང་དྲན་པས་
ཟིན་དུས་སྒྱུ་མ་ལྟ་བུར་རང་བཞིན་མེད་པ་ཡིན་སྙོམས་པ་དང་། མ་ཟིན་དུས་ཐ་མལ་དུ་འགྲོ། ཐ་མ་དངོས་འཛིན་རང་ཁ་མའོ། །གསང་སྒྲོན་ལས། རྗེས་ཤེས་དྲན་

བས་མ་ཟིན་ན། །ཐ་མལ་འཆོལ་དང་བཏང་སྙོམས་གནས། །དྲན་འཛིན་ཐ་མལ་ཨ་འཐས་ལོག །གཟུང་འཛིན་ལོག་རྟོག་འཁྲུལ་པར་ཤེས། །ཐུགས་འཕྲད་ཤར་
དང་རང་ལོག་འབྱུང་། །ཅེས་སོ། །གསུམ་པ་མཉམ་བཞག་གིས་ཏིང་ངེ་འཛིན་དེ་རྒྱུན་དུ་རང་གིས་རྒྱུད་ལ་བཙན་ཐབས་གསུམ་ནི། དཔེར་ན་ནོར་ཡོད་པའི་མིས་སྐྱོངས་
བྲན་དགོས་པ་དང་འདྲ་བས། རབ་ཀྱི་ཟ་ཉལ་འགྲོ་འདུག་སྤྱོད་ལམ་རྣམ་བཞི་ཐམས་ཅད་དང་། ལྟ་བས་སྣང་སྲིད་ཐམས་ཅད་སེམས་ཉིད་རང་སྣང་དུ་ཐག་བཅད་པ་
ནི༑ སྒོམ་པས་ཡུལ་སེམས་གཉིས་མེད་རིགས་པ་རང་གསལ་གྱི་ངང་ལ། རྒྱུན་ཁྱེར་བྱའོ། །སྤྱོད་ལམ་རྣམ་བཞི་གང་སྤྱོད་ཀྱང་། །སེམས་ཀྱིས་ཙིའི་ཟིན་
བས་ན། །འདི་ནི་བཞགས་ཐབས་དམ་པ་སྟེ། །དགོངས་པ་སངས་རྒྱས་ཐུགས་དང་མཉམ། །ཅེས་སོ། །འབྲིང་གིས་མཉམ་བཞག་དུས་ཀྱི་འོད་གསལ་ཏེ། ད་
ལྟའི་རང་གིས་ཤེས་རིག་ངོ་བོ་གསལ་སྟོང་འདི་ཡིན་པ་ལ་འགྱུར་བ་མེད་པ་ངོས་བཟུང་ཞིང་། གང་ཤར་གྱིས་སྟེང་དུ་མ་ཡེངས་པར་རིག་པ་ཅོག་བཞག་བྱའོ། །མ་ཡེངས་

༄༅། །ལམ་དུ་ཁྱེར་དགོས་པས། །དཔེར་ན་དམུ་རྒོད་རྟ་འདུལ་བཞིན། །མ་ཡེངས་པར་ནི་བཞག་པར་བྱ། །ཅེས་སོ། །ཐ་མས་ལུས་ངག་ཡིད་གསུམ་
ཡིང་བ་ཐམས་ཅད་བཙན་ཐབས་སུ་བོར་ཞིང་། ཡུན་རིང་ཐུང་། ཐུན་ཆེ་ཆུང་། ཅི་ནུས་པས། ཁམ་ཁམ་གསུམ་དུ་མཉམ་པར་བཞག་པ་ལ་བརྩོན་པར་བྱའོ། །དམ་
པས༑ ཕྱི་ནང་ཡིང་བས་མ་གོས་པས། །གནས་སུ་ཡང་བསྒོམ་པར་བྱ། །ཅེས་སོ། །བཞི་པ་ཐུན་མཚམས་ལ་གསུམ་སྟེ། ཁམས་བདེ་ཞིང་ཏིང་ངེ་འཛིན་གསལ་
བའི་དུས་སུ་ཐུན་རིང་བར་བྱ། ཁམ་ཉོག་ཅིང་མ་གསལ་བའི་དུས་སུ། ཐུན་ཉུང་ལ་གྲངས་མང་བར་བྱ། ཉིན་མཚན་གྱིས་གོང་
གཉིས་དང་། འཚམ་གཉིས་བྱིང་རྒོད་ཀྱིས་དུས་ཡིན་པས། སྲོད། ཐོ་རངས། སྔ་དྲོ་ཕྱི་དྲོ་བཞི་ལ་བཙན་ནས་སྒོམ། གོམ་ནས་སྤྱོད་ལམ་ཁྱེར་ནུས་པ་དང་། ཐུན་
དུ་བཅད་པ་མེད་པར་རྒྱུན་དུ་ཏིང་ངེ་འཛིན་དང་མི་བྲལ་བར་བྱའོ། །ཐུན་ གསང་སྒྲོན་ལས་ ཚད་རབ་འབྲིང་གསུམ་དུ་བཅད། ཁམས་བདེ་ཐུན་ནི་རིང་བར་བྱ། །མི་བདེ་ཐུན་བཞིར་

བཅད་པར་བྱ། །ཐུན་ཆེན་གོམ་པའི་རྣལ་འབྱོར་བྱ། །ཅེས་སོ། །ལྔ་པ་བོག་དབྱུང་བ་ལ་གསུམ་སྟེ། རབ་རྟོགས་པས་བོག་དབྱུང་བ་ནི། །སྣང་སེམས་ལ་བཟང་
ངན་དང་བདེ་སྡུག་གིས་འཆར་ཚུལ་ཅི་བྱུང་ཡང་། བློས་མ་བཅོས་པར་གང་ཤར་དེ་ཉིད་ཀྱིས་ངོ་བོ་ལ་བལྟས་པས། མཚན་འཛིན་གྱིས་རིགས་པ་ཉིད་རང་བཞིན་སྐྱེད་དེ།
རོལ་པ་འགགས་མེད། ཚད་དབྱེར་མེད་དུ་གྲོལ་བར་སྣང་བ་དང་། རང་རིག་དགེ་བའི་བཤེས་གཉེན་དུ་འགྱུར་རོ། །འབྲིང་གིས་སྤྱོད་ལམ་ཐམས་ཅད་ལ་སྒོམ་ཀྱི་
རྒྱས་གདབ་ཅིང་སྐབས་སུ་རྒྱུད་ལུང་ཟབ་མོ་བལྟ་བ་དང་། བསྐྱེད་རིམ་དང་ཐབས་ལམ་དང་། འཁྲུལ་འཁོར་ལ་སོགས་པས་བོག་འདོན་ཏེ། མདོ་རྒྱུད་དགེ་བའི་
བཤེས་གཉེན་དུ་འགྱུར་རོ། །ཐ་མས་འཆི་བ་མི་རྟག་པ་བསམ་ཞིང་། བླ་མ་ལ་ཡང་ཞུ་གཏུག །གྲོགས་གོང་མ་ལ་གསལ་འདེབ་ཞུ་དང་། ཏིང་ངེ་འཛིན་ལ་བརྩོན་
འགྲུས་ཀྱིས་བོག་ཐོན་ཏེ། བླ་མ་དགེ་བའི་བཤེས་གཉེན་བསྟན་པར་བྱའོ། །སྤྱིར་རབ་འབྲིང་ཐ་མ་གསུམ་ཀ་ལ་ཡང་། བླ་མ་ལ་སངས་རྒྱས་དངོས་ཀྱིས་འདུས་

༄༅། །བྱས་ལ་གསོལ་བ་གདབ་པ་དང་། སེམས་ཉིད་ལ་ཉེ་རིང་མེད་པར་ཕ་མའི་འདུ་ཤེས་ཀྱིས་བྱམས་སྙིང་རྗེ་སྒོམ་པ་དང་། ཉམས་སུ་བླང་
བའི་བརྩོན་འགྲུས་ཡེངས་པ་མེད་པ་དང་། ཚེ་འདིའི་བདེ་སྐྱིད་སྙེན་གྲགས། ཟས་ནོར་ཉེ་དུའི་ཞན་པ་ཐམས་ཅད་བཙན་ཐབས་སུ་བཅད་ནས་མྱུར་དུ་ཡོན་ཏན་ཆེན་པོ་སྐྱེ་
བར་ངེས་སོ། །ལུང་ཟབ་བལྟ་དང་བླ་མ་ལ། རྟོག་འབུལ་གྲོགས་དང་ཉམས་བསྡུར་དང་། །མི་རྟགས་འཆི་བསམ་བརྩོན་འགྲུས་བསྐྱེད། །གནུག་དྲན་པའི་རྩིས་
ཟིན་པས། །གསང་སྤྱོད་ཐབ་ལ་བརྟེན་པ་དང་། །རླུང་དང་བདེ་བའི་མན་ངག་དང་། །དམིགས་མེད་སྙིང་རྗེ་སྒོམ་པ་དང་། །གདམས་པའི་གནད་དང་ཤེས་རབ་
ཀྱིས༑ །རིག་པ་རྩལ་སྦྱངས་ཉམས་བོག་འདོན། །ཅེས་སོ། །གཉིས་པ་ཏིང་ངེ་འཛིན་སྐྱེ་བའི་དཔེ་ནི། རྩ་ཚིགས་ནས་དཔེར་ན་སྐྱེས་བུས་འཇིག་བཅས་ཞིང་། །
ལམ་ལ་བགྲོད་པར་གྱུར་པའི་ཚེ། །རང་ཡུལ་སྣང་བ་མཐོང་སླེབ་ནས། །འཇིགས་པའི་རྟོག་པ་མེད་དང་མཚུངས། །ཅེས་པས། ལྷ་བསྒོམ་མཐར་ཕྱིན་པ་

རེ་དོག་མེད་པའི་དཔེ་ནི། འདིར་མ་ཡིན་ལ། ཉམས་རྟོགས་སྐྱེས་པས། གནས་སྐབས་དབང་ཕྱུག་འབྱུང་དཔེ་སྟེ། རབ་སྣང་སེམས་དབྱེར་མེད་ཆོས་སྐུར་
རྟོགས་པས། ཐེག་པ་འོག་མ་རྒྱུན་རྟེན་རྩོལ་བསྒྲུབ་ལ་ལྟོས་པའི་འཇིགས་པ་མེད། འབྲིང་རིག་པ་རང་གསལ་ལ་གནས་པས། བྱིང་རྨུག་རྒོད་འཐོར་གྱིས་
གྱིས་འཇིགས་པ་ཎ། ཐ་མལ་ལུས་སེམས་དགའ་བདེའི་ངང་ལ། རྩེ་གཅིག་གནས་དབུག་ཕྱིན་པའི། གསུམ་པ་ཏིང་ངེ་འཛིན་སྐྱེས་པའི་རྟགས་བསྟན་པ་ནི། 
འཁོར་བའི་ཆོས་ལ་སྐྱོ་བ་དང་། །སེམས་ཅན་རྣམས་ལ་སྙིང་རྗེ་སྐྱེ། །རང་གི་གནས་ལའང་མི་ཆགས་ཤིང་། །ཐག་རིང་གཞན་དུ་འགྲོ་བར་འདོད། །ཅེས་པས་
དྲོད་རྟག་ཕྱི་ནང་གསུམ་སྟེ། གསང་བའི་རྟགས་ནི། རླུང་གིས་མཚན་མ་ལྔ་མཐོང་དང་། །ཤུག་སྣང་བརྒྱད་སོགས་ཉམས་སྣང་དག །གཡོ་ཐོབ་ཙམ་དུ་འབྱུང་
བ་སྲིད། །ཅེས་པ་ནི། སེམས་རླུང་གཉིས་སུ་མེད། རྟེན་དང་རྟེན་པ་ཡིན་པས། སེམས་གནས་པའི་ཚེ་རླུང་ཟིན་ཅིང་། རླུང་ལས་ས་ཆུ་མེ་རླུང་ནམ་

མཁའི་རླུང་དང་ལྔ། དེ་ལ་རྩ་རོ་རྐྱང་གཉིས་ལ་ལྔ་གཉིས་བཅུ། རྒྱུ་བ་དེ་ནང་དུ་རྒྱུ་བའི་རྟགས་སུ། རྣལ་འབྱོར་པའི་མཐོང་སྣང་སུ། 
དུ་བ་ལྟ་བུའི་ཁ་དོག་མ་ངེས་པ་དང་། སྨིག་རྒྱུ་ལྟ་བུའི་ཆུའི་རིགས་དང་། སྲིན་བུ་མེ་ཁྱེར་དང་། མེ་སྟག་ལྟ་བུ་ལོགས་མའི་རིག་དང་། མེ་སྦར་བ་ལྟ་བུ་གཅིག་
ནས་མང་པོའི་བར་དང་། སྤྲིན་མེད་པའི་ནམ་མཁའ་ལྟ་བུ་རྒྱ་ཆེ་ཆུང་མ་ངེས་པ་དང་། འོད་དམར་པོ་སེར་པོར་ལམ་ལམ་པ་དང་། སྣང་བ་མེད་པའི་མུན་ནག་ལྟ་
བུ་དང་། ཉི་མ་དང་ཟླ་བ་འོད་ཅན་དང་། འོད་མེད་པ་དང་། ཕྱེད་པོ་དང་། བར་སྣང་སྦྲང་འདབ་ལྟ་བུ་སྐྱ་ཙེག་གི་སས་གང་བ་དང་། འོད་ཀྱི་ཐིག་ལེ་ཁ་དོག་
ལྔའི་གང་རུང་ལ། འོད་ཟེར་གྱིས་ཐག་པ་བརྐྱང་བ་ལྟ་བུ་དང་། འོད་ལྔའི་སྣང་བ་ཅི་རིག་པ་མཐོང་སྟེ། རླུང་གི་ ཉམས་སྒྲོན་ལས་ མཚན་མ་རྣམ་ལྔ་ཡང་། དུ་
བ་ལྟ་བུ་ལོང་ལོང་དང་། །སྨིག་རྒྱུ་ལྟ་བུ་གྱ་གྱུ་དང་། །སྤྲིན་མེད་ལྟ་བུ་དམར་འཕྲོ་དང་། །མར་མེ་ལྟ་བུ་དམར་ཀེམ་གསལ། །མཁའ་ལ་ཉི་ཤར་ལྟ་བུ་དང་། །

ཤུག་སྣང་བརྒྱད་པ་སྣང་བ་ཡང་། །གྲུར་ཞུག་འགྲོ་བ་སྙོམ་བྱེད་དང་། །མཁའ་ལ་ཉི་ཤར་ལྟ་བུར་སྣང་། །སྣང་བ་མུན་པར་གྱུར་པ་དང་། །ནམ་མཁའ་རྡུལ་གྱིས་གང་
བ་དང་། །མཁའ་ལ་འོད་དུ་འབར་བ་དང་། །ལུས་དང་འབྱུང་བའི་སྣང་མེད་པར། །སེམས་ཉིད་གསལ་སྟོང་དྭངས་པ་ལ། །མེ་ལོང་སྐར་མངས་བརྒྱན་པ་མཐོང་། 
ཅེས་སོ། །གཞན་ཡང་སེམས་ནི་འཁོར་འདས་ཐམས་ཅད་ཀྱིས་ཀུན་གཞི་ཡིན་པས། ཐོག་མེད་དུས་ཀྱི་ཤེས་བྱའི་བག་ཆགས་ཐམས་ཅད་ཀུན་གཞི་ལ་ཡོད་པ་དང་། 
ཀུན་གཞི་དཔེ་བསྐྱེད་པའི་ལུས་འདི་ལ། སྣང་སྲིད་འཁོར་འདས་ཀྱིས་ས་བོན་རྩ་མདུད་ལ། ཡི་གེའི་ཚུལ་དུ་དོད་པའི་ནང་དུ་རླུང་སེམས་ཚུད་པའི་རྟེན་འབྲེལ་གྱིས། 
ཕྱི་སྣོད་ནང་བཅུད་སྐྱེ་འགྲོ་རིས་དྲུག །བསོད་ནམས་པོ་རང་རིག་པ་ཅན་ལ་སོགས་པ། དབྱིབ་གཟུགས་ཁ་དོག་སྣ་ཚོགས་པ་ཤེས་བྱ་ལ་ཅི་སྲིད་པ་གང་ཡང་
སྣང་དུ་རུང་བ་དེ། རྣལ་འབྱོར་པས་སྒོམ་པའི་ཉམས་སྣང་ཡིན་པས། བཟང་ངན་གྱིས་རྣམ་པ་གང་ལ་ཡང་། ཆགས་སྡང་མི་བྱ་བར། ཉམས་སྣང་དེ་ཉིད་

༄༅། །ཀྱིས་སྟེང་དུ་སེམས་གཏད་ཅིང་། སྣང་སེམས་བསྲེ་བར་བྱའོ། །ཉམས་འགྲོ་དྲུག་རྩ་གནས་རླུང་ཚུད་དང་། ཐོག་མེད་བག་ཆགས་སྣ་
ཚོགས་དང་། །སེམས་ཉིད་ཅིར་ཡང་འཆར་བའི་ཕྱིར། །འགྲོ་དྲུག་སྣང་ཚུལ་སྣ་ཚོགས་དང་། །ལྷ་དང་ལྷ་མོ་ལ་སོགས་དང་། །སྐྱེས་མོས་ཚལ་དང་ཞིང་ཁམས་
སོགས༑ །ངན་སོང་གསུམ་གནས་སྡུག་བསྔལ་དང་། །འདོད་ཁམས་ལྷ་མའི་སྣང་ཚུལ་དང་། །གཟུགས་ཁམས་གཟུགས་མེད་བསམ་གཏན་དང་། །པདྨའི་
ཚལ་དང་སངས་རྒྱས་ཞིང་། །ཉམས་ཀྱི་སྣང་བ་ཅིར་ཡང་འཆར། །དེ་ཀུན་སེམས་ཉིད་རང་སྣང་ལས། །མ་གཡོས་དེང་ནི་མ་བཅོས་བཞགས། །ཅེས་སོ། །
ནང་གིས་དྲོད་རྟགས་ནི། ཉམས་སྒྲོན་ནི། དྲོད་ནི་བཟོད་པ་ཕྲ་ཐོབ་དང་། །ལུས་ཡང་བདེ་བ་འབྱུང་བ་དང་། །དབུག་ནི་རྒྱུ་བ་མི་ཚོར་དང་། །སེམས་ཉིད་རྣལ་
དུ་ཕེབ་པའི། །གསལ་ལ་ཡུལ་མེད་མི་རྟོགས་ནས། །ཅེས་སོ། །ཕྱིས་རྟག་ནི། ནོར་རྫས་དང་གཉེན་འདུན་ལ་སོགས་པ་ཚེ་འདིའི་བྱ་བ་ཐམས་ཅད་བློས་ཐོང་

ནས༑ ཅི་ལ་ཡང་ཆགས་སེམས་ཆུང་བ་སྟེ། རྩ་ཚིག་ལྟར་རོ། །གཞན་ཡང་། ཕྱི་གསང་སྒྲོན་ལས་རྟགས་ལུས་ནི་ཡོད་མི་ཚོར། །ནང་རྟག་དབུག་ནི་རྒྱུ་མི་
ཚོར༑ །གསང་རྟགས་དངོས་པོའི་ཞེན་པ་ཆུང་། །ཉམས་ནི་མིང་དུ་ཐོག་ཤིང་། །ཤེས་པ་ཁོང་ནས་དགེ་བ་འབྱུང་། །ལུས་ནི་འདར་ཤིང་སྤུངས་པ་དང་། །འཕགས་
དང་རྒྱུག་པའི་ལས་རྣམས་བྱེད། །ངག་གི་རྒོད་ཅིང་དུ་བ་དང་། །ཁ་ནས་སྒྲ་སྐད་སྣ་ཚོགས་འདོན། །སེམས་ནི་འཛིན་མེད་བཏང་དཀའ་ལ། །ཕྱི་ནང་ཤེས་པ་མི་
རྒྱུ་ལ། །ཅེས་པས། རྣལ་འབྱོར་པ་སྒོམ་པའི་དུས། ལུས་ལ་འཕར་འདར། མཆོད་རྒྱུག །ཚ་བྲབ་ན་སྲིད་ཤང་འགུལ་སྣ་ཚོགས་དང་། ངག་ཏུ་རྒོད་པ། 
ངུ་བ། གླུ་དབྱངས་ལ་སོགས་སྐད་སྣ་ཚོགས་དང་། སེམས་ལ་བདེ་སྡུག་གསལ་མི་གསལ། མེས་ཚིག །ཆུས་ཁྱེར། ཁྱི་དང་གཅན་སྦྲུལ་ལ་སོགས་
ཀྱིས་གཙེས་པའི་སྣང་བ་ལ་སོགས། ཉམས་ལ་འདི་མ་འབྱུང་བ་མེད་ཅིང་། ལུས་ངག་ཡིད་གསུམ་ལ་ཅི་བྱུང་ཡང་ཉམས་ཡིན་པས། བཟང་བ་འདྲ་ལ་

༄༅། །དགའ་བ་དང་། ངན་པ་འདྲ་ལ་མི་དགའ་བ་དང་། ཐམས་ཅད་མི་བྱ་ལ། ཉམས་གང་བྱུང་དེ་ཉིད་ཀྱི་སྟེང་དུ་སེམས་སྐྱོངས་ངོ་། །རྨི་
ལམ་ཀྱི་རྟག་ཀྱང་མང་དུ་གསུང་མོད་ཀྱིས། རྣལ་འབྱོར་པ་བདེ་ཞེན་འཕེལ་བའི་རྒྱུ་ཡིན་པས། ཉིན་སྣང་ཐམས་ཅད་ཀྱང་བདེ་ན་མེད་རྨི་ལམ་ལྟ་བུར་ཤེས་དགོས་
ནས༑ རྨི་ལམ་ལ་བདེན་པ་མེད་པར་ཤེས་པའོ། །གང་ གསང་སྒྲོན་ལས་ ལ་ཞེན་པ་མེད་ཅིང་ཆགས་པ་ཆུང་། །རྟག་ཆེན་དེ་ཡོད་གཞན་གྱིས་ཁར་མ་ལུས། །
ཅེས་གསུངས་པས། ཚེ་འདིའི་བྱ་བ། སྣང་བའི་མངོན་ཞེན་ཆོད་ན། རྟག་གཞན་མ་བྱུང་ཡང་བཟོད་ལ། རྟག་ཐམས་ཅད་འཛོམ་ཡང་མངོན་ཞེན་ཆེ་ན། 
དུད་པ་བྱུང་ནས་མེ་བུས་པ་དང་འདྲའོ། །བཞི་པ་འབྲས་བུ་བསྟན་པ་ནི། རྣལ་འབྱོར་པ་དེ་འགོག་པའི་ཚེ། ངེས་ རྩ་ཚེགས་ལས་ པར་མི་ལུས་ཀྱིས་ཐོབ་ནས་སུ། །
ཆོས་སྤྱོད་པ་དང་ལྡན་གྱུར་ཏེ། །དེ་ཚེ་ཆོས་ཉིད་བདེན་པ་མཐོང་། །ཅེས་པ་ལ་གཉིས། རྒྱུ་མཐུན་གྱི་འབྲས་བུ་ནི། རྣལ་འབྱོར་པ་དེ་གནས་པའི་ཉམས་དེ་

ཙམ་ནས་འཕོས་ནས། གོང་གི་བསྟན་པ་ལྟར་ཏིང་ངེ་འཛིན། རབ་ལ་ཕྱིན་པ་དེ། བར་དོའི་འོད་གསལ་ངོས་ཟིན་པ་དེ། ཏིང་ངེ་འཛིན་རྩལ་རྫོགས་ཏེ་སངས་རྒྱས། 
རྩ་ཚིག་ནས་ འབྲིང་སྒྱུ་ལུས་བར་དོར་ལྷའི་རིག་པ་འཛིན་པར་བརྫུས་ཏེ་སྐྱེས་ནས་ཏིང་ངེ་འཛིན་རྫོགས་པར་འགྱུར། ཐ་མ་མི་ལུས་ཐོབ་ནས་གདམ་ངག་ཟབ་མོ་དང་འཕྲད། ཆོས་
ཉིད་བདེན་པའི་དོན་མཐོང་བར་གསུང་སྟེ། རང་ ཉམས་སྒྲོན་ལས་ འབྲས་རྣལ་འབྱོར་འཕོ་བའི་ཚེ། །གདམས་པའི་གནད་དང་ཤེས་རབ་ཀྱིས། །འགའ་ཞིག་ཡེ་ཤེས་ཆོས་
སྐུར་སྦྱོར། །འགའ་ཞིག་སྒྱུ་ལུས་བར་དོ་ནས། །ལྷ་མིའི་རིག་འཛིན་དེ་ནས་གྲོལ། །ཕལ་ཆེར་བག་ཆགས་རྟོགས་མཐུས་ཡིས། །ངེས་པར་མི་ལུས་ཐོབ་ནས་སུ། །
ཆོས་སྤྱོད་པ་དང་ལྡན་གྱུར་ཏེ། །དེ་ཚེ་ཆོས་ཉིད་བདེན་པ་མཐོང་། །ཅེས་སོ། །སྐྱོན་གྱིས་བྱེད་པའམ། རྣམས་སྨིན་གྱིས་འབྲས་བུ་ནི། གནས་པའི་ཏིང་ངེ་འཛིན་
དཔེ༑ ཉོན་མོངས་པ་དང་གཟུང་འཛིན་གྱིས་མཚན་མ་ཆེ་དྲག་གྲོལ་ནས་མི་གཡོ་བའི་ཏིང་ངེ་འཛིན་ཐོབ་པར་གསུང་སྟེ། རྟོག་པའི་ངང་གནས་རྣལ་འབྱོར་པས། །

༄༅། །གསལ་ལ་ཡུལ་མེད་གོམས་པ་ཡི། །ཉོན་མོངས་ཀུན་བརྟགས་འབྲིང་བཅོམ་ནས། །བརྟེན་པའི་ཆ་ལ་མི་གཡོ་ཐོབ། །ཅེས་གསུངས། གཉིས་
པ་ལྷག་མཐོང་རྟོག་པ་མི་གཡོ་བའི་རྣལ་འབྱོར་ལ་བཞི་སྟེ། ཏིང་ངེ་འཛིན་ལ་མཉམ་པར་བཞག་པ། ཏིང་ངེ་འཛིན་གྱིས་དཔེ། དེ་ལ་དྲོད་རྟག་ཅི་ལྟ་བུ་འབྱུང་དང་། འབྲས་
བུ་བསྟན་པའོ། །དང་པོ་ནི་ཅི་སྲིད་མཉམ་པར་བཞག་པའི་ཚེ། །སྐྱོན་གྱི་རྣམས་པ་འགག་ནས་ནི། །རང་བྱུང་ཡེ་ཤེས་དྲོད་དང་ལྡན། །ཉིན་མཚན་འདས་ཀྱི་བར་དུ་
གནས༑ །ཅེས་པས། མཉམ་པར་བཞག་ཐབས། སྐྱོན་ངོས་བཟུངས་ནས་ཡེ་ཤེས་སུ་སྦྱོར་ཐབས། རྟོགས་པ་ཡེ་ཤེས་ངོས་བཟུངས་བ། ཏིང་ངེ་འཛིན་ལ་གནས་
པའི་ཡུན་དང་བཞི་སྟོན་ཏེ། བཞག་ཐབས་ནི། རྣམ་ཤེས་ གསང་སྒྲོན་ལས་ འདུ་བའི་གནས་དག་དུ། །བག་ཕེབ་ལུས་སེམས་ལྷོད་པར་བྱ། །རྟོག་པ་བློ་ཡིས་ཞེན་པ་
བཟློག །ཕྲ་རག་ཡུལ་ལ་བློ་མི་བཟུང་། །རང་སེམས་ཐབས་ཀྱི་མཐོང་བྱ་སྟེ། །ཡང་དག་ཤེས་རབ་མིག་གིས་བལྟ། །ཅེས་པས། དེ་ལ་ཡང་གསུམ་ཀྱིས་དང་པོ། 

ཕྱི་ནང་གསང་བའི་རྣམས་གཡེང་མེད་པའི་གནས་སུ། ལུས་ངག་ཡིད་གསུམ་བདེ་བར་བྱས་ལ། ཚོགས་དྲུག་གི་ཡུལ་ལ་ཤེས་པ་ཕྱིར་མི་འཕྲོ་བར་རང་གིས་སེམས་ཀྱིས་
སེམས་ལ་ནང་དུ་ཡང་དག་པར་བལྟ་སྟེ། དེ་ཡང་ད་ལྟའི་སེམས་དེ། འགྱུ་བ་དང་། གནས་པ་དང་། གསལ་བ་དང་། བདེ་བ་དང་ཅི་ལྟར་འདུག་བརྟག་ལ། གང་
དུ་འདུག་པ་དེ་ལ་ལྟ་བའི་རྒྱས་འདེབ་དང་། འདི་ཡིན་གྱིས་བློས་བཟོ་མི་བྱ་བ་དང་། བདེ་གསལ་མི་རྟོག་པའི་ངང་ལ། གནས་འདུག་ན། གང་ལྟར་འདུག་པ་དེ་ཉིད་ལ། 
བྱུང་ས་གནས་ས་འགྲོ་ས་ངོ་བོ་གཟུག་དབྱིབ་ཁ་དྲག་པོ་ཅི་སྣང་བརྟག་ཅིང་སྒོམ་མཁན་གྱིས་སེམས་དང་། ཉམས་དེ་ལ་ཁྱད་ཅི་སྣང་བརྟག་ཅིང་ཁོ་རང་གི་སྟེང་དུ་བཞག་ 
གོ༑ །གསང་ མ་སྐྱེས་རང་བྱུང་སྐྱེ་བ་མེད། །སྐྱེས་པ་མེད་པའི་ཆོས་ཉིད་ལ། །མ་བཅོས་རང་བྱུང་ལྷུག་པར་བཞག །ཞེ་འདོད་མི་བྱ་ཕྱལ་བར་བཞག །ཅེས་གསུང་། 
དེའི་དོན་ཆོད་ ཆོད་ཚུལ་གོང་དུ་འབྱུང་ ནས་གནས་ ཆོད་ཚུལ་འོག་ཏུ་འབྱུང་ པ་ལ་ཡོན་ཏན་དུ་མི་བལྟ། །འགྱུ་བ་ལ་སྐྱོན་དུ་མི་བལྟ་བར། རྣམ་རྟོག་གིས་འགྱུ་བ་གང་བྱུང་ངོས་

༄༅། །བཟུང་ལ། ད་ལྟ་དྲན་བདོའི་རྣམ་རྟོག་དེ་ལ། བྱུང་གནས་འགྲོ་གསུམ་ངོ་བོ་གཟུགས་དབྱིབས་ཁ་དོག་ཅི་ལྟ་བུ་སྣང་། ཉམས་བདེ་གསལ་
མི་རྟོག་པ་དང་། འགྱུ་བ་དེ་ལ་ཁྱད་ཅི་འདུག །རྒྱུ་རྐྱེན་གྱིས་བྱས་མ་བྱས། དྲི་མ་ཡོད་མེད། ཁྱད་ཅི་སྣང་། སེམས་ཀྱི་ངོ་བོ་དེ་གང་ལ་བྱུང་བརྟག །སོ་སོར་ཕྱེ་
ཞིང་བརྟག །ཅིག་ཏུ་བསྲེ་ཞིང་བརྟགས། བྱུང་གནས་གང་བྱུང་དེ་ཉིད་ཀྱིས་སྟེང་འཚོ་ཞིང་བརྟགས་ཏེ། ཞི་ གསང་སྒྲོན་ལས་ གནས་བསྒོམ་པས་ལྷག་མཐོང་སྐྱེ། །རྣམ་
པར་རྟོག་ལ་ཡེ་ཤེས་སྐྱེ། །སྟོང་པ་ཉིད་ལ་སྙིང་རྗེ་སྐྱེ། །ཅེས་སོ། །སེམས་ཀྱིས་དོན་དེ་ཆོད་ནས། གཉིས་པ་ནི། སྔར་བཤད་པའི་དྲོད་རྟགས། མེ་དུ་བ་སྨྲིག་
ནས་བཟུངས་ཏེ། སངས་རྒྱས་ཀྱིས་ཞིང་ཁམས། གཟུགས་སྐུ་ལ་སོགས་པའི་མཐོང་སྣང་བཟང་ངན་ཅི་བྱུང་ཡང་། དེ་འདི་སེམས་བསྲེ་ཞིང་འཚོ། ཉམས་
སྣང་དེ་ལ་བྱུང་གནས་འགྲོ་གསུམ་དངོས་པོར་གྲུབ་པ་ཅི་སྣང་། སེམས་དང་གཅིག་གི་ཐ་དད་བརྟོགས། ཟུང་དུ་ གསང་ འཇུག་པའི་ཡེ་ཤེས་ནི། རྒྱུ་དང་རྐྱེན་

ལ་དྲག་མ་ལུས། །ཐུགས་འཕྲད་ཤུགས་ཀྱིས་ལྷུག་པར་འཆར། །ཅེས་སོ། །དེའི་དོན་ཆོད་ནས། གསུམ་པ་ནི། གཟུགས་སྒྲ་དྲི་རོ་རེག་བྱ་ལ་སོགས་པའི་
ཡུལ་དུ་སྣང་བ་ཐམས་ཅད་དང་། ཉོན་མོངས་པ་དུག་ལྔ་དང་། བདེ་སྡུག་གིས་ཚོར་བ། འཁོར་འདས་ལ་རེ་དོག་ལ་སོགས་ལ་བྱུང་ཚར་ཀྱི་སྟེང་དུ་བཞག་ཅིང་། ངོ་བོ་
གཟུགས་དབྱིབ་ཁ་དོག་བྱུང་གནས་འགྲོ་གསུམ་སེམས་དང་སེམས་བྱུང་ཁྱད་ཅི་སྣང་བརྟག་གོ། །ཆོས་ གསང་སྒྲོན་ལས་ ཀུན་སྤྲོས་བྲལ་རང་རིག་གསལ། །སྐུ་གསུམ་རང་ཆས་
རྩོལ་མེད་ལ། །དབྱེར་མེད་སྐྱེས་བུས་ཅི་བཞིན་དུ། །ལུས་སེམས་ཁོང་ཀློད་གང་དགར་བཞག །ཅེས་སོ། །དེ་ལྟར་སེམས་ལ་གང་ཤར་གྱིས་སྟེང་དུ་ཉམས་
སྐྱོངས་དགོས་པ་ཡང་། བོང་མཛོད་ལས་ འདོད་ཆགས་ཞེ་སྡང་གཏི་མུག་ཀྱང་། །རྣམ་རྟོགས་རླུང་གི་མ་བསྐྱོད་ན། །དེ་ཉིད་རང་བྱུང་ཡེ་ཤེས་ཡིན། །རང་བྱུང་ཡེ་ཤེས་
ཆེན་པོ་ཡང་། །རྣམ་རྟོག་རླུང་གིས་བསྐྱོད་པ་ན། །འདོད་ཆགས་ཞེ་སྡང་གཏི་མུག་ཡིན། །ཅེས་གསུང་། གཉིས་པ་སྐྱོན་ངོས་བཟུང་ཡེ་ཤེས་སུ་སྦྱོར་བ་ལ། མི་

༄༅། །མཐུན་ཕྱོགས་ཀྱིས་སྐྱོན་བསྟན་པ། །གོལ་སྒྲིབ་སུམ་ཅུ་སོ་དྲུག་སྟེ། ནོར་དུ་དོག་པ་ལྔ་བཤད་ན། །ལྟ་བ་ ཆར་པར་དོག་དང་རྟགས་པར་དོག །
བསྒོམ་པ་ལ་ ཕྱལ་བར་དོགས་དང་བྱིང་བར་དོགས། །འབྲས་བུ་ལ་ མེད་པར་དོག་དང་དེ་ལྔའོ། །སྒྲིབ་པ་ཆེན་པོ་བཅུ་བཤད་ན། །རྣམ་རྟོག་མི་ བྱུང་ན་བརླམས་ གཡོ་ཉམས་གསལ་
དང་༑ །བདེ་ བ་ལ་ཆགས་ སྡུག་སེམས་ལ་ དོག་པ་ མངོན་ ཤེས་འབྱུང་ ཤེས་དང་། །མཚན་ མདོ་པ་བསྒྱུར་ མའི་རྫུ་འཕྲུལ་འབྱིན་པ་དང་། །འདི་ལ་ བླ་མ་བརླམ་བ་ བླ་མེད་མཆོག་འཛིན་
དང་༑ །བདག་གིས་ ཁེངས་ནས་ ལྟ་བ་སྙོམས་པ་དང་། །གཞན་ ཞེ་ཐག་པས་ གྱིས་ལྟ་བ་ཁྱད་དུ་གསོད། །འདི་དག་སྒྲིབ་པ་ཆེན་པོའོ། །མ་ཤེས་མཚན་མར་བཟུང་བས་
འདུད༑ །མི་བཟད་དུག་འཐུང་འདྲ་སྟེ་སྐྱོན། །ཅེས་གསུངས་པས། ལྟ་བསྒོམ་ལ་ཐེམ་པའི་དྲི་མ་ལྔས་གདིང་དུ་མི་ཕྱིན་ཅིང་། ཡོན་ཏན་ལ་མངོན་པར་བརླམ་པ་
བཅུས་གོང་དུ་མི་འཕེལ་བ་སྟེ། དེ་ལྟར་བཅོ་ལྔའོ། །རྣལ་འབྱོར་དང་པོ་ལ་བཤད་པའི་སྐྱོན་དྲུག །བར་དུ་གཅོད་པ་བཅུ་དྲུག་དང་། སུམ་ཅུ་རྩ་བདུན་དུ་འགྱུར་ཡང་། 

སྐྱོན་དྲུག་སྒྲིབ་བཅུའི་ལྟ་བ། སྙོམ་གཉིས་གཅིག་དུ་བརྩི་བས། གོལ་སྒྲིབ་སོ་དྲུག་པོ་དེ་དག་གིས། རྣལ་འབྱོར་དང་པོ་ལ་ཏིང་ངེ་འཛིན་མི་འཕེལ་བས་སྤང་བྱ་ཡིན་
ལ༑ འདིར་སྣང་སྲིད་སེམས་སུ་རྟོགས་ཅིང་སེམས་ཉིད་རྟོགས་པའི་ཚེ། གོལ་སྒྲིབ་སྐྱོན་དྲུག །སྒྲིབ་བཅུ། དོག་པ་ལྔ། བར་ཆད་བཅུ་དྲུག །བྱིང་རྨུག་རྒོད་
འཐོར་གང་བྱུང་ཡང་། དེ་ཉིད་ཀྱིས་སྟེང་དུ་བཞག་ནས་ངོ་བོ་ལ་བལྟས་པས། གོལ་སྒྲིབ་ཐམས་ཅད་རིག་པའི་རྩལ་མ་འགགས་པ་ལས། ཅིར་ཡར་འཆར་ཞིང་། 
རིག་པ་ བྱང་ཆུབ་སེམས་ ཉིད་གཞི་མེད་རྩ་བྲལ་སྐྱོན་ཡོན་གྱིས་མཐའ་ལས་འདས་པར་རྟོགས་པས། སྐྱོན་ཐམས་ཅད་ཡེ་ཤེས་སུ་འཆར་བའོ། །སྐྱོབ་པ་ལས་ ཐམས་
ཅད་བདག་ཏུ་རྟོགས་པས། ཉོན་མོངས་སྐྱེ་ཡུལ་མེད། བདག་ཉིད་བསམ་གྱིས་མི་ཁྱབ་པས་ཉོན་མོངས་སྐྱེ་མཁན་མེད། ཉོན་མོངས་མ་བཅད་རང་བཅད་སངས་
རྒྱས་དགོངས་པ་ཡིན། །ཅེས་པ་དང་། དམ་པ་ཉིད་ཀྱིས་སྐྱོན་སེལ་གསུང་པ། སྟོང་པར་ལྟ་ བ་ལ་ཁྱད་མེད་སྟེ་ མེད་ན་ཆད་པར་མ་སོང་། ཐེར་ཟུག་ལྟ་ཎ་ན་

༄༅། །རྟག་མ་སོང་། བསམ་ བསྒོམ་པ་ལས་ རྗེས་མ་འབྲང་ཕྱལ་བར་མ་སོང་། །འཐེབ་པའི་ རྨུག་པ་མེད་ན་ཕྱིང་མ་སོར་། །རང་ རྟག་ཆད་བྱིང་རྨུགས་ཐམས་ཅད་ཀྱིས་
མཐའ་ལས་འདས་པའི་ རིག་ཡེ་ཤེས་རང་གསལ་དུ་ཡོད་པས། །འབྲས་བུ་མེད་པར་མ་སོང་དེ་དག་གོ། །ཅེས་སོ། །གསུམ་པ་ཡེ་ཤེས་ངོས་བཟུང་བ་ལ་བཞི་སྟེ། རྟོགས་པ་
སྐྱེས་ཚུལ་གྱིས་རིམ་པ་དང་། རྟོགས་པ་རང་གི་ངོ་བོ་དང་། དེ་རིང་རྒྱུད་ལ་བཙལ་ཐབས། གོང་དུ་བོག་འདོན་པའོ། །དང་པོ་ནི་གང་ལྟར་སེམས་ལ་འཆར་སྒོ་གང་
བྱུང་གིས་སྟེང་དུ་བཞག་ཅིང་དེའི་ངོ་བོ་ལ་བལྟས་པས། མཉམ་པར་བཞག་ཐབས་གསུམ་ལ། རྟོག་པ་སྐྱེས་ཚུལ་གསུམ་འབྱུང་སྟེ། དང་པོ་རྣམ་པར་རྟོགས་པ་
འཕྲ་རག་གང་བྱུང་ཐམས་ཅད། རང་བྱུང་རང་ཞིར་གསལ་སྟོང་དུ་གྲོལ་ནས། གསལ་སྟོང་དེ་ཉིད་རང་རིག་པའི་ཡེ་ཤེས་སུ་རྟོགས་པ་ནི་རྟོགས་པའི་སྒོ་གཡོ་བ་ཞེས་
སོ༑ ཉམས་ མཉམ་བཞག་རྟོགས་པ་རང་གྲོལ་དང་། སྟོང་གསལ་བདེ་ལ་མི་རྟོགས་ནས། དེ་ནས་ངར་འཛིན་གྱིས་རྣམ་རྟོགས་པ་གྲ་མ་ཉམས་ཟུར་མ་ཆགས་

པ༑ ཟུར་མ་ཉམས་པ་ཉིད་རྒྱུ་ཅན་མེད་ཅིང་འདུལ་མ་བྱས་རང་བྱུང་གིས་ཡེ་ཤེས་ ཀླུང་གསལ་ཡས་ དྲི་མེད་ཆོས་སྐུར་ལྷག་གི་རྟོག་པ་ནི། རྟོགས་པའི་ངོ་བོ་ཐོབ་པ་ཞེས་
བྱའོ༑ །རང་བྱུང་གིས་ཡེ་ཤེས་རང་ལས་བྱུང་། །དེ་ཤེས་རབ་ཡེ་ཤེས་ཙམ་དུ་བརྗོད། །ཅེས་དང་། རང་བྱུང་ ཀུན་བྱེད་ལས་ རྒྱུ་རྐྱེན་མེད་ལས་བྱུང་བ་ཡིན། །ཡེ་ཤེས་
འགག་པ་མེད་པར་གསལ་བ་ཡིན། །ཅེས་སོ། །དེ་ནས་ཉམས་སྣང་ལ་གང་བྱུང་བ་ཐམས་ཅད། རྒྱུ་རྐྱེན་མེད་པར་འགག་མེད་རིག་པ་རང་སྣང་དུ་རྟོག་ལ། གཞན་
ཡང་སྣང་སྲིད་ཤེས་བྱའི་ཆོས་ཐམས་ཅད། སེམས་ཉིད་རང་སྣང་དུ་རྟོགས་ཅིང་། སྣང་སེམས་གཉིས་མེད་དུ་འདྲེས་ནས། ཡུལ་མེད་རང་གསལ་གྱིས་ངང་ལ་གནས་
པའི་རྟོགས་པ་བརྟེན་པ་ཞེས་བྱའོ། །ཡུལ་མེད་རང་གསལ་ཉམས་ཀྱིས་གདིང་། །ཅེས་སོ། །ཆོས་ཚུལ་གསུམ་པོ་དེ་ལ། སེམས་ཉིད་འོད་གསལ་ཆེན་པོ་ལ། 
ཇི་སྲིད་མཉམ་པར་བཞག་པའི་ཚེ། །རྣམ་པར་རྟོག་པ་སྔོན་ལས་བྱུང་། །ཡེ་ཤེས་ཆེན་པོ་ཕྱི་ནས་ཤར། །སྐྱོན་བཅོས་གཡོ་བའི་ཉམས་ཞེས་བྱ། །གསལ་བའི་ངང་

༄༅། །ལ་རྟོག་པ་འབྱུང་། །བྱུང་བ་དེ་ཉིད་དབྱིངས་སུ་རིགས། །སྐྱོན་བཅོས་ཐོབ་པའི་ཉམས་ཞེས་བྱ། །སྣང་གསལ་རང་རིག་ཡེ་ཤེས་ཀློང་། །ཅི་
སྣང་འགགས་མེད་འཛིན་ཆགས་མེད། །གཉིས་མེད་རིག་པར་ལྷུན་གྱིས་གྲུབ། །རྟག་དུ་དེ་ལྟར་གནས་པ་ནི། །སྐྱོན་བཅོས་བརྟེན་པའི་ཉམས་ཞེས་བྱ། །ཅེས་
གསུངས་པས་མངོན་ནོ། །གཉིས་པ་རྟོགས་པ་རང་གི་ངོ་བོ་རབ་འབྲིང་ཐ་མ་གསུམ་སྟེ། རབ་ཀྱིས་མཉམ་པར་བཞག་དུས། སེམས་ཉིད་སྐྱེ་བ་མེད་པ། གསལ་
སྟོང་དཀའ་དག་ཆོས་སྐུ་ལས་མ་གཡོས་གཞན་རྒྱ་མཚོ་ལ་གཟུགས་འཆར་བ་ལྟར་འགགས་མེད་ཀྱིས་རོལ་པ་ལས་ཤེས་བྱ་ཐམས་ཅད། མ་འདྲེས་ཡོངས་རྫོགས་སུ་ལྷུན་
གྱིས་གྲུབ་ལ། མ་སྐྱེས་མ་འགགས་སྔ་ཕྱི་མེད་པར། མཚན་ཉིད་དབྱེར་མེད་དུ་ཉམས་སུ་མྱོང་ཞིང་། མྱོང་མཁན་གྱིས་རིག་པ་ཉིད། །གཇིག་གསུམ་ཀྱིས་ངོ་
བོར་གྲོལ་བ་ནི། སྐུ་གསུམ་དབྱེར་མེད་ཀྱིས་དགོངས་པ་ཞེས་བྱའོ། །མ་ སྐྱོབ་པ་ལས་ བྱས་སྤྲོས་བྲལ་ཆོས་ཀྱིས་སྐུ། །མ་འགགས་རང་སྣང་ལོངས་སྤྱོད་རྫོགས། །

མཚན་ཉིད་སྣ་ཚོགས་སྤྲུལ་པའི། །སེམས་དད་ཆོས་སུ་འདྲེས་པ་ནས། །སྐུ་གསུམ་ངོ་བོ་དབྱེ་བ་མེད། །ཅེས་སོ། །རྗེས་ཐོབ་ནི། དྲན་བས་ཟིན་ཚད། སྣང་བ་
ཐམས་ཅད་སེམས་ཉིད་རང་སྣང་སྒྱུ་མར་འཆར་ཞིང་། མ་ཟིན་དུས་བཏང་སྙོམས་དུ་གནས་ཏེ། ཐ་མལ་གྱིས་འཁྲུལ་སྣང་མེད་དོ། །དྲན་ཟིན་གཉིས་མེད་གསལ་ཐེབ་
སྟེ༑ །རང་སྣང་སྒྱུ་མར་གསལ་བ་དང་། །རྩོལ་ན་བཏང་སྙོམས་ཆེན་པོར་གནས། །ཅེས་སོ། །འབྲིང་གིས་མཉམ་བཞག་དུ་སྣང་རིག་ཆོས་ཐམས་ཅད་ཡུལ་མེད་རིག་
པ་རང་གསལ་དུས་གཅིག་པའི་ངང་ལ་གནས་པས། རེ་དོགས་གཉིས་འཛིན་ལ་སོགས་པ་ལྟ་བསྒོམ་གྱིས་སྐྱོན་མི་མངའ་སྟེ། མཉམ་བཞག་མི་མཐུན་གཉེན་པོ་བྲལ་མ་
གཏིང་ཡིད་མེད་མེད་མི་ཡོར་གནས། བདེ་གསལ་མི་རྟོག་སྤྲོས་དང་བྲལ། །ཅེས་སོ། །རྗེས་ཐོབ་ནི་དྲན་བས་ཟིན་དུས་རིག་པ་རང་སྣང་དུ་ཤེས་ཅིང་། མ་ཟིན་དུས་ཐལ་དུ་
འགྲོ་ཡང་འཕྲལ་ལ་ཟིན་ནོ། །རྗེས་ ཉམས་ ཤེས་དྲན་བས་མ་ཟིན་ན། །ཐ་མལ་འཚོར་དང་བཏང་སྙོམས་གནས། །སྐབས་སུ་རང་ལོག་ཐུགས་འཕྲད་འབྱུང་། །ཅེས་སོ། །

༄༅། །ཐ་མ་ནི། མཉམ་བཞག་དུས། རྣམ་པར་རྟོགས་པ་ཉིད། རང་བྱུང་གིས་ཡེ་ཤེས་སུ་རྟོགས་ཅིང་། རིག་པ་རང་གསལ་གྱིས་ངང་ལ་
གནས་པས། འགྱུ་གནས་གཉིས་ལ་ཁྱད་པར་མེད། །མཛོད་ཕྱི་མ་ལས་ རིག་པ་ཕྱི་ནང་མེད་པར་གསལ་བ་ལྷག་མཐོང་ཡིན། གསལ་བའི་དོན་ལ་མ་ཡེང་ཞི་གནས་
ཡིན༑ རྗེས་ཐོབ་ནི། དྲན་པས་ཟིན་དུས། ཐ་མལ་གྱིས་ཞེན་པ་མེད་པར་བཏང་སྙོམས་དུ་འདུག་ལ། མ་ཟིན་དུས་ཐ་མལ་འཁྲུལ་སྣང་དུ་འཆར་རོ། །ཉམས་
སྒྲོན་ལས། ཐ་མལ་འཆོར་དང་བཏང་སྙོམས་གནས། །ཅེས་པའོ། །གསུམ་པ་ཉམས་རྟོགས་ཟུང་དུ་འབྲིལ་བ་སྟེ། རང་གིས་རྒྱུད་ལ་སྐྱོངས་ཞིང་བཙའ་བའི་
ཐབས་ནི། བྱང་ཆུབ་སེམས་རྫོགས་པ་ཆེན་པོའི་སེམས་ཀྱིས་རང་བཞིན་རྟོགས་པའི་དོན་ལ་ཏིང་ངེ་འཛིན་དང་ལྡན་ནས། དེའི་བཙའ་ཐབས་ལ་རྣམ་པ་དྲུག་སྟེ། ཕྱི་
ནང་གིས་དམ་ཚིག་གིས་ཉམས་ནས། ཡེངས་བ་བྱུང་ནས། སྒོམ་མི་ཁམས་པ་དང་། འཇུག་དཀའ་བ་དང་། སེམས་གནས་མི་ཐུབ་པ་དང་། ལུས་སྡོད་མི་

ཚུག་པ་བྱུང་ནས། ཏིང་ངེ་འཛིན་ལྟ་བར་འགྲོ། ལྟ་བ་ཁ་འབྱམས་སུ་འགྲོ། ཏིང་ངེ་འཛིན་གྱི་དྲོད་རྟགས་ཇེ་ཡལ་དུ་འགྲོ་ནས། མཐར་ངན་སོང་ཁ་བརྒྱུད་པར་གྱུར་
ནས༑ དམ་ཚིག་ཐམས་ཅད་མ་ཉམས་པར་བསྲུངས་བ་གལ་ཆེ་སྟེ། ལུང་ལས། དེ་ལ་ཐ་ཚིགས་ཕྱི་དང་ནང་། རང་བཞིན་ཕུང་པོ་ཁམས་གཞན་གནས། །ཅེས་
སོ༑ །གཉིས་པ་བསྒོམ་པའི་དུས། བསམ་སྤྱོད་དྲག་པོར་མང་ན། ཆུ་བསྙོགས་པ་དང་འདྲ་བ་སྟེ། ཡུན་དུ་བསྒོམ་ཀྱང་ཏིང་ངེ་འཛིན་སྙོག་མ་མི་དང་བས། 
སེམས་ཀྱིས་རང་བཞིན་ཆོས་ཀྱིས་དབྱིངས་ལ་མ་ཡེངས་བགས་ཀྱིས་ལྟ་བར་བྱའོ། །ལུང་ལས། སྣང་བ་མེད་པའི་ཆོས་ཉིད་ནི། །མ་བརྩལ་བཞག་ན་བསྒོམ་པ་
ཡིན༑ །དེ་དང་དེར་ནི་རྣམས་བརྩལ་ན། །དེ་ལ་དེ་ནི་མི་སྣང་ངོ་། །ཅེས་སོ། །གསུམ་པ་ནི། ཏིང་ངེ་འཛིན་ཤིན་དུ་གསལ་ཡང་། །ཡུན་རིང་ན་སྔར་གོམས་
ཤས་ཆུང་བའི་དབང་གིས། །བྱིང་རྒོད་བྱུང་ཡང་ངོས་མི་ཟིན་ཏེ། །ངོས་བཟུང་བྲལ་བའི་རིག་པ་ཇེ་གབ་དུ་སོང་ནས། བདེན་པ་མཐོང་དུ་མི་བཏུབ། ངེས་ཤེས་

༄༅། །དང་བརྩོན་འགྲུས་ཆུང་དུ་འགྲོ་བས། ཏིང་ངེ་འཛིན་མ་དུབ་ཙམ་དུ་བཞག་ཅིང་། ཁམས་སོ་མ་སོ་མ་བྱས་ལ་བསྒོམ་མོ། །བཞི་པ་ནི། རྣལ་
འབྱོར་པ་ཏིང་ངེ་འཛིན་གྱིས་ཤུགས་དང་ལྡན་པའི་ལྟ་བའི་བརླབ་མ་མཐོང་བའི་དབང་གིས། སྣང་སྲིད་ཡེ་ཤེས་སུ་ཤར་ཞིང་མཐོང་བསྒོམ་གྱིས་དྲོད་རྟགས་ལྟར་དུ་འཆར་བའི་
དུས་ན། ཉམས་རྟོག་གིས་ང་རྒྱལ་ནས། ད་ནི་བདག་ལ་ཏིང་ངེ་འཛིན་གྱིས་འགལ་རྐྱེན་མེད་བཏང་སྙོམས་ན། འཇིག་རྟེན་གྱི་ཁེ་དྲག་དང་། འདུ་འཛིན་དང་། 
འདོད་ཡོན་དང་། བཀུར་སྟི་དང་། ཉེ་འཁོར་གྱིས་རྗེས་སུ་འབྲང་ནས། ཆོས་བརྒྱད་གྱིས་སྒོ་ཡང་མི་འགྱེལ་བར། བདག་ཅག་རྣལ་འབྱོར་པ་ཡིན་ཟེར་ཞིང་། སངས་
རྒྱས་པར་གདོན་མི་ཟ་སྐད་པ་དེ་ནི་ཤིན་འཁྲུལ་ཏེ། འབྱུང་བའི་ལྷག་མ་མ་ཟད་པས་ལུས་ལ་ཞེན་ཅིང་། འདུ་ཤེས་ཀྱི་ལྷག་མ་མ་ཟད་པས་ཆགས་སྡང་འབྱུང་བ་
ཡིན་ཆེ་ན། སླར་ཡང་དེའི་བགག་ཀུན་གྱིས་ལ་བསོགས་ནས་མཐོ་རིས་ཀྱང་མི་ཐོབ་ན་ཐར་པ་ལྟ་ཅི་སྨོས། དེ་ནས་རྟགས་དུ་དགོན་པ་བསྟན་ཞིང་། འཇིག་རྟེན་

གྱིས་འབྲེལ་པ་བཅད་དེ། ཆོས་བརྒྱད་ཀྱིས་ཁུར་སྤང་བར་བྱའོ། །ལྔ་པ་ནི། རྣལ་འབྱོར་པ་ལ་མངོན་ཤེས་ཡོན་ཏན་འཕྲ་མོ་བྱུང་ན། དེ་ལ་རང་ཡང་བརློམ་པ་སྐྱེ་
ཞིང་གཞན་ལ་སྒྲོག་པ་དེ་ནི། དེ་བདུད་ཀྱིས་ལས་ཆེན་པོ། བར་ཆད་ཐམས་ཅད་འཇུག་པའི་རྒྱུ་ཡིན་པས། མངོན་ཤེས་རྫུ་འཕྲུལ་ཡོན་ཏན་ཅི་ལྟ་བུ་ཡོད་ཀྱང་། 
དམ་པ་དང་དམ་པོ་མི་བྱ་བར་འབད་ཅིང་ཡོན་ཏན་གོང་འཕེལ་བརྩོན་པར་བྱའོ། །དྲུག་པ་ནི། གདམ་ངག་དང་པོ་ཐོབ་ནས་སངས་མ་རྒྱས་ཀྱིས་བར་དུ་གདམས་ངག་
གིས་འདེབས་ལུགས། ཏིང་ངེ་འཛིན་གྱིས་དམིགས་ཁྲིད། དབྱིངས་ཀྱིས་སྣང་ལུགས། །ཡེ་ཤེས་ཀྱི་འཇུག་ལུགས། ཉམས་རྟོགས་མཚན་མ་ཐམས་ཅད་སྙིང་
སྒོར་ཡང་འབྱུང་བར་མི་བསམ་ན། ཁར་ཕྱུང་བ་ལྟ་ཅི་སྨོས། གལ་ཏེ་སྨྲས་ན་ལས་དང་པོ་བས། ཉམས་དང་དྲོད་རྟག་རྟེན་ནས་མེད་པར་འགྱུར་ཞིང་། གདེངས་
ཐོབ་ནས་ཀྱང་སངས་རྒྱས་མྱུར་དུ་ཐོབ་པར་བྱེད་དོ། །ལུང་ལས་ཀྱང་། རྒྱ་མཚོ་བཏིང་གིས་ཕ་འོང་ལྟར། །བསྐལ་པར་དཀྲུག་ཀྱང་ཁར་མི་འབྱུང་། །ཅེས་སོ། །

༄༅། །ཐོག་མ་ནས་ཐ་མའི་བར་དུ། བླ་མ་ནི་རྟག་དུ་ཡིད་གྱི་ཏིང་ངེ་འཛིན་བྱ་ཞིང་། ཡུད་ཙམ་ཡང་འབྲལ་བའམ། ཕྱ་བའི། རྔན་སེམས། 
མི་དགོས་པར་མི་ལྟའོ། །གལ་ཏེ་སྐྱོན་དེ་དག་བྱུང་ན། བསམ་གཏན་ཇེ་མེད་དུ་འགྲོ་ནས་ངན་སོང་གསུམ་ཁ་བརྒྱུད་པར་བྱེད་དོ། །ཅེས་གསུང་པས། དེ་ལ་དཔང་
པོ་བྱ་ཞིང་། ཟག་མེད་མངོན་དུ་མ་གྱུར་བར། དྲན་ཤེས་བག་ཡོད་ལྡན་པས་བརྩོན་པར་བྱའོ། །བཞི་པ་ཉམས་རྟོགས་བོག་འདོན་པ་ལ་གསུམ་སྟེ། རབ་ཉམས་རྟོགས་
ཡོན་ཏན་གྱིས་ངམ་ནས། འདི་བས་གོང་དུ་སྙོམས་པའི་རླམ་པ་དང་། ཁེངས་པས་འཆིང་སྟེ་བོག་མི་ཐོན་པ་ཡིན་པས། རང་ལ་སྐྱོན་དེ་འདྲ་ཅི་འདུག་ཡང་ངོས་
བཟུང་ཞིང་། སངས་རྒྱས་ཀྱིས་ཡོན་ཏན་ཕྲིན་ལས་མ་ལུས་པ། རང་སེམས་ལ་ཚངས་ནས་ཡོད་པ་མངོན་དུ་མ་གྱུར་ཅིང་། ས་བཅུའི་བྱང་ཆུབ་སེམས་དཔའི་
དགོངས་པ་ཡོན་ཏན་ཐམས་ཅད་སངས་རྒྱས་དང་མཉམ་པ་ཡོད་པས་ཀྱང་། རྡོ་རྗེ་ལྟ་བུའི་ཏིང་ངེ་འཛིན་ལ་སྙོམས་པར་འཇུག་པ་དང་། ཤེས་སྒྲིབ་བག་ལ་ཉལ་

སྦྱོང་དགོས་པའོ། །རང་ལ་ད་ལྟ་ཟག་བཅས་ཀྱི་ཉམས་རྟོག་སྤན་སྤུན་ཙམ་སྐབས་རེ་ལ་ཡོད་ཀྱང་། རྐྱེན་དང་འཕྲད་དུས་ཐ་མལ་རང་དུ་ཤོར་བ་འདི་ལ་ང་རྒྱལ་ནས་ཏིང་ངེ་འཛིན་
ལ་མི་བརྩོན་པ། བདུད་དབང་དུ་སོང་ངེས་པས་བསམ་པ་བྱས་ལ། ང་རྒྱལ་དང་རླམས་པ་བྱེད་མཁན། ཉམས་སུ་མྱོང་མཁན་དང་། རྟོག་མཁན་དང་། ཚུར་སེམས་
ལ་རྩར་བཅད་ཅིང་། རྟོགས་མཁན་གཞིས་མེད་རྩ་བྲལ་དུ་ཡང་གྲོལ་བ་གལ་ཆེའོ། །ཉམས་ རྫུ་འཕྲུལ་སྣ་ཚོགས་སྟོན་བྱེད་ཅིང་། །འཇིག་རྟེན་དྲག་པ་དྲག་པ་སྒྲོགས་པ་
དང་༑ ལོངས་སྤྱོད་ཡེང་བ་བྲིད་པ་དང་། །དྲོད་རྟོག་བྱིན་རླབས་སྐྱེ་བ་ལ། །དགའ་བྲོད་སེམས་ཀྱིས་ང་རྒྱལ་ན། །བདག་མེད་ཐར་པའི་བར་དུ་གཅོད། །དེ་ཀུན་སེམས་
ཉིད་རང་སྣང་ལས། །མ་བཅོས་གཉིས་མེད་ངང་དུ་གཞོམ། །ཅེས་སོ། །འབྲིང་མཉམ་རྗེས་ཐུན་འཚམས་སུ་སོང་ནས་མཉམ་བཞག་དུས་སངས་སེམས་ཕྱོགས་རེ་ལ་
འདྲེས་ཀྱང་བདལ་ཁྱབ་དུ་མ་སོང་ཞིང་། རྗེས་ཐོབ་ལྟ་སྒོམ་དང་མ་འདྲེས་ནས། བོག་མི་ཐོན་པས་མཉམ་རྗེས་ཐམས་ཅད་དུ། ཤེས་པ་ཧྲུར་བཏོན། སྣང་བ་རྒྱ་

༄༅། །བསྐྱེད༑ རིག་པ་དར་ཕྱུང་ནས། སྤྱོད་ལམ་ཐམས་ཅད་ལྟ་སྒོམ་གྱིས་ཟིན་པར་བྱ་ཞིང་། གཙང་རྩོག་དང་བདེ་སྡུག་ཐམས་ཅད་ལ། བླང་
དོར་མེད་པར། ཚོགས་དྲུག་རོ་སྙོམས་རིག་པའི་རྩལ་སྦྱངས་བྱའོ། །ཉམས་ དགོངས་པ་སྐྱེད་ཆུང་འཐས་པ་ན། །རྟོགས་པའི་ངང་ལ་མ་ཡེངས་པར། །གསང་སྤྱོད་
སྤྱོད་པ་སྣ་ཚོགས་བྱ། །རྗེས་ཤེས་དྲན་པའི་ཐག་པ་ཡིས། །རྟ་རྒོད་བཞིན་དུ་བསྒྲིམ་ལ་བཅའ། །དེ་ལྟར་ལྟ་སྤྱོད་ཡེལ་མ་ཡིས། །མི་གཡོ་རྒྱུན་བསྒོམ་བརྟེན་པར་བྱ། །
ཅེས་སོ། །ཐ་མ་ནི། ཉམས་རྟོགས་ཕྱོགས་རེ་ལ་ཆགས་ནས་བོག་མི་ཐོན་པས། རིག་ངོར་བྱུང་ཚད་ཀྱིས་ཤེས་བྱ་ཡུལ་སྣང་དང་། ཤེས་བྱ་ཡུལ་ལ་འཇུག་ཚད་
ཤེས་བྱེད་རིག་པ་འཆར་ཚད་ལ། ཕར་བཞག་ཚུར་བཞག་མི་བྱེད་ནས། གང་ཤར་དེ་ཉིད་ཀྱིས་སྟེང་དུ་མཉམ་པར་བཞག་ཅིང་། སྣང་སེམས་གཉིས་གཅིག་བྱུང་
ངམ་ཐ་དད་བྱུང་། གཅིག་ན་ཡུལ་སེམས་སོ་སོར་སྣང་ཞིང་། དུས་གཅིག་ལ་ཡང་གཟུགས་སྒྲ་དྲི་རོ་རེག་བྱ་དུ་མར་སྣང་བ་ཅིང་ཡིན། ཐ་དད་ན། གདམ་ངག་གཅིག་

ལའང་༑ ཉམས་སྣང་ཉིན་སྣང་། མཚན་རྨི་ལམ་གྱི་སྣང་བ་དང་། གནས་སྐབས་གསུམ་དུ་བརྗོད་ཀྱིས་མི་ལང་བར་སྣང་བ་དེ། གཅིག་ཡོད་པའི་དུས་གཉིས་པོ་དེ་
གང་དུ་ཡོད་བརྟགས་ཅིང་། སྣང་བ་རྣམ་གསུམ་ལ་ཕྱིར་གྲུབ་པ་ཅི་འདུག །འདས་པ་གར་སོང་། མ་འོངས་པ་གང་དུ་ཡོད། ད་ལྟ་བའི་སྣང་བ་ལ་དངོས་པོས་མཚན་
མར་གྲུབ་པ་ཅི་འདུག །སྣང་པའི་རིག་པ་དེ་ནང་དུ་གྲུབ་པ་ཅི་འདུག །འདས་པ་གར་སོང་། མ་འོངས་པ་གར་ཡོད། ད་ལྟ་བའི་རིག་པ་དེ་གང་དུ་གནས། གཞན་
ཡང་འཁྲུལ་གྲོལ་ལམ་གསུམ། གདམས་ངག་གཅིག་གི་སེམས་རྒྱུད་ལ་འཆར་བ་དེ་ཅི་ལྟར་བྱུང་། ད་ལྟ་ཡང་བདེ་སྡུག་ཐམས་ཅད་མ་འདྲེས་སོ་སོར་མྱོང་བ་དེ། ཅི་
ཡིན་ལེགས་པར་བརྟག་ཅིང་དཔྱད་པས་སྣང་བ་རྣམས་གསུམ། ཅི་ལྟར་སྣང་ཡང་སེམས་འགག་མེད་ཀྱིས་རོལ་པར་རང་སྣང་ཞིང་སེམས་ཉིད་གཞི་མེད་རྩ་བྲལ་གདོད་
ནས་དཀའ་དག་ཆེན་པོར་རྟོགས་པས་བོག་འབྱུང་ངོ་། །དཔལ་ཆེན་པོ་ ལྷུན་གྲུབ་མངོན་དུ་མ་གྱུར་པར། །གོལ་སྒྲིབ་གདར་བཅད་པ་ཅེས། ཞེས་བསམ་གཏན་སྤྱི་

༄༅། །འགྲིལ་དུ་སེམས་ཀྱིས་གདར་ཤ་བཅད་པའི་ཐབས་མང་དུ་གསུང་པའི་དོན་ཡིན་ནོ། །བཞི་པ་ཏིང་ངེ་འཛིན་མཐར་ཕྱིན་ཚད་ཡུན་ནི། རྟོགས་པ་རབ་
འབྲིང་ཐ་མ་གང་རུང་གིས་ངང་ལས། རབ་ཉིན་མཚན་འཁོར་བ་རེ་ཙམ། འབྲིང་ཉིན་རེ་ཙམ། ཐ་མ་ཐུན་ཆེན་རེ་ཙམ་དུ་བར་མི་ཆོད་པ་སྟེ། རང་བྱུང་ཡེ་ཤེས་དྲོད་དང་
ལྡན༑ །རྒྱ་མཚོའི་གཏིང་ལྟར་མི་གཡོ་བར། །ཉིན་ཕྱེད་ཉིན་དང་ཉིན་ཞགས་གནས། །ཅེས་སོ། །གཉིས་པ་ཏིང་ངེ་འཛིན་དེའི་དཔེ་ནི། མི་རྟོག་མི་དམིགས་ཐིག་
ལེ་བདེ། །མ་བསྐྱོད་དང་བའི་རྒྱ་མཚོ་དང་། །མི་གཡོ་གསལ་བས་མར་མེ་འདྲ། །ང་ནི་ཡེ་ཤེས་བདེ་བས་གྲོང་། །ཅེས་པས། དཔེ་བཞི་སྟེ། ཐིག་ལེ་གཅིག་ལ་
གྲ་ཟུར་མེད་པའི། ཟླུམ་པོ་གཅིག་དུ་ཡོད་པ་ལྟར། འཁོར་འདས་ཀྱིས་ཆོས་ཉིད་ཅི་ལྟར་སྣང་ཡང་ཡུལ་དུ་མི་རྟོགས་ཏེ། སེམས་རང་བྱུང་གིས་ཡེ་ཤེས་རང་སྣང་
ཞིང་༑ སེམས་ཐིག་ལེ་ཉག་གཅིག་ལ་བདེ་སྡུག་གཉིས་སུ་མ་དམིགས་པའི་ངང་ལ་གནས་པས་ངོ་བོ་ཉིད་ཀྱིས་བདེ་བའོ། །ཐིག་ལེ་གཅིག་ལ་གྲ་ཟུར་མེད། །བདེ་

བ་ཆེན་པོ་ཆོས་ཀྱི་སྐུ། །ཅེས་སོ། །གཉིས་པ་ནི། དཔེ་རྒྱ་མཚོ་རླུང་གིས་མི་བསྐྱོད་པ་ལ། གཟུགས་བསྙེན་ཐམས་ཅད་མ་འདྲེས་ལ་གསལ་བ་ལྟར། སེམས་
ཉིད་རང་ནི་འོད་གསལ་ལ། །མཚན་མའི་རྟོགས་པས་མ་བསྐྱོད་པ་ལ། སྣང་སྲིད་མ་འདྲེས་ཡོངས་རྫོགས་སུ་རང་སྣང་བའི་ངང་ལ་གནས་པའོ། །དཔེར་ན་རྒྱ་མཚོ་
དངས་པ་ལ། །སྐར་ཚོགས་གཟའ་ཆེན་མང་སྣང་ཡང་། །ཉིད་ལ་མི་ཞེན་ས་ལེར་སྣང་། །དེ་བཞིན་སྣང་བའི་ཆོས་རྣམས་ཀུན། །ཆོས་དབྱིངས་དང་བའི་དཀྱིལ་
འཁོར་ནས། །མ་འདྲེས་ཡོངས་སུ་རྫོགས་པར་གསལ། །ཅེས་སོ། །གསུམ་པ་ནི། མར་མེ་ཕྱི་ནང་མེད་པར་གསལ་བ་ལྟར་ཆོས་ཉིད་ཡུལ་མེད་རིག་པ་རང་
གསལ་གྱིས་ངང་མ་གནས་པའོ། །ནམ་མཁའ་མཐའ་མཉམ་ལས། ལྟ་མེད་རིག་པ་རང་གསལ་ནི། །ཡུལ་མེད་སྤྲོས་བྲལ་ཅི་བཞིན་ཉིད། །རང་སྣང་རིག་
པའི་འཁོར་ལོ་ལ། །ཡུལ་མེད་རང་གསལ་རིག་པས་མཐོང་། །ཅེས་སོ། །བཞི་པ་ནི། གང་གིས་དཔེ་དོན་གསུམ་པོ་དེ། གནས་པའི་ཉམས་རབ་འབྲིང་

༄༅། །ཐ་མ་དང་། མི་གཡོ་བའི་རྟོགས་པ་རབ་འབྲིང་ཐ་མ་འདྲེས་པར་གྱུར་པས། ཞི་གནས་དང་ལྷག་མཐོང་ཟུང་ངུ་འཇུག་པ་ནི། དཔེར་ན་
མེ་དང་དྲོད་མཚུངས་པར་བཞིན། རྟོགས་པའི་ཡེ་ཤེས་ཉམས་མྱོང་དང་། མཚུངས་པར་ལྡན་པའོ། །གསུམ་པ་དྲོད་རྟག་བསྟན་པ་ནི། ཟས་དང་གོས་ཀྱིས་འདུ་
ཤེས་ཆུང་། །ཉོན་མོངས་ལ་སོགས་ཆགས་སྡང་ཆུང་། །སྙིང་རྗེ་ཕན་སེམས་རབ་ཏུ་ཆེ། །རྨི་ལམ་རྟག་བཟང་རབ་ཏུ་འབྱུང་། །ཅེས་པས། ཕྱི་ནང་གསང་བ་གསུམ་
སྟེ༑ གསང་བའི་དྲོད་རྟག་ནི། གོང་དུ་དཔེ་བཞིས་བསྟན་པའི་ཉམས་རྟོགས་མཚུངས་ལྡན་དེ་ཉིད་དོ། །ནང་གིས་དྲོད་རྟགས་ནི། ལུས་ཀྱིས་མངོན་ཞེན་ཆོད་པས་
ན་ཚ་ལ་སོགས་པའི་བདེ་སྡུག་རོ་སྙོམ་པ་དང་། ལུས་ཡང་ཞིང་བདེ་བར་གནས་པ་དང་། སེམས་ལས་སུ་རུང་བའི་ཏིང་ངེ་འཛིན་ལ་རྒྱུན་དུ་གནས་པའོ། །དྲོད་ནི་
ཤིང་དབལ་ལྟར་ཡང་དང་། །ལུས་ཀྱིས་བཟོད་པ་ཆེ་ཐོབ་དང་། །ཁམས་སྙོམ་རང་ལུས་བདེ་བས་རྒྱས། །འགྱུ་བ་ཆད་དང་ཐུན་འཚམས་བྲལ། །གསལ་གཅིག་

ཡུལ་མེད་མི་གཡོར་གནས། །ཅེས་སོ། །ཕྱི་རྟག་ཆོས་ཉིད་སེམས་ཉིད་རང་སྣང་དུ་རྟོགས་པས། གཟིན་རང་གྲོལ་ཏེ། ཆགས་སྡང་གཞི་མེད་དུ་གྲོལ་ནས། རང་
གིས་ཟས་གོས་ཀྱིས་ཞེན་པ་དང་། གཞན་ལ་ཕྱོགས་རིས་ཀྱིས་རྩོད་འཐེན། ཁེ་གྲགས་དོན་དུ་གཉེར་བའི་ཆོས་བརྒྱད་ཀྱིས་བྱ་བ་རང་རྒྱུད་པ་མི་འབྱུང་ཞིང་། སེམས་
ལ་ཕྱོགས་རིས་མེད་པའི་སྙིང་རྗེ་དང་ཕན་སེམས་འབྱུང་ངོ་། །ཉམས་ ཏིང་འཛིན་རླུང་ཟིན་དྲོད་ལྡན་པས། །ཟས་དང་གོས་ཀྱིས་འདུ་ཤེས་ཆུང་། །ཉོན་མོངས་ངར་
འཛིན་ཕྱོགས་ཆ་དང་། །ཆོས་བརྒྱད་ཆགས་རང་ཀུན་བརྟགས་སོགས། །ཤིན་ཏུ་ཆུང་ཞིང་ཕྲ་བར་བྱས། །འཁྲུལ་ལ་ཡ་མཚན་ཐུགས་བརྩེ་བས། །ཚད་མེད་
ཐུགས་རྗེ་ཆེན་པོ་འབྱུང་། །ཅེས་སོ། །རྨི་ལམ་ཡང་སྒྲོན་མོར་ཕྱུངས་ནས་ཁྲུས་བྱེད་པ་ལ་སོགས་པའི་སྒྲིབ་པ་དག་པའི་ལྟས་དང་། མུན་ཁུ་དང་། འདམ་
རྫབ་ཐོན་པ་ལ་སོགས་ངན་སོང་ནས་ཐར་བའི་ལྟས་དང་། རང་ལ་འོད་བྱུང་ནས་སྣང་སྲིད་གསལ་བ་ལ་སོགས་བདེན་པ་མཐོང་བའི་ལྟས་དང་། ཡི་དམ་ལྷའི་ཞལ་

༄༅། །མཐོང་གསུང་ཐོས་པ་ལ་སོགས་པ་འབྱུང་བར་བཤད་ཀྱང་། དེ་ལ་དགའ་ཞིང་བདེན་པར་འཛིན་ན་བདུད་དུ་འགྲོ་བར་གསུངས་པས། རང་
སྣང་སྒྱུ་མར་ཤེས་པར་བྱའོ། །ཐམས་ཅད་སེམས་སུ་ཤེས་པས་བདུད་ཀྱི་གླག་མི་རྙེད། །ཅེས་སོ། །གཞན་ཡང་ཟག་མེད་མངོན་དུ་གྱུར་ན་མ་ཐོབ་རྩ་ཁམ་དང་། ཉམས་
སྣང་བཟང་པོ་ནི་ཡོད་པའི་རྣལ་འབྱོར་པ་ལ་ཉིན་དང་རྨི་ལམ་དུ། ཉམས་སྣ་ཚོགས་འབྱུང་བ་ལ། བཟང་ངན་དུ་འཛིན་ཅིང་བདེན་པར་ཞེན་ན་བདུད་ཀྱིས་དབང་དུ་འགྲོ་
ཞིང་༑ གང་ལ་ཡང་ཆགས་སྡང་མེད་པར། རང་སྣང་དངོས་མེད་དུ་ཤེས་ན་ལམ་རྟགས་ཡིན་ནོ། །དམ་པ་ཆེན་པོས། རྟགས་ནི་གཉིས་སུ་ཤེས་པར་བྱ་སྟེ། ཕྱིའི་
རྟགས་བདུད་ཀྱིས་མཚན་མ་བཅོ་བརྒྱད་སྟེ། སངས་རྒྱས་དང་བྱང་ཆུབ་སེམས་དཔའ་མཐོང་བ་དང་། འཁོར་དུ་བདག་གིས་ཆོས་ཉེན་པ་དང་། རང་ཉིད་འཕགས་
པའི་གཟུགས་སུ་སྣང་ནས་འཁོར་ལ་ཆོས་བཤད་པ་དང་། སྐད་གཅིག་མ་ལ་སྤྲུལ་པ་གྲངས་མེད་འགྱེད་ནུས་པ་དང་། རྒྱུད་སྡེ་ཐམས་ཅད་ཐོག་ཆགས་མེད་པར་འཆད་

ནུས་པ་དང་། རིགས་དྲུག་གིས་སེམས་ཅན་མཐོང་ཞིང་། དེ་དག་གིས་ཚེ་ཚད་དང་། ལས་བཟང་ངན་ཤེས་པ་དང་། དེ་ལ་སྙིང་རྗེའི་སེམས་སྐྱེ་ཞིང་དོན་བྱ་བར་
འདོད་པ་དང་། རང་གིས་ལུས་ལ་འོད་ཆེན་པོ་ཉིན་མཚན་མེད་པར་འབྱུང་བ་དང་། རི་དང་གྱང་རྩིག་ལ་མི་བྱིང་བ་དང་། མཁའ་ལ་འཕུར་བ་དང་། ཕྱོགས་
བཅུའི་སངས་རྒྱས་ཀྱིས་ཕྱག་སྤྱི་བོར་འཇོག་ནས་དབང་བསྐུར་བ་དང་། ལུང་བསྟན་པ་དང་། ཕྱོགས་གང་འདོད་དུ་ཆགས་ཐོགས་མེད་པར་འགྲོ་ནུས་པ་དང་། སེམས་
ཅན་ཀྱིས་སྐད་དུ་ཆོས་སྟོན་ནུས་པ་དང་། ལྷ་ཀླུ་མཐུ་བོ་ཆེ་རྣམས་ཀྱིས། བདག་བཀུར་གཞན་ཞིང་བཀའ་བཞིན་བསྒྲུབ་པ་དང་། སེམས་ཅན་ཐམས་ཅད་ཀྱིས་སྐད་
གོ་བ་དག་འབྱུང་སྟེ། དེ་རྣམས་མཚན་མར་བཟུང་ན་བདུད་ཀྱིས་ལས་ཡིན་ཏེ། ཅིའི་ཕྱིར་ན་མཚན་མར་འཛིན་པ་ལ་བདུད་ཀྱིས་སྐབས་ཚུལ་ལ་མི་འཛིན་པ་ལ་ནི་
སབས་མི་སྙེད་དོ། །ནང་ཡོན་ཏན་གྱིས་རྟགས་ཆེན་པོ་བརྒྱད་སྟེ། སངས་རྒྱས་དང་མཉམ་དུ་གཏམ་ཡང་རླམ་པ་མེད་པ་དང་། འཛིན་རྟེན་ཁམས་མ་ལུས་པ་དུས་

༄༅། །གཅིག་མཐོང་ཡང་དམ་པ་མེད་པ་དང་། ལྷའི་བུ་མོ་མཐོང་ཡང་འདོད་ཆགས་གིས་སེམས་མི་སྐྱེ་བ་དང་། ཆོས་ཉིད་བསམ་དུ་མེད་པའི་ངང་ལ་
གནས་ཀྱང་། ཆོས་སྤྱོད་བཅུ་བར་མི་ཆད་པ་དང་། སྤྱོད་ལམ་ཏིང་ངེ་འཛིན་དང་མི་འབྲལ་བ་དང་། འདོད་ཡོན་ལྔ་ལ་སྤྱད་ཀྱང་ཞེན་ཆགས་མེད་པ་དང་། སྡུག་
བསྔལ་གྱིས་རྐྱེན་བྱུང་ཡང་ཏིང་ངེ་འཛིན་གྱིས་གྲོགས་སུ་འགྲོ་བའོ། །ཅེས་གསུངས་པ་ལྟར་ཤེས་པར་བྱའོ། །བཞི་པ་འབྲས་བུ་ནི། དེ་ལྟ་བུའི་རྣལ་འབྱོར་པ་འབྱུང་བ་
ལྔ་པོ་ཞིག་པའི་ཚེ་ལྷའི་རིག་འཛིན་ཐོབ། དེ་ཚེ་ཉིད་ལ་སངས་རྒྱས་སོ། །ཅེས་པ་གཉིས་ཏེ། རྒྱུ་མཐུན་གྱི་འབྲས་བུ་ནི། རབ་གང་དུ་བསྟན་པ་ལྟར། མི་གཡོ་བའི་ཉམས་
རྟོགས་ལ་མ་བྲལ་བ་དེ་མཐར་ཕྱིན་ནས། རྣལ་འབྱོར་པ་དེ་ཚེ་འཕོས་ནས། བར་དོའི་འོད་གསལ་གྱིས་བསུ། ད་ལྟའི་འོད་གསལ་གྱིས་བསྐྱལ། འཆི་ཀའི་འོད་གསལ་གྱིས་འཚམས་སྦྱར་ནས། འོད་
གསལ་མ་བུ་འདྲེས་ཏེ་སྐད་གཅིག་མ་ལ་ཆོས་སྐུར་ཐོབ་སངས་རྒྱས། ཉམས་རྟོགས་འབྲིང་གིས་ཚད་ནི། ཕུང་པོ་ལེན་པར་བྱེད་པའི་རྒྱུད་ལས་དང་ཉོན་མོངས་པ་རང་གྲོལ་ཏེ། 

སྐྱེ་བ་མི་ལེན་པར། ལྷའི་རིག་འཛིན། ཅེས་པས། ལྷ་ནི་གཉིས་འཛིན་བྲལ་བའི་རིག་པ་རྣམ་པར་དག་པ་ཡིན་ལ། འཛིན་པ་ནི་མི་བཏང་བ་སྟེ། གཉིས་འཛིན་བྲལ་བའི་
རིག་པ་དྲི་མེད་དེ་ཉིད་ཏིང་ངེ་འཛིན་དུ་ཤར་ནས་སྟོབས་རྫོགས་ཏེ། སངས་རྒྱས་ཞེས་ཆོས་རྗེ་ཙང་པས་འབྲུ་གནོན་ཏོ། །ཐ་མ་ནི། ཞི་གནས་ཀྱི་སེམས་ཅུང་ཞིག་ལས་སུ་རུང་
བས་འདོད་ཁམས་སུ་མི་སྐྱེ་ལ། གཟུགས་ཁམས་དང་གཟུགས་མེད་གང་རུང་གིས་རྟེན་ལ། མཉམ་པ་ཉིད་ཀྱིས་ཏིང་ངེ་འཛིན་མཐར་ཕྱིན་ཏེ་སངས་རྒྱས་པ་ངེས་སོ། །
མི་གཡོ་བའི་ངང་ནས་རྣལ་འབྱོར་པ། འབྱུང་བ་ལྔ་པོ་ཞིག་པ་དང་། །རབ་ནི་ཡེ་ཤེས་ཆོས་སྐུར་སྦྱོར། །འབྲིང་ནི་ཡེ་ཤེས་བར་དོར་ནས། །རྟོགས་ལ་སེམས་ལ་དབང་ཐོབ་
ཅིང་༑ །ལྷའི་རིག་འཛིན་ཆེན་པོ་ཐོབ། །དེ་ཚེ་འདི་ལ་སངས་རྒྱས་སོ། །ཅེས་སོ། །སྐྱེས་བུ་བྱེད་པའམ། རྣམ་སྨིན་གྱིས་འབྲས་བུ་ནི། མཉམ་པ་ཉིད་ཀྱི་ཏིང་ངེ་འཛིན་
ཡིན༑ །མི་གཡོ་ངང་ནས་རྣལ་འབྱོར་པ། །ཐུགས་རྗེ་སྤྱོད་པ་སྣ་ཚོགས་དང་། །མི་རྟོགས་ཐིག་ལེ་ཀླུང་གནས་པའི། །དགོངས་པ་ཉོན་མོངས་ཀུན་བརྟག་བསྒྲིབ། །ཕྲ་བ་

༄༅། །བཅོམ་ནས་མཉམ་ཉིད་ཐོབ། །ཅེས་སོ། །གསུམ་པ་མཉམ་པ་ཉིད་ཀྱིས་རྣལ་འབྱོར་ལ་བཞི་སྟེ། རང་གིས་ངོ་བོ། དཔེ། དྲོད་རྟགས་འབྲས་བུ་
བསྟན་པའོ། །ངོ་བོ་ནི། འཁོར་བ་མྱ་ངན་འདས་པའི་ཆོས། །ཇི་ལྟར་བུ་ཡང་མ་གཟིང་སྟེ། །ཐམས་ཅད་མཉམ་པ་ཉིད་དུ་གསལ། །ལོ་ཟླ་འདས་ཀྱང་དེ་བཞིན་གནས། །ཅེས་
པས༑ གོང་གིས་རྣལ་འབྱོར་གཉིས་པོའི་ཞི་གནས་ཉམས་རྟོགས་གཅིག་དུ་འདྲེས་ནས་མཐར་ཕྱིན་པའི་འབྲས་བུ་ནི། འཁོར་འདས་སྣང་སྲིད་དང་། སྣོད་བཅུད། བཟང་ངན། 
རྟག་ཆད། ཡོད་མེད། བདེ་སྡུག །རེ་དོག །ཡིན་མིན། བདག་གཞན་ལ་སོགས་པ། གཉིས་འཛིན་གྱི་མཚན་མ་ཐམས་ཅད་རང་གྲོལ་ཏེ། ཡུལ་སྣང་གིས་རྟོགས་
པ་མེད་པར་རང་བྱུང་གིས་ཡེ་ཤེས་ཉིད། ཆོས་ཉིད་དུ་ལྷུན་གྱིས་གྲུབ་ཅིང་། ཡུལ་ཉིད་རིག་པའི་ངོ་བོ་ཀ་དག་པ་སྟེ། སྣང་སེམས་གཉིས་མེད་མཉམ་བཞག་ཆེན་པོ་མངོན་
དུ་གྱུར་པའོ། །འཁོར་བ་མྱ་ངན་འདས་པའི་ཆོས། །མ་སྐྱེས་རང་སྣང་དམིགས་མེད་ཕྱིར། །ཡུལ་མེད་རང་གྲོལ་ཅིར་མི་གཟིགས། །ཐམས་ཅད་མཉམ་པ་ཉིད་དུ་

གསལ༑ །ཅེས་སོ། །སྣང་སེམས་གཉིས་མེད་མཉམ་བཞག་ཆེན་པོ་མངོན་དུ་གྱུར་པའོ། །ཡུལ་ཕར་སྣང་གིས་རྟོགས་པ་མེད་པར་རིགས་པ་རང་བྱུང་གིས་ཡེ་ཤེས་ཉིད། 
ཆོས་ཉིད་དུ་ལྷུན་གྱིས་གྲུབ་ཅིང་ཡུལ་ཉིད་རིག་པའི་ངོ་བོར་ཀ་དག་པ་སྟེ། དེ་ལྟར་མཉམ་བཞག་དུ་ཆོས་ཐམས་ཅད་མཉམ་པ་མངོན་དུ་གྱུར་པའི་ངོ་བོ་ལ། རབ་འབྲིང་ཐ་མའི་
དབྱེ་བ་མེད་ཅིང་། བཞག་ཐབས། སྐྱེས་ཚུལ། བཙའ་ཐབས་བོག་འདོན་རྣམས་ལ། འོག་མ་ལྟ་བུའི་ཡུལ་ཡུལ་ཅན་མཚན་མ་ཅན་གྱིས་རྟགས་དཔྱད་དང་། ཉམས་
ལེན་གྱིས་རིམ་པ་མེད་ཀྱང་། ད་རུང་སྒོམ་པའི་ལམ་ཡིན་པས། རྗེས་ཐོབ་མཉམ་བཞག་ལ་ཁྱེར་དགོས་པ་ལ། མཉམ་རྗེས་འདྲེས་མ་འདྲེས་ཀྱིས་རིམ་པ་ཡོད་པ་དེ། 
མཉམ་ཉིད་དང་ལ་མཉམ་རྗེས་ཐོབ། ཅུང་མངའ་ཚུལ་བཟང་རྩོལ་བ་ཅན། །ཅེས་གསུངས་པས། མཉམ་བཞག་གིས་མ་ཟིན་པའི་སྤྱོད་ལམ་ཅི་བྱུང་ངོས་བཟུང་ནས། 
སྣང་རིགས་ཀྱིས་འཆར་སྐོར་གཉིས་འཛིན་གྱིས་རྟོགས་པ་གང་བྱུང་ཁོ་རང་གིས་སྟེང་དུ་མཉམ་པར་བཞག་སྟེ། ཏིང་ངེ་འཛིན་རབ་ཏུ་གྱུར་པ་ན། མ་བཅོས་སོ་མ་ལྷུག་པར་

༄༅། །བཞག །ཅེས་སོ། །ཉིན་པར་མཉམ་རྗེས་མེད་ནས་ཀྱང་། གཉིད་མ་གཉིད་འཚམས་སུ་བགག་གིས་སྣང་བ་བན་བུན་འབྱུང་བ་དང་། གཉིད་
དུས་སུ་རྨི་ལམ་གྱི་བར་དོ་མ་ཆོད་ཚོད་བཟུང་ཞིང་། མ་ཡེང་བའི་ངང་ལ་ཁྱེར། ཉིན་མཚན་དང་མཉམ་རྗེས་ཀྱིས་དབྱེ་བ་མེད་པར་རྒྱུན་ཆགས་ནས་ཀྱང་། མཉམ་པར་བཞག་
མཁན་དང་སྒོམ་པའི་རྩོལ་བ་བྱེད་མཁན། རྟོགས་ཅིང་ཉམས་སུ་མྱོང་མཁན་ཁོ་རང་གིས་སྟེང་དུ་བཞག་དགོས་ཏེ། རེ་ཞིག་ཡིན་ཚུལ་ཤེས་པས་མི་ཕན་ནོ། །བདག་སུ་མེད་
པའི་ཆོས་ཉིད་ལ། །མཚན་མར་བཞག་པ་བློ་ཡིན་པས། །ཆོས་ཉིད་བློ་ལས་འདས་པ་ཡིན། །བློ་ཡིས་བློ་གྲོས་ངོ་མཚར་ཆེ། །འདི་ནི་བློ་གྲོས་དམ་པ་རྒྱུ། །ཅེས་
སོ༑ །སྐྱེས་ཚུལ་གསུམ་ནི། ཟག་མེད་ཀྱིས་རྟོགས་པ་དང་པོར་སྐྱེས་ལ། བར་དུ་མཉམ་རྗེས་བསྲེ་བ། ཐ་མར་འདྲེས་པ་གསུམ་ལ་གཡོ་ཐོབ་བརྟེན་གསུམ་སྟེ་དུ་
ཕྱེའོ། །བཙའ་ཐབས་བོག་འདོན་ནི། གོང་གིས་ཁྱེར་ཐབས་དེ་བས་ལོགས་སུ་མེད་དོ། །སྐྱོན་སིལ་ནི་འདིར་མི་དགོས་ཏེ། །ཁྱད་པར་ཉམས་རྟོགས་ཅི་སྣང་ཡང་། །ཉོན་

མོངས་རྩད་ཆོད་མཉམ་ཉིད་ཕྱིར། །བརྟག་པའི་བྱེ་བྲག་འདི་ལ་མེད་དོ། །ཅེས་སོ། །ཏིང་ངེ་འཛིན་དེ་མཐར་ཕྱིན་པའི་ཚད་ནི། ལོ་དང་ཟླ་བ་གྲངས་སུ་མ་བགྲངས་ཀྱང་། 
མཉམ་པར་བཞག་ལ་རྐྱེན་ཅིས་ཀྱང་བར་མི་ཆོད། བརྒྱལ་ཞིང་ར་རོ་བ་དང་། འདུ་ཤེས་ཉམས་པ་མི་འབྱུང་། འབྱུང་བཞིས་བསྡུས་པའི་ལུས་ལ་འཕོ་འགྱུར་བྱུང་ཡང་། ན་
ཚ་ལ་སོགས་པའི་རྐྱེན་ཉིད་མཉམ་བཞག་གིས་ཏིང་ངེ་འཛིན་དུ་འབར་བར་གསུངས། སྐྱེས་བུ་གོམ་པས་གར་བརྒྱུག་ལྟ་མེད་ལྟར། །སྐྱེ་མེད་རྟོགས་ཤིང་འདྲིས་པའི་རྣལ་
འབྱོར་པས། །གང་ལྟར་སྤྱད་ཀྱང་མཉམ་པ་ཉིད་ངང་དང་། །ཅེས་སོ། །གཉིས་པ་དཔེ་བསྟན་པ་ནི། རྩ་མཉམ་ཉིད་མི་གཡོ་ཆོས་སྐུའི་ངང་། །བཟུང་བས་མི་ཟུན་
ཆུ་ཟླ་འདྲ། །རྟོག་མེད་མཉམ་པ་ཉིད་དེ་ནི། །ཁྱུང་ཆེན་ནམ་མཁར་ལྡིང་དང་མཚུངས། །ཅེས་པས། དགོངས་པ་རང་གིས་ངོ་བོ། རྩོལ་བ་མེད་པར་སངས་རྒྱས་
ཀྱིས་ས་ལ་ཕྱིན་པའི་དཔེ་གཉིས་སྟོན་ཏེ། དང་པོ་ནི། དཔེར་ན་ཆུ་དངས་པའི་ནང་དུ་ཟླ་བའི་གཟའ་ཆེན་སྣང་ཡང་ཆུ་ཉིད་པས་མ་གཡོས་པ་ལྟར། མཉམ་པ་ཉིད་

༄༅། །ཀྱིས་དགོངས་པ་ལ། ཆོས་ཉིད་དང་ཡེ་ཤེས་རང་སྣང་དུ་ལྷུན་གྱིས་གྲུབ་པའོ། །གཉིས་པ་ནི། དཔེར་ན་ཁྱུང་ཆེན་ནམ་མཁར་ལྡིང་བ་ལ། བྱ་
བྲན་ལྟུའི་རྩོལ་བ་དང་། ངམ་གྲོགས་གིས་གཡང་ས་ལ་དགོས་པ་དང་། འགྲོ་སར་མི་ཕྱིན་དགོས་པའི་འདུ་ཤེས་མེད་པར། ཡུད་ཙམ་གྱི་གར་འདོད་དུ་ཕྱིན་པ་ལྟར། 
མཉམ་ཉིད་རྟོགས་པའི་རྣལ་འབྱོར་པ། །རྣལ་འབྱོར་འོག་མ་ལྟ་བུའི་རྩོལ་བ་དང་། །འོག་ན་མར་ལྟུང་བའི་དགོས་པ་དང་། སངས་མ་རྒྱས་དགོས་པའི་འདུ་ཤེས་མེད་པར་
རྩོལ་མེད་ཀྱིས་ངང་ནས་སངས་རྒྱས་ཀྱི་ས་ལ་གཤེགས་པའོ། །གསུམ་པ་དྲོད་རྟག་བསྟན་པ་ནི། རྩ  ༝ ཡོ་བྱད་འདུ་ཤེས་ཐམས་ཅད་འགོག །དགེ་མི་དགེ་ལ་རྣམས་
རྟོགས་མེད། །ཉོན་མོངས་སྒྲིབ་པ་རྣམ་པར་སེལ། །ཉམས་ཀྱིས་རྨིས་ལྟས་སྣ་ཚོགས་འབྱུང་། །ཅེས་པས། ཕྱི་ནང་གསང་བ་གསུམ་ལས། གསང་བའི་དྲོད་རྟགས་
ནི༑ ཉོན་མོངས་པ་དང་། ཁམས་དང་། སྐྱེ་གནས་ཟག་པ་གསུམ་དང་བྲལ། དགེ་སྡིག་གཉིས་ལ་འབྲས་བུ་བདེ་སྡུག་ལ་རེ་དོག་གཉིས་མེད་སྐྱེ་རྒས་ན་འཆིའི་ཆུ་བོ་

བཞི་བརྒལ། བདུད་བཞི་བཅོམ་ནས། ཟག་མེད་མཉམ་པ་ཉིད་ཀྱིས་ཏིང་ངེ་འཛིན་ལ་རྒྱུན་ཆད་མེད་པས། རང་ངོ་ཤིན་ཏུ་རྣམ་པར་རྟོག །མཉམ་ཉིད་ཀུན་བྲལ་
ཀུན་དངོས་ཕྱིར། །ཟག་མེད་ཟས་གོས་ཞེན་པ་གྲོལ། །ཀུན་བརྟག་ཉོན་མོངས་ཆགས་སྡང་དང་། །ངར་འཛིན་ཕྱོགས་ཆ་རེ་དོགས་དང་། །ཆོས་བརྒྱད་ལ་སོགས་
རྩད་ནས་ཆོད། །འཇིགས་པ་ལྔ་བྲལ་བདུད་བཞི་བཅོམ། །འདུ་བྲལ་ཎ་པའི་དགོངས་པ་ལ། །དུས་ཕྱེད་བཏང་སྙོམས་ཆེན་པོར་གནས། །ཅེས་སོ། །ནང་རྟག་ནི་
སྤྱན་ལྔ་དང་མངོན་ཤེས་པ་དྲུག་སྟེ། མ་བསྒྲིབ་རང་གསལ་མཉམ་ཉིད་ཀྱིས། །ཟག་མེད་ཤེས་རབ་སྤྱན་མངའ་བ། །མངོན་པར་ཤེས་པར་རྣམ་པ་དྲུག །གསལ་
དང་རྒྱའི་ཁྱད་པར་འཕགས། །ཅེས་སོ། །ཕྱི་རྟགས་ནི་གཞན་སྣང་གིས་རྫུ་འཕྲུལ་སྣ་ཚོགས་པས། འགྲོ་བ་འདུལ་བ་སྟེ། རྔོན་དང་སྨད་འཚོང་ཤན་པ་དང་། ལྷ་
མིའི་བསོད་ནམས་ལྡན་ལུས་སོགས། །མཉམ་ཉིད་ངང་ལ་མ་གཡོས་ཤིང་། །ཞིང་ཁམས་སྟོང་གསུམ་བརྒྱ་སྟོང་ཕྲག །ཐུགས་རྗེ་རང་བྱུང་སྤྲུལ་པ་ཡིས། །གང་

༄༅། །ལ་གང་ལྟར་འདུལ་བ་བཞིན། །མངོན་ཤེས་རྫུ་འཕྲུལ་སྣ་ཚོགས་དང་། །སྤྲུལ་པའི་ལུས་ཀྱིས་འདུལ་བར་བྱེད། །རང་བྱུང་ཆོ་འཕྲུལ་
བཞིར་སྣང་བ། །ཉི་ཟླ་ཞོན་ནས་མཁའ་ལ་འགྲོ། །རི་བྲག་ལ་སོགས་ཐོག་པ་མེད། །ཆུ་ལ་མི་བྱིང་མེས་མི་ཚིག །དུག་དང་མཚོན་དང་ནད་མི་ཚུག །ཆུ་རྒྱུན་བཟློག་
དང་རླུང་མི་བསྒུལ། །བསྲེག་པའི་སྐལ་བ་གཞོལ་བ་དང་། །ཉི་མའི་དཀྱིལ་འཁོར་འབུམ་འགྱེད་དང་། །སྐམ་པར་ཆུ་དང་བྱེ་མ་གསེར། །སོལ་བ་ལྗོན་ཤིང་དུག་ལ་
སྨན༑ །མི་སྣང་བ་དང་མང་པོར་སྤྲུལ། །རི་རབ་བསྐྱེད་ནས་གསོར་བ་དང་། །འཇིག་རྟེན་རྒྱང་མར་འཕན་པ་དང་། །སྟོང་གསུམ་ཡུང་འབྲུར་ཤོང་བ་དང་། ཡོང་
འབྲུས་སྟོང་གསུམ་ཁེངས་པ་དང་། །གཞན་ཡང་ཇི་ལྟར་འདོད་པ་བཞིན། །ཚེ་དང་དུས་ལ་བསྲིང་ལྟུང་དང་། །དགུག་དང་གཏོད་དང་བཅིངས་དང་གྲོལ། །གསོ་
གསོད་ཕམ་རྒྱལ་ཐོག་མེད་འགྲུབ། །རང་བྱུང་ཐུགས་རྗེས་བྱིན་གྱིས་རློབས། །འགྲོ་བ་རིས་དྲུག་མུ་སྟེག་དང་། །ལམ་དང་ས་ལ་གནས་པ་ལ། །སོ་སོའི་སྐད་དང་

ཆ་མཐུན་པར། །གང་ལ་འཚམས་པར་ཆོས་ཀྱང་སྟོན། །རྣལ་འབྱོར་ཏིང་འཛིན་རྩལ་སྟོབས་ཀྱིས། །འཇིག་རྟེན་བརྒྱ་སྟོང་གཡོས་ནས་ཀྱང་། །ངོ་མཚར་མཆོག་
བསྐྱེད་དགའ་ཞིང་མགུ། །ནང་གཡོས་པའི་རིམས་པ་རེ་བྱེད། །གསང་བ་སྔགས་ཀྱིས་སྒྲས་བསྒྲགས་པ། །ཀུན་ཀྱང་རྨད་བྱུང་སྔགས་ཀྱིས་སྒྲ། །གྲགས་པས་
བདུད་འདུལ་ངན་སོང་སྦྱོངས། །ཐེག་ཆེན་ལམ་འཛུད་འགྲོ་དོན་མཛད། །ཅེས་སོ། །བཞི་པ་འབྲས་བུ་ནི། མཉམ་པ་ཉིད་ཀྱིས་ངོ་བོ་ལ། །ལམ་དང་སའི་
རིག་འཛིན་ཐོབ། །དེ་ཡང་བགྲོད་དུ་མེད་པ་སྟེ། །དེ་ཚེ་ཉིད་ལ་སངས་རྒྱས་སོ། །ཅེས་པ་ལ། ལམ་དང་པོའི་རིག་འཛིན་ནི། །ཟག་མེད་ཀྱི་རྟོག་པ་མངོན་འགྱུར་
མཐོང་ལམ་ཡིན་ཅིང་། སྒོམ་ལམ་ལ་གསང་སྔགས་ནང་པས་ལམ་གྱི་རང་བཞིན་བཞི་དང་ཕ་རོལ་ཕྱིན་པས་འཕགས་པའི་ས་བཅུར་བཞེད་པ་གང་ཡང་། མཉམ་བཞག་
དུ་ཆོས་ཉིད་མངོན་སུམ་རྟོགས་པ་དེ་རྒྱུན་གོམས་པར་བྱེད་ནས། རྗེས་ཐོབ་དུ་ཤེས་སྒྲིབ་ཕྲ་རབ་མངའ་བ་དེ་སྦྱངས་པའི་རིམ་པ་ཡིན་པ་ལྟར། འདིར་ཡང་ཟག་མེད་ཀྱི་

༄༅། །མཉམ་པ་ཉིད་མངོན་དུ་རྟོགས་པའི་ངང་ལ་གོམས་པར་བྱེད་ཅིང་། རྗེས་ཤེས་ཕྲ་རག་མཉམ་བཞག་ལ་བསྐྱལ་བ་ཡིན་པས། རང་གིས་ངོ་བོ་
ལ་ལམ་གྱིས་རིག་འཛིན་བཞི་དང་། འཕགས་པའི་ས་བཅུའི་ཐད་ཡིན་ཀྱང་། འོག་མའི་ས་ལམ་གྱིས་རིག་འཛིན། འཕགས་པ་རྣམས་གྱི་བསྐལ་པའི་གྲངས་
དང་། མི་ཚེའི་དུས་ལ་ལྟོས་ནས་ཤེས་སྒྲིབ་རིམས་ཀྱིས་སྦྱངས་བ་དང་མི་འདྲ་སྟེ། འདིར་ཤེས་སྒྲིབས་གཉིས་ཅན་གཟུང་འཛིན་གྱིས་ཆོས་ཉིད་གཉིས་མེད་རང་བྱུང་
གིས་ཡེ་ཤེས་སུ་རྟོགས་ཅིང་། དེའི་ངང་ལ་རྒྱུན་གོམས་པར་བྱེད་པས། རྗེས་ཤེས་མཉམ་བཞག་ལ་བསྐྱལ་བ་ཁོ་ན་ཡིན་པས། འདི་ལ་རབ་འབྲིང་གཉིས་ཏེ། རབ་
མཉམ་རྗེས་མེད་པའི་རྒྱུ་མཐུན་དང་། སྐྱེས་བུ་བྱེད་པའི་འབྲས་བུ་ཉིད་ཚེ་འདིར་ལྷུན་གྲུབ་ཀྱིས་ཏིང་ངེ་འཛིན་ཐོབ་ནས། རང་ངམ་ལ་སྐྱེ་འཆི་མེད་པ་རྡོ་རྗེའི་སྐུ་བརྙེས་ནས། །
རྣམས་སྨིན་གྱིས་འབྲས་བུར་སངས་རྒྱས་པའོ། །འབྲིང་མཉམ་བཞག་དུ་ཟག་མེད་ཀྱིས་ཏིང་ངེ་འཛིན་ཡོད་ཀྱང་། རྗེས་ཐོབ་དུ། མཚན་མའི་རྟོག་པ་ཡོད་པ་ཙམ་ལ་ཚེ་

འཕོས་པ་ནི། འཆི་ཀའི་ནད་གཅོད་ལ་སོགས་པས་རྐྱེན་བྱས་ནས། ཏིང་ངེ་འཛིན་ཅུང་ཞིག་བརྗེད་སོང་ཡང་། ཕྱི་དབུག་སོང་། ནང་དབུག་མ་སོང་བའི་བར་རམ། 
ཐ་མ་ཡང་། ལུས་སེམས་བྲལ་མ་ཐག་དུ་རྒྱུ་མཐུན་ནི། སྐྱེས་བུ་བྱེད་པའི་འབྲས་བུ་རྗེས་སུ་དྲན་པ་དྲུག་འབྱུང་སྟེ། སྐབ་དེར་བར་དོ་ཡིན་པར་དྲན་པ། དེར་བླ་མ་
དམ་པ་དྲན་པ། དཔེ་བསྟན་པའི་གདམས་ངག་དྲན་པ། སྔར་གྱིས་ཉམས་མྱོང་རྟོག་པ་དྲན་པ། དེ་མ་ཐག་དུ་ཆོས་ཉིད་མ་བུ་འདྲེས་པ། སྐད་ཅིག་མ་དེ་ལ་གཟུང་ 
འཛིན་རང་གྲོལ་དཀའ་དག་ཆེན་པོར་སངས་རྒྱས་པ་དང་སྤྱན་ལྔ་མངོན་ཤེས་དྲུག་ལ་སོགས་པའི་ཡོན་ཏན་མ་ལུས་པ་རྫོགས་པ་ནི་རྣམ་སྨིན་གྱིས་འབྲས་བུའོ། །མཉམ་ཉིད་
རྣལ་འབྱོར་དགོངས་སྤྱོད་དང་། དགོངས་པའི་ངང་ནས་ཤེས་རབ་ཀྱིས། །ཤེས་སྒྲིབ་དྲག་དང་འབྲིང་བཅོམ་ནས། །རྩོལ་བ་མེད་པར་ལྷུན་གྲུབ་ཐོབ། །ཅེས་དང་། 
མཉམ་པ་ཉིད་ཀྱི་ངོ་བོ་ལ། །ཟག་པ་ཀུན་བྲལ་རིག་ཆེན་འཛིན། །སྐྱེ་འཆི་འཕོ་འགྱུར་མེད་པའི་ཕྱིར། །དེ་ཚེ་ཉིད་ལ་མངོན་སངས་རྒྱས། །ཅེས་པས། ལུང་

༄༅། །གཉིས་པོ་འདི་རབ་འབྲིང་གཉིས་ཀའི་ལུང་ཐུན་མོང་ཡིན་ནོ། །བཞི་པ་ཡེ་ཤེས་ལྷུན་གྲུབ་མཐར་ཕྱིན་གྱིས་རྣལ་འབྱོར་ནི། རང་གིས་ངོ་
བོ་ཆོས་སྐུ། །དཔེ་ནི་དཔེ་མེད་ནམ་མཁའ་འདྲ། །རྟགས་ནི་སངས་རྒྱས་ཆོ་འཕྲུལ་འབྱུང་། །འབྲས་བུ་སངས་རྒྱས་དེ་ཉིད་དོ། །ཅེས་པས། ངོ་བོ་དང་། དཔེ་དང་། 
རྟག་དང་། འབྲས་བུ་བཞི་པའོ། །དང་པོ་ལ་གཉིས་ཏེ། རྣམས་པ་ནི་སྐུ་ལྔ་ལྷུན་གྲུབ་སངས་རྒྱས་ཀྱིས་རྒྱལ་ཚབ་ཆེན་པོར་བཞུགས་ཏེ། ལྷུན་གྲུབ་རིག་འཛིན་ཅེས་
པའི་དོན་ནི། རང་བྱུང་ལྷུན་གྲུབ་ཆོས་ཀྱི་སྐུ། །རང་གིས་རྒྱལ་ཚབ་སྟོན་པར་བྱེད། །ཅེས་སོ། །དགོངས་པ་ནི་རང་སྣང་ལྷུན་གྲུབ་ཆོས་སྐུ་སྟེ། །སྐྱེ་མེད་རང་བྱུང་
མངོན་བྱས་པས། །རྩོལ་མེད་བདེ་ཆེན་ལྷུན་གྲུབ་པ། །མཐའ་དབུས་སྐྱེ་འགགས་རྣམ་དག་དབྱིངས། །སྐུ་ལྔ་མ་འདྲེས་ཀུན་ཏུ་བཟང་། །ཅེས་སོ། །དཔེ་ནི། ཆོས་
ཅན་མཚན་མའི་དཔེས་མཚོན་མི་ནུས་ལ། ཆོས་ཉིད་ལྷུན་གྲུབ་ཀྱིས་ནམ་མཁའ་ནི་མཐར་ལམ་ཆེན་པོ་དེ་ཉིད་དང་། སངས་རྒྱས་མ་གཏོགས་པ་གཞན་གང་གིས་ཀྱང་

ཤེས་པར་མི་ནུས་པའོ། །ཕྱོགས་རེའི་ཆ་ནས་དགོས་འདོད་འབྱུང་། ཅི་བསམ་འགྲུབ། ཡེ་ཤེས་གསལ། མ་རིག་སིལ་བའི་དཔེ་དུ་མ་སྟེ། ནམ་མཁའ་དཔེ་
ལྟར་མཚོན་དུ་མེད། །ཆ་ཙམ་དཔག་བསམ་རིན་ཆེན་ཤིང་། །མེ་ལོང་ཉི་མའི་སྙིང་པོ་འདྲ། །ཅེས་སོ། །རྟག་ཕྱི་ནང་གསང་གསུམ་ནི། སངས་རྒྱས་དང་མཚུངས་
ཏེ༑ གསང་རྟགས་སྒྲིབས་གཉིས་བྲལ་བའི་ཡེ་ཤེས་རྒྱས། ནང་རྟགས་ཟག་མེད་ཀྱིས་མངོན་ཤེས་དང་། རྫུ་འཕྲུལ་ཡོན་ཏན་མཐའ་ཡས་པ་ལ་དབང་འབྱོར། ཕྱི་
རྟག་སྐུའི་རྫུ་འཕྲུལ་གསུང་གིས་ཆོས་འཆད། ཐུགས་ཀྱིས་རྗེས་སུ་བསྟན་པའི་ཆོ་འཕྲུལ་སྣ་ཚོགས་པའི་མཛད་པས། ནམ་མཁས་ཁྱབ་ཚད་སེམས་ཉིད་ཀྱིས་དོན་
མཛད་པའོ། །རྟགས་ནི་སངས་རྒྱས་རྫུ་འཕྲུལ་དང་། ཡོན་ཏན་སྣ་ཚོགས་རང་བཞིན་སྣོག །མ་བསྒྲིབས་ཀུན་གསལ་མངོན་ཤེས་དྲུག །ཀུན་མཁྱེན་མེ་ལོང་ཚུལ་
གཟིགས་པ། །ཡུལ་དང་མཁྱེན་ཚར་རྒྱལ་བ་དང་། །འདུ་འབྲལ་བག་ལ་ཉལ་བས་ཕྱེད། །ཅེས་གསུངས་པས། སངས་རྒྱས་དང་དགོངས་པ་ཡོན་ཏན་ཐམས་ཅད་

༄༅། །འདྲ་ཡང་། བག་ལ་ཉལ་ཡོད་མེད་ཀྱིས་ཁྱད་ཡོད་ཏེ། འདིར་འབྲས་བུ་དངོས་མ་ཡིན། མཐའ་མར་ཡིན་པའི་དོན་གྱིས། བག་ལ་
ཉལ་ཞེས་བྱ་བ་ཤེས་བྱའི་ཕྲ་སྙོམ། གཉེན་ཆེན་ཡེ་ཤེས་མི་འབྲལ་བ་དང་། གོང་དུ་བསྙེན་བཀུར་བྱ་བའི་གནས་སངས་རྒྱས་དང་། མར་དོན་བྱ་བའི་ཡུལ་སེམས་ཅན་
སྣང་ཆ་ནམ་མཁའི་འཇའ་ལྟ་བུ། མཚན་མའི་སྒྲིབ་གཡོག་མེད་ཀྱང་རང་སྣང་ཙམ་གཅིག་མངའ་བ་དེ། གཞན་རྐྱེན་ལ་མི་ལྟོས་པར། རང་རིགས་པའི་ཡེ་ཤེས་ཆེན་
པོས་སྐད་ཅིག་མ་རྟོགས་པ་དང་། གྲོལ་བ་དུས་མཉམ་སྟེ་སངས་རྒྱས་པས། གཡོ་ཐོབ་བརྟེན་གསུམ་དུ་ཕྱེ་བའོ། །ལྷུན་གྲུབ་རྣལ་འབྱོར་དགོངས་སྤྱོད་དང་། །མཐའ་
བྲལ་འོད་གསལ་འདུས་མ་བྱས། །དམིགས་མེད་རང་རིག་ཤེས་རབ་ཀྱིས། །སྐད་ཅིག་གཅིག་ལ་ཐ་མ་ཡི། །བག་ལ་ཉལ་བཅོམ་དེ་བཞིན་གཤེགས། །ཅེས་སོ། །
དོན་གསུམ་པ་རྗེས་འབྲས་བུ་ཐོབ་ཚུལ་ནི། རྣལ་འབྱོར་པས་གོང་དུ་བསྟན་པ་ལྟར་སྔོན་འགྲོ་རྣམས་ཀྱི་རྒྱུད་སྣོད་དུ་རུང་བར་བྱས་ནས། དངོས་ཀྱི་རྣལ་འབྱོར་བཞི་

ལ་གཡོ་ཐོབ་བརྟེན་གསུམ་དུ་ཕྱེ་བས། རིམ་པར། དང་པོ་ཞི་གནས་ལ་མ་བརྟེན་ན། ཐོས་བསམ་གྱི་གོ་བ་བཟང་པོ་ཡོད་ཀྱང་། སེམས་ལས་སུ་མི་རུང་བས། 
འགལ་རྐྱེན་སྤང་བ་ལ་སོགས་རྣལ་འབྱོར་དང་པོར་བསྟན་པའི་རིམ་པ་ལྟར་ཉམས་སུ་བླང་བས། སེམས་ལས་སུ་རུང་བའི་ཞི་གནས་ཁྱད་པར་ཅན་རྙེད་ལ། དེ་ཡང་
རང་རིགས་ཡེ་ཤེས་ཀྱི་རྟོགས་པས་མ་ཁྱབ་ན། འཇིག་རྟེན་བསམ་གཏན་དུ་གོལ་བས། རྣལ་འབྱོར་གཉིས་པར་ཅི་ལྟར་བསྟན་པའི་རིམ་པས། སོ་སོར་དཔྱད་པའི་
ཤེས་རབ་ཀྱིས། སྣང་སྲིད་ཆོས་སྐུར་རྟོག་པར་བྱེད་ཅིང་། དེ་ཡང་ཟག་མེད་མངོན་དུ་མ་གྱུར་ན། ཟག་བཅས་ཀྱི་ཉམས་རྟོགས་ཐམས་ཅད་མི་རྟག་ཅིང་འགྱུར་བས། 
རྣལ་འབྱོར་གསུམ་པར་ཅི་ལྟར་བསྟན་པ་གཞན་ཡེང་མེད་ཀྱིས་ངང་ནས་མཉམ་བཞག་ཆེན་པོ་གོམས་པས་མཐར་བསྐྱལ་ཏེ། རྣལ་འབྱོར་བཞི་པར་བག་ལ་ཉལ་
གྱིས་སྒྲིབ་པ་རང་གྲོལ་ནས། གཞི་སེམས་ཉིད་རང་བྱུང་གིས་ཡེ་ཤེས་ལ་རང་སྣང་སྐུ་ལྔ་ལྷུན་གྱིས་གྲུབ་པ་མངོན་དུ་བྱས་ཏེ། རང་བཞིན་སྐྱེ་བ་མེད་པ་ཆོས་

༄༅། །ཀྱིས་སྐུ། །རོལ་པ་འགགས་པ་མེད་པ་སྤྲུལ་པའི་སྐུ། །མཚན་ཉིད་དབྱེ་བ་མེད་པ་ལོངས་སྤྱོད་རྫོགས་པའི་སྐུ། ཐམས་ཅད་རིག་
པ་རང་བྱུང་ཡེ་ཤེས་ལས་མ་གཡོས་པ་ངོ་བོ་ཉིད་ཀྱི་སྐུ། འཁྲུལ་གྲོལ་ལམ་གསུམ་དུ་འཕོ་འགྱུར་མེད་པ་རྡོ་རྗེའི་སྐུ་སྟེ། སྐུ་ལྔ་ཡོངས་རྫོགས་དཔལ་ཀུན་ཏུ་
བཟང་པོ་མངོན་དུ་གྱུར་པའོ། །ཀུན་སངས་ཀུན་དངོས་རྫོགས་སངས་རྒྱས། །རང་བྱུང་ཡེ་ཤེས་མངོན་བྱོས་པས། །སྤངས་ཐོབ་གཉིས་མེད་དེ་བཞིན་ཉིད། །
སྐུ་དང་གསུང་ཐུགས་ཡོན་ཏན་ལས། །བསམ་གྱིས་མི་ཁྱབ་མ་འདྲེས་རྫོགས། །འབྲས་བུའི་ཀླུང་དུ་ཤེས་པར་གྱིས། །ཉམས་རྟོགས་སྣ་ཚོགས་སྣང་བ་དང་། །
མཐར་ཕྱིན་ཡོན་ཏན་ཀུན་རྫོགས་ཀྱང་། །ཆོས་དབྱིངས་འཕེལ་འགྲིབ་མེད་པའི་ཕྱིར། །གཞི་ལ་གཡོས་པ་རྡུལ་ཙམ་མེད། །ཅེས་སོ། །དེ་ལྟར་སྔོན་འགྲོ་
དངོས་ཀྱིས། རྗེས་གསུམ་ཀྱིས། རྫོགས་པ་ཆེན་པོ་བཀྲ་ཁྲིད་ཉམས་སུ་བླང་བའི་ཡི་གེ་འདི་ནི། རྩ་ཚིགས་ཉམས་རིམ་བཞི་པ་དང་། དེའི་རྒྱབ་ཕྱོགས་

དགའ་རབ་རྡོ་རྗེ་ཉིད་ཀྱིས་མཛད་པའི་ཉམས་སྒྲོན་དང་། རྩ་ཚིགས་གིས་ཤན་འབྱེད་འཇམ་དཔལ་བཤེས་གཉེན་གྱིས་མཛད་པར་བྱེད་པ་དང་། དམ་པ་བདེ་བར་
གཤེགས་པས་མཛད་པའི་ཡིག་ཆུང་ཉམས་ཀྱིས་མན་ངག་གོལ་སྒྲིབ་གསུམ་པ་དང་། བཙའ་ཐབས་དྲུག་པ་དང་། བསམ་གཏན་སྤྱི་འདྲིལ། ཆོས་རྗེ་གཙང་
པའི་བཀྲ་ཁྲིད་དོན་གསལ། རྟོགས་ལྡན་ཤར་རྡོར་ཀྱི་ཐེག་སྤྱིའི་ནང་དུ་རིམ་ཀྱིས་པའི་ཉམས་ལེན་བཞི་རིམ་གྱི་སྐབ་རྣམས་ཀྱིས་ཚིག་དོན་གང་མཁོའི་སྐབས་སུ་མ་ནོར་
བླང་ཞིང་ཉམས་ལེན་རིམ་པ། དངོས་ཀྱིས་འཐོར་བུ་ཡོད་པ་རྣམས་ལེགས་པར་བསྒྲིག་སྟེ། མན་ངག་གིས་རྒྱུད་གཞན་ནས་ཀྱང་ལུང་གིས་ཁ་བསྐང་ཅིང་། རང་
གི་ཉམས་སུ་མྱོང་ཚུལ་ལ་བརྟེན་ནས། ངེས་པའི་དོན་ལ་བློ་གཅིག་དུ་གཞོལ་བའི་སྤྲང་པོ་ནམ་མཁའ་རྡོ་རྗེས། ཕྱི་རབ་ཀྱི་གདམས་ངག་ཉམས་སུ་བླང་བ་རྣམས་
ལ་ཕན་པའི་བློས། ཆུ་མོ་བྱའི་ལོ་ཟླ་བ་ལྔ་པའི་ཡར་ཚེས་ལ། བླ་མ་དམ་པའི་བཞུགས་གནས། དཔལ་གནམ་སྟེང་རི་ཁྲོད་དུ་སྦྱར་བ་འདི། སེམས་ཅན་

༄༅། །ཐམས་ཅད་བདེ་བླག་དུ་རང་གྲོལ་ནས། སྐུ་ལྔ་ལྷུན་གྱིས་གྲུབ་པ་ཀུན་ཏུ་བཟང་པོ་མངོན་དུ་ཤེས་པ་བྱེད་པར་གྱུར་ཅིག །བདེ་བར་གཤེགས་
པའི་རྒྱུད་དང་ནི། །བླ་མ་མཁས་པའི་མན་ངག་དང་། །རང་གི་ཉམས་གྱིས་བྱེ་བྲག་སྟེ། །ཚད་མ་གསུམ་ལ་བརྟེན་ནས་ནི། །ཡེ་ནས་མཁའ་ལྟར་གནས་པའི་དོན། །
ངོ་ཡི་ཟིན་ན་དེ་དང་འཕྲད། །ཅེས་པས་ཚད་མ་གསུམ་ལྡན་དུ་མཆིས་ཏེ། ཐེམ་མེད་པར་བྱའོ། །རང་གནས་སྐུ་དང་ཡེ་ཤེས་མངོན་སུམ་དུ་སྟོན་པའི། 
རྒྱུད་ཞལ་གདམས་རིན་ཆེན་སྒྲོན་མེའི་འོད་འདི་ཡང་། ད་ལྟ་ལུང་དང་ཚིགས་ཙམ་རྗེས་སུ་འགྲོ་མཐོང་ནས། སྙན་རྒྱུད་བྲིས་པ་བཤགས་སོ་ཕན་སེམས་བྱང་
ཆུབ་བསྔོའོ། །པྲ་ཁྲིད་ཀྱི་ཁྲིད་ཡིག་གསལ་བར་བྱེད་པའི་སྒྲོན་མེ་ཞེས་བྱ་བ་འདི་ཡོངས་སུ་རྫོགས་སོ།། །།པྲ་ཛ་བྷྱ། འདི་ལ་བསྡུས་པ་བྲི་བ་བཞེད་པས། 
ལུང་ཐམས་ཅད་དོར་ལ། རྩ་ཚིག་དང་། རང་གཞུང་བྲི་བར་བྱའོ།། །།དགེའོ།། །།དགེའོ།། །།དགེའོ།། །། །། །།

ཀ༽ ༄༅། །རྫོགས་པ་ཆེན་པོ་ཨ་རོ་སྙན་བརྒྱུད་ཀྱི་མན་ངག་ཉམས་སུ་བླངས་བའི་རིམ་པ་བཞུགས་སོ།། 

༄༅། །བཀའ་རྒྱུད་བླ་མ་རྣམས་ལ་ཕྱག་འཚལ་ཞིང་སྐྱབས་སུ་མཆིའོ། །འདིར་རྫོགས་པ་ཆེན་
པོ་ཨ་རོ་སྙན་རྒྱུད་ལ་དོན་གསུམ་སྟེ། །བླ་མ་བརྒྱུད་པའི་རིམ་པ་དང་། །གདམ་པ་དངོས་ལ། །ཉམས་ལེན་སྤྱིའི་ཆིང་
དང་གསུམ་མོ། །དང་པོ་ནི་ཆོས་སྐུ་ཀུན་དུ་བཟང་པོ། །ལོངས་སྐུ་རྡོ་རྗེ་སེམས་དཔའ། །སྤྲུལ་སྐུ་དགའ་རབ་རྡོ་རྗེ། །
གྲུབ་ཐོབ་འཇམ་གཤིན་རྗེ། །མཁས་པའི་ཤྲི་སེང་ཧ། །ལོ་ཙ་བ་བྷེ་རོ་ཙ་ན། །ཉ་ན་ཀུ་མ་ར། །ཨ་རོ་ཡེ་ཤེས་འབྱུང་

༄༅། །གནས། སྭོགས་པོ་དཔལ་གྱིས་འབྱུང་གནས། གནུབས་སངས་རྒྱས་ཡེ་ཤེས། །ཁུ་ལུངས་ཡོན་ཏན་རྒྱ་མཚོ། །སྲས་ཡེ་ཤེས་རྒྱུ་
མཚོ། །སྣང་སྟོན་ཤེས་རབ་མཆོག །ཟུར་ཆེན་ཤཱཀྱ་འབྱུང་གནས།  །ཟུར་ཆུང་ཤེས་རབ་གྲགས། མདའ་ཏི་ཆོས་་
ཤག །བླ་ན་ཤཱཀྱ་ཡེ་ཤེས། དམ་པ་ཤག་རྒྱལ། ལྷ་རྗེ་ཤཱཀྱ་སིང་གེ །བདུད་རྩི་ཞིག་པོ། སྨྱོ་བྷམ་ཤག་འབུམ། 
འཇམ་དབྱངས་བྲག་རི་པ། །མཚུང་མེད་ཡག་སྡེ་པན་ཆེན། རྒྱ་བླ་མ་རཏྣ་ཤྲི། །དེ་ལ་བདག་ནམ་མཁའ་རྡོ་རྗེས་ཞུས་སོ། །

གཉིས་པ་གདམ་ངག་ལ་སྔོན་འགྲོ་དང་། །དངོས་གཞི་གཉིས་ལ། །དང་པོ་ནི། །བདག་དང་སེམས་ཅན་ཐམས་ཅད་འཁོར་བའི་སྡུག་བསྔལ་ལས་
སྐྱོབ་པའི་དོན་དུ། །སྐྱབས་སུ་འགྲོ་ཞིང་སངས་རྒྱས་ཐོབ་པར་བྱ་སྙོམས་དུ་སེམས་བསྐྱེད། །རང་གི་སྤྱི་གཙུག་པད་ཟླའི་སྟེང་དུ། །བཅོམ་ལྡན་
འདས་རྡོ་རྗེ་སེམས་དཔའ་སྐུ་མདོག་དཀར་པོ། །ཞལ་གཅིག་ཕྱག་གཉིས་རྡོ་རྗེ་དང་དྲིལ་བུ་འཛིན་པ། །དར་དང་རིན་པོ་ཆེའི་རྒྱན་ཐམས་ཅད་ཀྱི་བརྒྱན་
པ། །སྣང་ལ་རང་བཞིན་མ་གྲུབ་པ་ལ། །འོད་འཕྲོས་ཕྱོགས་བཅུའི་སངས་རྒྱས་དང་བྱང་ཆུབ་སེམས་དཔའ་བྱོན་ནས་ཐིམ། །སྐུ་ལ་ཡེ་ཤེས་
བདུད་རྩི་བབ་བས། །རང་གིས་ལུས་ངག་ཡིད་གསུམ་གྱིས་ནད་གདོན་སྡིག་སྒྲིབ་ཐམས་ཅད་དག་པར་བསམ་ལ། །ཡི་གེ་བརྒྱའ་པའམ། །
ཨོཾ་བཛྲ་ས་ཏྭ་ཧཱུྃ༔ །ཞེས་བཟླའ་ཐུན་རྟིང་རང་ལ་ཐིམ་པས་དབྱེར་མེད་དུ་གྱུར་པའི་ངང་ལ་མཉམ་པར་བཞགས་ནས་དགེ་བ་བསྔོ། །དེ་ལ་རྟག་ཐོན་

༄༅། །ནས། །རང་ཡི་དམ་དུ་ལྷའི་སྤྱི་གཙུགས་ཉི་ཟླ་པད་མའི་སྟེང་དུ། །རྩ་བའི་བླ་མ་དེ་ཉིད་ཀུན་དུ་བཟང་པོ་དང་དབྱེར་མེད་པ། །
རྡོ་རྗེ་འཆང་གིས་ཆ་ལུགས་ནམ་མཁའི་མདོག་ཅན། །རྡོ་རྗེ་དྲིལ་བུ་འཛིན་ཅིང་དར་དང་རིན་པོ་ཆེ་དང་རུས་པའི་རྒྱན་གྱིས་བརྒྱན་ནས། །སངས་རྒྱས་ཀྱིས་
ཆེ་ཡོན་ཐམས་ཅད་དང་ལྡན་པར་བཞུགས་པ་ལ། །འོད་འཕྲོས། །བཀའ་རྒྱུད་ཀྱིས་བླ་མ་ཐམས་ཅད་དང་། །ཡི་དམ། །སངས་རྒྱས། །བྱང་
ཆུབ་སེམས་དཔའ། །མཁའ་འགྲོ་ཆོས་སྐྱོངས་ཐམས་ཅད་བྱོན་ནས་ཐིམ་པས། །ཐམས་ཅད་འདུས་པའི་ངོ་བོར་བསམ་ལ། །ཡན་ལག་བདུན་པ་
དང་། །མཎྜལ། །གཏོར་མ་རྣམས་འབུལ། །རང་གིས་ལུས་ལོངས་སྤྱོད་ཁ་རྗེ་དབང་ཐང་དགེ་ལེགས་ཐམས་ཅད་འབུལ་བར་བསམ་ལ། །བདག་གཞན་
ལུས་ངག་ཡིད་གསུམ་དུས་གསུམ་དགེ་ཚོགས་བཅས། །རིན་ཆེན་མཎྜལ་བཟང་པོ་ཀུན་བཟང་མཆོད་པའི་སྤྲིན། །བློ་ཡིས་དམིགས་ནས་བླ་མ་རྗེ་ལ་

འབུལ་ལགས་ཀྱིས། །ཐུགས་རྗེས་དགོངས་ནས་བཞེས་མཛོད་བྱིན་གྱིས་རླབས་ཏུ་གསོལ། །ཞེས་ཐུན་རེ་བརྒྱ་རྩ་འབུལ་བའི་རྟིང་ལ། །ཆོས་
སྐུ་ཀུན་ཏུ་བཟང་པོ་མན་ཆད་ནས། །དྲིན་ཆེན་རྩ་བའི་བླ་མ་ཡན་ཆད་ཀྱིས། །བཀའ་རྒྱུད་བླ་མ་རྣམས་ལ་གསོལ་བ་འདེབས། །སྡིག་སྒྲིབ་བག་ཆགས་
འགལ་རྐྱེན་ཞི་ནས་ནི། །སྣང་སྲིད་ཆོས་སྐུར་འཆར་བར་བྱིན་གྱིས་རློབས། །ཞེས་གདུང་སེམས་དྲག་པོས་གསོལ་བ་གདབ་ནས། །ཐུན་རྟིང་བླ་མ་རང་
ལ་བསྟིམ། །དབྱེར་མེད་དུ་འདྲེས་པར་བསམ་ལ། །དམིགས་མེད་ངང་ལས་བསྔོ་བ་སྨོན་ལམ་བྱའོ། །གཉིས་པ་དངོས་གཞི་ལ། །རྣལ་འབྱོར་ཀུ་
སུ་ལུ་པའི་འཇོག་བསྒོམ་དང་། །མཁས་པ་པན་ཏྲི་ཏའི་དཔྱད་བྷམ་གཉིས་སྟེ། །དང་པོ་ནི། །ལུས་ཚོགས་ལ་གནས་པ་བསམ་གཏན་གྱིས་ཆོས་
བདུན་བསེམ་གཡོས་པར་བྱ། །ངག་ཚོགས་ལ་གནས་པ་སྨྲ་བརྗོད་དང་བྲལ་བར་བཞག །ཡིད་ཚོགས་ལ་གནས་པ་ཡིད་ལ་བྱེད་བསམ་ཐམས་ཅད་

༄༅། །དང་བྲལ་བར་རང་ལྷུགས་སུ་འཇོག། །དེ་ལྟར་བཞགས་པ་ལ་ལུས་མི་བདེབ་དང་། །སེམས་ལ་རྣམ་རྟོག་འཕྲོ་འདུ་བྱུང་ན། །
སྒོ་གསུམ་ལྷོད་ཀྱིས་ལྷོད་པའི་ངང་ལ་བཞགས། །དེ་ལ་ཡང་མཚན་འཛིན་གྱིས་རྟོགས་པ་ཕྲ་རག་བྱུང་ནས། །རྟོགས་པ་ཉིད་ཀྱིས་ངོ་བོ་ལ་བལྟས་པས། །
དངོས་མེད་དུ་ཞིག་ནས་སོང་བའི་ངང་ལ་བཞགས། །ད་རུང་ཡང་མི་ཁེབ་པའི་རྟོག་པ་ཕྲ་རག་བྱུང་ན། །ཉན་རང་ལྟར་མི་འགོག། །དབུ་སེམས་ལྟར་མི་སྤོང་། 
གསང་སྔགས་ལྟར་མི་བསྒྱུར། །ཕྱག་ཆེན་ལྟར་མི་བཅོས་པར། །ཉོན་མོངས་པ་དང་གཟུང་འཛིན་གྱི་རྟོག་པ་ལ་སོགས་བློ་ལ་གང་ལྟར་སྣང་ཞིང་། །ཅི་ལྟར་
ཤར་བ་དེ་ལ་ཁ་ནང་ལོག་ནས་བཅས་བཅོས་དང་དགག་བསྒྲུབ་མི་བྱ་བར། །སྦྲང་མ་གར་ཕྱིན་ལ་འབྱར་བ་བཞིན་དུ་ལྷེན་ནེ། །རྟོག་པ་གཞན་གྱིས་བར་མ་
ཆོད་པར་བཞག་པས། །འཆར་སྒོའི་རྟོག་པ་ཅི་ཤར་ཡང་། །ཉམས་ལེན་རྟོགས་མེད་དུ་སྐྱོངས་ཤེས་པ་གཅིག་འབྱུང་བ་ཡིན། །འཇོགས་བྷམ་གྱིས་

དོན་ཧྲིལ་གྱིས་དྲིལ་ནས། །རང་གིས་སེམས་ཀྱིས་བཤིས་གང་འདུག་དེ་ལ་བློ་སྒྲོས་མ་བཏག་པར། །ཆུ་བཅད་པའི་རང་ཐག་བཞིན་དུ་གཡོས་
འགུལ་མེད་པ་འདི། །ཉམས་ལེན་གྱིས་དངོས་གཞི་ཡིན་པས། །ཡུན་བསྲིང་ནས་བྷམ་བ་ཡིན། །དེ་ལྟར་ཡུན་དུ་བྷམ་བས། །འགག་མེད་ཀྱིས་
རིག་པ་ལ་འཆར་ཚུལ་ཅི་བྱུང་ཡང་། །སེམས་ཀྱིས་ངོ་བོ་འགག་གནས་བྲལ་གྱིས་རིགས་པ་རང་གསལ་ལ། །འཕོ་འགྱུར་རྣམས་དང་རྟོགས་པ་
འཆར་བ་ཡིན་ནོ། །དེ་ལ་ཡང་མཚན་མའི་འཛིན་ཆ་ཕྲ་མོ་འདུག་ན། །ཡིད་ལ་བྱེད་པ་ཐམས་ཅད་དང་བྲལ་བར་རང་ལྷུགས་སུ་འཇོག། །འཛིན་མེད་
དུ་ས་ལེར་འཇོག །བློ་བྲལ་དུ་རྗེན་ནེ་འཇོག། །གཤིས་ཅི་ཡང་མ་ཡིན་པའི་སྟིང་དུ་བློས་ཅིར་ཡང་མ་འཛིན་པར་འཇོག །དེར་བློའི་འཛིན་ཆ་ཐམས་
ཅད་དོན་གསལ་སྟོང་གིས་ངང་དུ་གྲོལ་ནས། །སེམས་ཉིད་འོད་གསལ་ཆོས་སྐུའི་ཉམ་མངོན་དུ་འཆར་རོ། །དེ་ལྟར་མཉམ་བཞག་ལ་གམ་ནས་

༄༅། །ཟ་ཉལ་འགྲོ་འདུག་ལ་སོགས་པའི་སྤྱོད་ལམ་ཐམས་ཅད་དུ། གཟུགས་སྨྲ་དྲི་རོ་རེག་བྱ་ལ་སོགས་པའི་ཡུལ་ཐམས་ཅད་ལ་རིག་པ་
ཕར་བསྲེ་བ་དང་། ནམ་མཁས་ཁྱབ་ཚད་ཀྱིས་ཤེས་བྱ་ཐམས་ཅད་ཁྱབ་བདལ་དུ་བསྲོ་ཞིང་། རིག་པ་གང་ལའང་རྟེན་མི་བཅའ་བར། །ཕྱོགས་མེད་དུ་
བདལ་སྟེ་ཉམས་སུ་བླངས་པས། སྣང་སྲིད་མ་ལུས་པ་སེམས་འོད་གསལ་ཆོས་སྐུར་འདྲེས་པའི་རྟོགས་པ་མཐར་ཕྱིན་ནོ།། །།གཉིས་པ་མཁས་
པ་པཎྜ་ཏའི་དཔྱད་བྷམ་གྱི་དོན་ནི། སེམས་ལས་སུ་རུང་བར་བྱེད་པའི་དམིགས་པ་སྣ་ཚོགས་ལ་སེམས་འཛིན་པ་དང་། སྣང་སེམས་དབྱེར་མེད་དུ་རྟོགས་
པར་བྱེད་པའི་དཔྱོད་པ་གཏོང་བ་གཉིས་ཟུང་འབྲེལ་དུ་བྱེད་པ་ཡིན་པས། སྔོན་འགྲོ་ཤར་དཀར། ལྷོ་སེར། ནུབ་དམར། བྱང་ལྗང་བ་དང་། དེའི་ཕྱི་
རོལ་གླིང་བཞི་མཐའི་ལྕགས་རི་དང་བཅས་པའི་གླིང་བཞི་འཇིག་རྟེན་གྱིས་ཁམས་ལ་སེམས་བསྲོ། དེ་ནས་དེ་འདྲ་བ་སྟོང་། བྱེ་བ་ཕྲག་བརྒྱ་དང་། །

ནམ་མཁས་ཁྱབ་ཚད་ཀྱིས་ཕྱི་སྣོད་འཇིག་རྟེན་མ་ལུས་པ་ལ་བསྲོ། དེ་ནས་མིག་སྔར་ཡོད་པའི་མིག་དག་གིས་ངོ་བྱད་ལུས་རྒྱན་ཆ་ལུགས་ལ་བསྲེ། །
དེ་ནས་རིམ་བཞིན་མང་པོ་ནས་བཟུང་སྟེ། འཇིག་རྟེན་གྱིས་སྲིད་ཚད་གྱིས་མི་རྣམས་ཀྱིས་བདེ་སྡུག་བྱེད་སྤྱོད། རྣམས་འགྱུར། ཕོ་མོ་རིག་རུས། ། 
མི་འདྲ་བ་རྣམས་ལ་བསྲོ། དེ་ནས་ཡིད་བཏག་བཀྲེས་སྙོམས་གྱིས་གདུང་བའི་རྣམས་པ་ཅན་གཅིག་ནས་སྲིད་ཚད་དང་། དམྱལ་བ་ཚ་གྲངས་བཅད་
གཏུབ་གྱིས་གདུང་བའི་རྣམས་པ་ཅན་གཅིག་ནས་སྲིད་ཚད་དང་། དུད་འགྲོ་རྟ་ལུག་བཀོར་ནོར་རི་དགས་འབུ་སྲིན་བྱ་ཅན་ལ་སོགས་གཅིག་ནས་སྲིད་ཚད་དང་། 
ལྷ་མ་ཡིན་འཐབ་རྩོད་ཀྱིས་རྣམས་པ་དང་། །ལྷ་ལོངས་སྤྱོད་ཀྱི་རྣམས་པ་ཐམས་ཅད་ལ་བསྲོའོ། དེ་ལྟར་སྣོད་བཅུད་ཐམས་ཅད་སྣང་སེམས་གཉིས་
སུ་མེད་དུ་རྟོགས་ཅིང་གཅིག་ཏུ་འདྲེས་ནས། །རང་རྒྱུད་ལ་ཉོན་མོངས་གང་སྐྱེས་ངོས་བཟུང་ཞིང་། །འདོད་ཆགས་སྐྱེས་ན་ཆགས་པའི་ཡུལ་དེ་ཉིད་ལ་བསྲེ་

༄༅། །ཞིང་། འདོད་མཁན་གྱིས་སེམས་ཅན་ནང་དུ་ཨི་སྣང་ཚུལ་བལྟས་པས། ཆགས་ཡུལ་ཉིད་སེམས་ཀྱིས་ངོ་བོར་སྣང་ལ། །
སེམས་གཞི་མེད་རྩ་བྲལ་དུ་རྟོགས་ཅིང་། །གཉིས་མེད་བདེ་བ་ཆེན་པོའི་ཉམས་འཆར་རོ། དེ་བཞིན་དུ་ཞེ་སྡང་བའི་ཡུལ་ལ་བསྲེ་ཞིང་སྡང་མཁན་ལ་
བལྟའ། གཏི་མུག་མཁན་ལ་བལྟ་ཞིང་གཏི་མུག་ལ་བསྲེ། ང་རྒྱལ་མཁན་ལ་བལྟ་ཞིང་ང་རྒྱལ་ལ་བསྲེ། ཕྲག་དོག་མཁན་ལ་བལྟ་ཞིང་ཕྲག་དོག་རྣམས་བྱས་
ནས། ལུས་ངག་ཡིད་གསུམ་ཚོགས་ལ་གནས་པའི་ངང་དེ་ཉིད་ལ། རང་གིས་མདུན་དུ་ཤིང་བུའི་རྟིལ་བུ་གང་རུང་གཅིག་བཞག་ནས། དེ་ལ་དམིགས་མ་
འགྱུར་བར་ལྟ་ཞིང་སེམས་ལ་ཡིངས་པར་གཏད་དོ། ཡུན་གཅིག་རྟིལ་བུ་ཕ་རོལ་དུ་མ་ལུས། རང་གིས་སེམས་ཚུལ་རོལ་དུ་མ་ལུས་པར་ཡུལ་སེམས་གཅིག་
ཏུ་འདྲེས་ནས་སོང་བའི་ཉམས་གཅིག་འཆར་སྟེ། ལྟ་བྷི་དུས་གཅིག་ཆོད། ཞི་གནས་ལྷག་མཐོང་མཉམ་དུ་འཆར་བ་ཡིན་ནོ། དེ་ནས་ས་རྡོ་རྩི་ཤིང་རི་ལུང་

རེ་རེ་དང་། མང་པོ་དང་མཐོང་གང་། ཕྱོགས་བཅུའི་འཇིག་རྟེན་མ་ལུས་པ་རྣམས་ལ་བསྲོ་ཞིང་བློ་སྦྱངས་པས། སའི་ཁམས་དང་། སེམས་གཉིས་སུ་མེད་པའི་
རྟོགས་པ་དང་། གཅིག་ཏུ་འདྲེས་པའི་ཉམས་འཆར་རོ། དེ་བཞིན་དུ་ཆུ་ཐིག་པ་གཅིག་ནས་བཟུང་སྟེ། འཁྱིལ་ཆུ་སྲིན་ཚད་ལ་སྦྱངས། །འཁྱིལ་ཆུ་སྲིད་ཚད་སྦྱངས། 
ཆུ་མིག་གཅིག་ནས་བཟུང་སྟེ་འབབ་ཆུ་ཅི་སྲིད་དང་། མྱེ་སྟག་གཅིག་ནས་སྟེ་མགོའི་སྲིད་དང་། རླུང་ཟེར་མ་ཙམ་ནས་བཟུང་སྟེ་སྲིད་ཚད་ཀྱི་གནས་པ་དང་། །
གཡོས་བའི་རླུང་ཐམས་ཅད་དང་ནམ་མཁས་ཁྱབ་ཚད་ཀྱིས་མིག་གང་ནས་བཟུང་སྟེ། མཐའ་མེད་ཀྱིས་ནམ་མཁའ་ཐམས་ཅད་བསྲེ། དེ་བཞིན་དུ་མིག །
སྔར་མཐོང་བའི་གཟུགས་གང་རུང་གཅིག་ནས་སྲིད་ཚད་ཀྱིས་གཟུགས་ཐམས་ཅད་དང་། རྣ་བའི་ཡུལ་དུ་གྲགས་པའི་སྒྲ་གཅིག་ནས་སྲིད་ཚད་དང་། སྣའི་ཡུལ་
ལ་དྲི་གང་བྲོ་བ་གཅིག་ནས་སྲིད་ཚོད་དང་། ལྕེའི་ཡུལ་དུ་རོ་ཞིམ་གང་མྱོང་གཅིག་ནས་སྲིད་ཚད་དང་། ལུས་ཀྱིས་ཚ་གྲངས་འཇམ་རྩུབ་གང་མྱོང་གཅིག་ནས་

༄༅། །སྲིད་ཚད་དང་། ཡིད་ཀྱིས་ཡུལ་དུ་ཤེས་བྱ་གང་དྲན་གཅིག་ནས་བཟུངས་སྟེ། བློ་ཡུལ་དུ་བྱར་རུང་བའི་ཤེས་བྱ་སྲིད་ཚད་ལ་
སེམས་བསྲེའོ། །དེ་ལྟར་འབྱུང་བ་ལྔ་དང་། ཚོགས་དྲུག་པོ་ཐམས་ཅད་སྣང་སེམས་གནས་མེད་དུ་འདྲེས་ནས། ཕྱི་སྣོད་ཀྱིས་འཇིག་རྟེན་དབུས་སུ་རི་
རབ། ཡུལ་ལ་བསྲེ། དེ་ལྟར་བྱས་པས་དུག་ལྔའི་ཡུལ་ཉིད་རིགས་པའི་ངོ་བོར་སྣང་ཞིང་། སྐྱེ་མཁན་གྱི་སེམས་གཞི་མེད་རྩ་བྲལ་དུ་རྟོགས་ལ། །ངག་ལྔ་
མ་སྤངས་ཆོས་ཉིད་དུ་འཆར་རོ། དེ་ལྟར་ཉོན་མོངས་གིས་སྒྲོ་འདོག་ཆད་ནས། ནང་སེམས་ཀྱིས་སྒྲོ་འདོག་བཅད་པ་ནི། རང་གིས་ང་དང་བདག་དུ་
བཟུང་བ་དེ། ལུས་ཡིན་ནམ། སེམས་ཡིན་ནམ། མིང་ཡིན་ནམ་རུས་ཡིན་བརྟག།།དེ་ནས་ལུས་འབྱུང་བཞི་རྐྱེན་གྱིས་བསྡུས་ཤིང་བསྐྱེད་ནས་
འཐོར་བར་གྱུར་པའི་སེམས་པོ་ལ་བདག་གིས་འཛིན་པ་མེད། སེམས་ལ་གཟིགས་སམ། དབྱིབ་འམ། ཁ་དོག་དུ་གྲུབ་པ་ཅི་ཡང་མེད་ཅིང་། སྔ་

མ་མ་འགང་། ཕྱི་མ་མ་སྐྱེས། ད་ལྟའི་སེམས་ལ་ངོས་བཟུང་མེད་པས་བདག་མ་གྲུབ། མིང་ནི་གློ་བུར་བ་ཡིན་སྟེ། མི་ཚེ་གཅིག་ལ་ཡང་མིང་དུ་མར་
འགྱུར་ཞིང་སྐད་གཅིག་ལ་མིང་རྗེ་བས། མིང་དངོས་མེད་བདག་མ་ཡིན། རུས་ནི་རུས་གཅིག་པར་གྲགས་པའི་མི་རེ་རེ་ལ་བདག་རེ་རེ་སོར་སོར་ཡོད་པས། 
རུས་བདག་མ་ཡིན། དེ་ལྟར་བདག་འཛིན་སྐྱེས་ཚད་ཀྱིས་ངོ་བོ་ལ་བལྟ་བས་བདག་མེད་ཀྱིས་དོན་ཡང་དག་པར་རྟོགས་སོ། དེ་ལྟར་འཁོར་བའི་འཁྲུལ་
རྟོགས་ཐམས་ཅད་ཆོད་ནས། ལམ་དང་འབྲས་བུའི་བཟང་རྟོགས་བཅད་པ་ནི། མདུན་དུ་ཞིང་ཁམས་རྣམ་པར་དག་པའི་དབུས་སུ། །བཅོམ་ལྡན་
འདས་རྣམ་པར་སྣང་མཛད་འཁོར་དང་བཅས་པ་བཞུགས་ཅིང་། བདག་ཀྱང་དེའི་མདུན་དུ་ཆོས་ཞུས་ནས་སྒྲིབ་པ་ཐམས་ཅད་དག་སྟེ། ཏིང་ངེ་འཛིན་ 
གྱིས་ཚོགས་ཐམས་ཅད་རྒྱུད་ལ་སྐྱེས་ནས་སངས་རྒྱས་པར་བསམ། ཡང་རང་ཉིད་རྣམ་པར་སྣང་མཛད་དུ་གྱུར་ནས་ནས་འཁོར་ཐམས་ཅད་ལ་ཆོས་

༄༅། །འཆད་པས་དེ་ཐམས་ཅད་སངས་རྒྱས་པར་བསམ། དེ་བཞིན་དུ་མི་བསྐྱོད་རྒྱལ་པོ་དང་། རིན་ཆེན་འབྱུང་ལྡན་དང་། སྣང་བ་
མཐའ་ཡས་དང་། དོན་ཡོན་གྲུབ་པའི་ཞིང་དུ་རང་གཙོ་འཁོར་རེ་མོས་སུ་བྱ་བ་དང་། སངས་རྒྱས་ཤཱཀྱ་ཐུབ་པ་ལ་རྒྱལ་བའི་མཚན་དཔེ་ཡོན་ཏན་ཐམས་
ཅད་ཀྱིས་བརྒྱན་པའི་འཁོར་ཉེས་རང་རྒྱལ་དགྲ་བཅོམ་པའི་ཚོགས་བྱེ་བ་དུ་མ་དང་བཅས་པ་གཙོ་འཁོར་རེ་མོས་སུ་བྱ་བ་དང་། ཡི་དམ་རྒྱལ་བའི་དཀྱིལ་
འཁོར་གཅིག་ནས་བསམ་གྱིས་མི་ཁྱབ་པའི་བར་ཐམས་ཅད་ལ་རང་གིས་མཆོད་ཅིང་ཐུགས་རྒྱུད་བསྐུལ་བས། །བདག་ལ་དབང་བསྐུར་བྱིན་གྱིས་རླབས་
ནས། ལུས་ངག་ཡིད་གསུམ་སྐད་ཅིག་གིས་རྒྱལ་བའི་སྐུ་གསུང་ཐུགས་སུ་གྱུར་ནས། སེམས་ཅན་ཐམས་ཅད་སྨིན་གྲོལ་གྱིས་འཁོར་ལོ་བསྐོར་བ་ལ་སོགས་
པའི་དག་པའི་སྣང་བ་ཐམས་ཅད་ལ་བློ་སྦྱང་ཞིང་སེམས་བསྲེས་པས། གཞི་ལམ་འབྲས་བུའི་ཆོས་ཐམས་ཅད་ཕྱི་རོལ་དུ་གྲུབ་པ་མེད་པར་སེམས་ཀྱིས་

ངོ་བོར་འཆར་ཞིང་། ཆོས་ཐམས་ཅད་དབྱེ་བ་མེད་པར་ཆོས་ཉིད་མཉམ་པ་ཉིད་དུ་འདྲེས་པའི་མྱོང་བ་འབྱུང་ངོ་། དེ་ལྟར་འཁོར་འདས་འཁྲུལ་གྲོལ་གྱིས་
སྒྲོ་འདོག་ཆོད་ནས། འཁྲུལ་གཞི་ཚུངས་སྤྲུག་པར་བྱེད་པ་ལ། གོང་དུ་བཤད་པའི་འཁོར་འདས་སྣང་སྲིད་ཤེས་བྱ་དེ་རྣམས། དང་པོ་ཅི་ཡང་མེད་
པའི་སྟོང་པ་གཅིག་ལ་འཁྲུལ་པས། དེ་རྣམས་སུ་སྣང་བ་ཡིན། མུ་སྟེག་པ་ལྟར། སྲིད་པ་ཕྱ་དང་། དབང་ཕྱུགས་ལ་སོགས་པས་བྱས་པ་ཡིན་ནམ། །
ཆད་ལྟར་བ་ལྟར། རྒྱུ་མེད་རྐྱེན་མེད་དུ་འབྱུང་བ་ཡིན་བཏག་ཅིང་། སྣང་སེམས་ཐམས་ཅད་ཀྱིས་ངོ་བོས་འདུག་ཚུལ་སོ་སོར་སྣང་ངམ། གཅིག་ཏུ་འདྲེས་
པ་ཡིན་ལེགས་པར་རིག་ཅིང་ཉམས་སུ་མྱོང་བའི་ཚེ། སེམས་གཞི་མེད་རྩ་བྲལ་རང་བཞིན་གྱི་འོད་གསལ་བའི་ངང་ལས། འཁོར་འདས་ཀྱི་ཆོས་ཐམས་
ཅད་མ་འགགས་པར་ལྷུན་གྱིས་གྲུབ་པས། རྒྱ་མཚོ་དངས་པ་ལ་གཟུགས་བསྙེན་འཆར་བ་ལྟ་བུར་རྟོགས་ཅིང་། འཁྲུལ་གྲོལ་སོ་སོར་མ་འདྲེས་པའི་

༄༅། །སྣང་ཚུལ་ཅི་ལྟར་འཆར་ཞིང་། ཡུལ་སེམས་ཀྱིས་ངོ་བོར་ཀ་དག་པས་བདག་གཞན་རིས་སུ་འབྱེད་པ་མེད་པའི་མྱང་བ་མེད་
པའི་ཁྱད་པར་ཅན་སྐྱེ་བར་འགྱུར་རོ། དེ་ལྟར་སྣང་སྲིད་སེམས་སུ་རྟོགས་ཅིང་། སེམས་ཡུལ་མེད་རང་གསལ་དུ་འཆར་ཡང་། ད་རུང་བྷམ་
མཁན་ནམ། རྟོགས་མཁན་གྱི་ཕྲ་སྙོམས་ཡོད་པས། དེ་ལྟ་བུའི་མཁན་པོ་ཅི་འདྲ་འདུག་གིས་ངོ་བོ་ལ་བལྟ་ཞིང་ཡང་ནས་ཡང་དུ་ཕུག་བཅད་པས། །
ཤེས་བྱའི་ཡུལ་ཞེས་བྱ་བ་སྐྲའི་རྩེ་མོ་ཙམ་ཕྱིར་མ་གྲུབ། ཤེས་བྱེད་ཀྱིས་སེམས་ཞེས་བྱ་བ་གཅིག་མའི་འགྱུ་དྲན་ཙམ་ཡང་ནང་དུ་མ་གྲུབ། །
ཉམས་དང་འབྲས་བུའི་ཉམས་རྟོག་ཐམས་ཅད་རྨི་ལམ་ཙམ་དུ་ཡང་ཐོབ་དུ་མེད་པ། དུས་ད་ལྟའི་སྣང་སེམས་འདི་ཉིད་མ་སྤངས་བར་གདག་
གཞིའི་བློ་ཐམས་ཅད་དང་བྲལ་བའི་རྗེན་རྗེན་ཁྲོ་སེ་བ་གཅིག་འབྱུང་བ་ནི། ལམ་གྱིས་རྩོལ་བ་ཟད་པ། བློ་རང་སར་གྲོལ་བ། ཆོས་ཉིད་མ་ཐོག་

དུ་བུ་སླེབ་པ། དཀའ་དག་གིས་ཡེ་ཤེས་མངོན་དུ་གྱུར་པ། རེ་དོག་གི་སྒྲོགས་གྲོལ་བ་ཞེས་བྱའོ། གསུམ་པ་ཉམས་ལེན་སྤྱིའི་ཆིང་ནི། འཆི་བ་མི་
རྟགས་པ་བྷམ་ནས་ཚེ་འདིའི་བྱ་བ་ཐམས་ཅད་བོར། ལྟོ་གོས་ཀྱིས་ཞེན་པ་བཅད། རི་ཁྲོད་འགྲིམ་ཞིང་གཅིག་པུར་འདུག། །བླ་མ་ལ་དད་པ་ངེས་
ཤེས། མོས་གུས་ཀྱིས་གསོལ་བ་གདབ། སེམས་ཅན་ལ་བྱམས་སྙིང་རྗེ་བྷམ། ཉམས་ལེན་ལ་ཡིངས་པ་མེད་པའི་བརྩོན་འགྲུས་བྱ། ལུས་
གནད་དང་། དམིགས་པའི་སྐྱོངས་ཐབས། ཉམས་ཀྱིས་འཆར་ཚུལ། མན་ངག་གིས་གནད་རྣམས་རབ་ཏུ་གསང་། ལུས་ངག་ཡིད་གསུམ་བདེ་
མི་བདེ་མཐོང་སྣང་བཟང་ངན་ཉམས་མཐོས་དམན་ཅི་བྱུང་ཡང་ཉམས་ཡིན་པས་ཐེ་ཙམ་མི་བྱ་བར། གང་བྱུང་དེ་ཉིད་ལ་སེམས་ལ་སེམས་གཏད་
ཅིང་། བསྲེལ་ཉམས་སུ་བླང་བ་ནི་ནད་བརྒྱ་བཅོས་པ་ཡིན་ནོ། དེ་ལྟར་ཨ་རོ་སྙེན་རྒྱུད་ཀྱིས་ཉམས་སུ་བླང་བའི་རིམ་པ། ཞལ་གདམས་གྱིས་མན་

༄༅། །ངག་ཐམས་ཅད། བླ་མ་ཀུན་དགའ་རྡོ་རྗེའི་གསུངས་གིས་བསྐུལ་ནས། བྱ་བྲལ་ནམ་མཁའ་རྡོ་རྗེས། ཁྱིའི་ལོ་ཟླ་བ་ལྔ་པའི་
ཚེས་ཉི་ཤུ་ལ། གནམ་སྟིང་རི་ཁྲོད་དུ་བྲིས་པ། དགེ་ལེགས་སུ་གྱུར་ཅིག །ནད་པ་ཀུན་བཤགས་དགེ་བ་ཀུན་ལ་བསྔོ། སྫོགས་སོ། དགེའོ།
དག་གོ། །།

ཀ༽ ༄༅། །ཕྱག་རྒྱ་ཆེན་པོ་ཐོག་བབ་ཀྱི་གདམས་པ་བརྩེགས་ཀྱི་བཀའ་རྒྱ་ཅན་བཞུགས། 

༄༅། །ན་མོ་གུ་རུ། ཕྱག་རྒྱ་ཆེན་པོ་ཐོག་བབ་དུ་ངོ་སྤྲད་པ་འདི་གསུམ་སྟེ། །བླ་མ་རྒྱུད་པའི་རིམ་
པ་དང། །ལོག་རྟོག་བསལ་བ་དང་། །གདམ་ངག་དངོས་སོ། །དང་པོ་ནི་རྡོ་རྗེ་འཆང་། །ཏེ་ལོ་པ། །ན་རོ་བ། །
མར་པ། །མི་ལ། །དག་པོ་རིན་པོ་ཆེ། །ཕག་གྲུབ་པ། །གླིང་རས་པ། །རྩང་པ་རྒྱ་རས། །རྒོད་ཚང་བ། །ཨོ་
རྒྱན་པ། །རང་བྱུང་བ། །གྲགས་བྷམ་བ། །རིལ་པའི་རྡོ་རྗེ། །རྟོགས་ལྡན་ཡེ་ཤེས་དཔལ། །ཆོས་ཀྱིས་རྗེ། །

༄༅། །མ་ཏི་རཏྣ། །གཉིས་པ་ལ་དྲུག་སྟེ། །ངོ་བོ་དང་། །ཐབས་དང་། །ཤེས་རབ་དང་། །
ཡུལ་དང་། །དུས་དང་འབྲས་བུར་ལ་སོགས་པར། །རྟོག་པ་བསལ་བའོ། །དང་པོ་ནི་ཆོས་གཞན་གྱི་ལུགས་ཀྱིས། །
སེམས་ཉིད་སངས་རྒྱས་ཀྱི་རྒྱུ་ཙམ་དུ་བྱས་ནས། །ཚོགས་གཉིས་ལོགས་སུ་བསགས། །སྒྲིབས་གཉིས་ལོགས་
སུ་སྦྱོངས་ནས། །སེམས་ལ་ཐ་དད་པའི་སངས་རྒྱས་གཅིག་ལོག་ནས་ཐོབ་པར་འདོད་དེ། །དེ་ནི་རྒྱུ་ལམ་དུ་བྱེད་པའི་

ཐེག་པ་ཞེས་བྱའོ། །ཆོས་འདིའི་ལུགས་ཀྱིས། །སེམས་ཉིད་སངས་རྒྱས་ཀྱི་ངོ་བོ་རང་ཡིན་པས། །ཆོས་སྐུ་རང་ཆོས་སུ་ཡོད་པ་འདི་ངོ་སྤྲོད་ནས། །
གོམས་འདྲིས་བྱེད་པ་སྟེ། །འདི་ནི་འབྲས་བུ་ལམ་དུ་བྱེད་པ་ཞེས་བྱའོ།། །།གཉིས་པ་ཆོས་གཞན་གྱི་ལུགས་ཀྱིས། །དཀའ་ཐུབ་དཀའ་སྤྱད་ལ། །བློ་རིམ་
གྱིས་སྦྱོངས་པའི་མཐར། །ཆོས་ཉིད་མཐོང་བར་འདོད་དེ། །དེ་ནི་འབད་རྩོལ་དང་བཅས་པའི་ལམ་ཞེས་བྱའོ། །འདིའི་ལུགས་ཀྱིས། །ལམ་གཅིག་ཆར་
ཐོག་བབས་སུ་བསྟན་ནས། །དཀའ་ཐུབ་དང་དཀའ་སྤྱད་མི་དགོས་ཤིང་། །ལམ་གཅིག་འཆར་གྱིས་གྲོལ་བར་འགྱུར་སྟེ། །འདི་ནི་འབད་རྩོལ་དང་བྲལ་བའི་
ལམ་ཞེས་བྱའོ།། །།གསུམ་པ་ནི་ཆོས་གཞན་གྱིས་ལུགས་ཀྱིས། །རིག་པ་གཏན་ལ་ཕེབ་པ་རྟོགས་པར་འདོད་དེ། །དེའི་རྗེས་དཔག་ལམ་དུ་བྱེད་པ་ཞེས་
བྱའོ། །འདིའི་ལུག་ཀྱིས། །བླ་མའི་མན་ངག་གིས། །ཆོས་ཉིད་མངོན་གསུམ་དུ་ངོ་སྤྲད་པས་ལམ་སྦྱངས་སྟེ། །འདི་ནི་མངོན་གསུམ་དུ་ལམ་དུ་བྱེད་པ་

༄༅། །ཞེས་བྱའོ།། །།བཞི་པ་ནི་ཆོས་གཞན་གྱིས་ལུགས་ཀྱིས། །དུག་ལྔ་དང་འདོད་ཡོན་སྤངས་བར་འདོད། །དེ་ནི་གཞི་སྤངས་བའི་
ལམ་ཞེས་བྱའོ། །འདིའི་ལུགས་ཀྱིས་དེ་དག་གིས་མཚན་ཉིད་ངོ་ཤེས་པར་བྱས་ནས། །འདོད་ཡོན་དང་དུག་ལྔ་མི་སྤངས་མི་སྤོངས་བར་དེ་ཉིད་ལམ་དུ་
ཁྱེར་བ་སྟེ། །འདི་ནི་མཚན་ཉིད་འདི་ཡོངས་སུ་ཤེས་པའི་ལམ་ཞེས་བྱའོ།། །།ལྔ་པ་ནི་ཆོས་གཞན་གྱིས་ལུགས་ཀྱིས། །སྐལ་པ་གྲངས་མེད་པ་གསུམ་ལ་
སོགས་པར་ཚོགས་གཉིས་བསགས་པ་ལ་ལམ་ཞེས་བྱའོ། །འབད་པས་གྲོལ་བར་འདོད་སྟེ། །དེ་ནི་ཤིན་ཏུ་རིང་བའི་ལམ་ཞེས་བྱའོ། །འདིའི་ལུགས་
ཀྱིས་ཚེ་འདི་ཉིད་ལ་འབད་པས་གྲོལ་བར་འདོད་སྟེ། །འདི་ནི་ཤིན་ཏུ་ཉེ་བའི་ལམ་ཞེས་བྱའོ།། །།དྲུག་པ་ནི། །ཆོས་གཞན་གྱིས་ལུགས་ཀྱིས། །སེམས་
ཅན་གྱི་སེམས་ངན་པ་གཅིག་སྤངས་པའི་ཕ་རོལ་ན། །སངས་རྒྱས་ཀྱིས་ཡོན་ཏན་བཟང་པོ་གཅིག་ལོག་ནས་ཐོབ་པར་འདོད་སྟེ། །དེས་ནི་འབྲས་བུ་སྤངས་

ཐོབ་ཀྱིས་མཐར་ལྷུག་པའོ། །ཆོས་འདིའི་ལུགས་ཀྱིས། །སེམས་ཉིད་གློ་བུར་གྱིས་དྲི་མ་དང་བྲལ་ཙམ་ནས། །སངས་རྒྱས་ཀྱིས་ཡོན་ཏན་གཞན་
ནས་བཙལ་མི་དགོས་སྟེ། །ཡེ་ནས་རང་ལ་ལྷུན་གྲུབ་དུ་གནས་པ་མངོན་དུ་གྱུར་ཙམ་སྟེ། །དཔེར་ན་ཡིད་བཞིན་གྱིས་ནོར་བུའམ། །འཁོར་ལོ་བསྒྱུར་
བའི་རྒྱལ་པོའམ། །དམུས་ལོང་མིག་བྱེ་བ་ལྟ་བུའོ། །གསུམ་པ་གདམ་ངག་དངོས་ལ་གསུམ་སྟེ། །དང་པོ་ངོ་སྤྲོད་པ་ལ་མཁས་པ་དང་། །བར་དུ་
ཉམས་སྐྱོངས་བ་ལ་མཁས་པ་དང་། །ཐ་མ་འཕྲོ་བཅད་ཅིང་ལ་བཟླ་བ་ལ་མཁས་པའོ། །དང་པོ་ལ་གསུམ་སྟེ། །མ་འཁྲུལ་བའི་ཤེས་པ་ལ་ངོ་སྤྲད་པ་
དང་། །འཁྲུལ་པ་ཤེས་པ་ལ་བལྟས་ལ་བཞག །འཁྲུལ་མ་འཁྲུལ་གཉིས་སུ་མེད་པ་ལ་ངོ་སྤྲོད་པའོ། །དང་པོ་ནི་ལུས་རྣམ་སྣང་གིས་ཆོས་བདུན་བྱས་
ལ། །ལུས་སེམས་ཁོང་ཀློད་ནས། །འདས་མ་འོང་ད་ལྟར་དུས་གསུམ་གང་ཡང་ཡིད་ལ་མི་བྱེད་པར། །སེམས་མ་བཅོས་པའི་ངང་ལ་བཞག་པས། །

༄༅། །སེམས་སྔ་མ་མ་འདས། །ཕྱི་མ་མ་སྐྱེས་པའི། །ད་ལྟར་གྱིས་ཤེས་པ་འདི་ཉིད་གསལ་སྟོང་སྤྲོས་བྲལ་ནམ་མཁའ་ལྟ་བུར་གནས་
སྟེ། །དེ་ཀ་མ་འཁྲུལ་པའི་ཤེས་པ་བྱ། །སེམས་ཉིད་འོད་གསལ་ཞེས་བྱ། །གཉུག་མ་ལྷན་ཅིག་སྐྱེས་པའི་བདེ་བ་ཞེས་བྱ། །ཆོས་སྐུ་བདེ་བ་ཆེན་པོ་
ཞེས་བྱའོ། །དེ་ཉིད་ངོ་ཤེས་པའི་ངང་ལ། །མ་བཅོས་རྩོལ་བསྒྲུབ་དང་བྲལ་བར་ཐོགས་བབས་སུ་བཞག་པའོ། །གཉིས་པ་འཁྲུལ་པའི་ཤེས་པ་ལ་བལྟ་
ནས་བཞག་པ་ནི། །དགེ་མི་དགེ་ལུང་མ་བསྟན་གྱིས་མིག་གིས་ཅེར་གྱི་བལྟས་ལ་བཞག །མཐོང་ཚད་ནད་རྣམས་ཞི་བའི་རྗེས་ལ་སེམས་མེད་པ་མ་ཡིན། །
སེམས་ཀྱིས་ངོ་བོ་སྟོང་གསལ། །དངས་སིང་ངེ་ཡེ་རེ། །འདུག་པ་དེ། །དབྱིངས་དང་ཡེ་ཤེས་གཉིས་སུ་མེད་པའི་ངོ་བོ། །ཅི་མཐོང་ན་སེམས་མཐོང་། །
སེམས་དེ་རྟོགས་ན་སངས་རྒྱས་སོ། །ཅི་ལྟར་མཐོང་ན་ཐོག་མ་མེད་པ་ནས། །འདུ་འབྲལ་མེད་ཅིང་། །ཆོས་ཐམས་ཅད་ལ་ཁྱབ་པ། །དབང་པོ་དྲུག་

གིས་སྤྱོད་ཡུལ་ལ་འདས་ཤིང་། །ཁ་དོག་དང་དབྱིབ་ལ་སོགས་པ་གང་ཡང་མ་གྲུབ་པར་མཐོང་ངོ་། །གསུམ་པ་འཁྲུལ་པ་དང་མ་འཁྲུལ་པ་གཉིས་སུ་མེད་
པར་ངོ་སྤྲད། །རྣམ་རྟོག་གང་ཤར་ཤར་ལ་ཤེས་རབ་ཀྱིས་མིག་གིས་ཅེར་ཅེར་བལྟས་པས་ངོས་བཟུང་ཅིང་ཅི་ཡང་མི་འདུག །རྣམ་རྟོགས་འགྱུ་སྟོང་དུ་འདུག །
འགྱུར་སྟོང་དེ་ཡང་སེམས་ཉིད་སྟོང་པའི་ངང་ལས་བྱུང་། །སེམས་ཉིད་སྟོང་པའི་ངང་དུ་གནས། །སེམས་ཉིད་སྟོང་པའི་ངང་དུ་ཞིང་། །སེམས་ཉིད་སྟོང་
པ་ལས་མ་རྟོག་པའི་རྣམ་རྟོགས་ངན་པ་གཅིག་ལོགས་སུ་སྤང་དུ་མེད་སྟེ། །རྒྱ་མཚོ་དང་རྦ་རླབ་ལྟར་དུ། །འཁྲུལ་པ་དང་མ་འཁྲུལ་པའི་ཤེས་པ་ལ་ཐ་
དད་མེད་པའོ། །ཐོག་བབས་སུ་ཅེར་གྱིས་ལྟ་ཞིང་། །དེ་ཡི་ངང་ལ་མ་ཡེངས་པར་ཐོག་བབས་སུ་བཞགས་སོ། །གཉིས་པ་བར་དུ་ཉམས་སྐྱོངས་བ་ལ་
མཁས་པ་ནི། །སེམས་ལ་བརྟེན་པ་མ་ཐོབ་ཀྱིས་བར་དུ། །འདུ་འཛི་དང་བྱ་བ་བཏང་ལ། །དབེན་པའི་གནས་སུ། །བླ་མའི་མོས་གུས་དང་། །

༄༅། །མཉམ་བཞག་ནན་ཏན་བྱ། །རྒོད་ན་དེ་རང་གིས་ཐོག་དུ་གཏད། །བྱིང་ན་རྒོད་དུ་བཅུག་ལ་དེ་རང་ལ་བལྟ། །བྱམས་སྙིང་རྗེའི་རྒྱུད་
བརླན་ནས། །ལོང་མེད་ལྕགས་ཀྱིས་བྲབ། །ཡེངས་མེད་རྒྱུད་ལ་བརྟེན། །ཕྱི་ནང་གིས་འགལ་རྐྱེན་ཐམས་ཅད་གྲོགས་སུ་ཤེས་པར་བྱས་ལ་ལམ་དུ་
ཁྱེར། །ཟངས་ཟིང་དང་བསྙེན་བཀུར་ཐམས་ཅད་བདུད་དུ་ཤེས་པར་བྱས་ལ། །ཆགས་ཞེན་ཡངས་ངོ་། །ཕྱི་ནང་གི་སྣང་སྲིད། །འཁོར་འདས་ཀྱིས་བསྡུས་
པའི་ཆོས་ཐམས་ཅད་བདེན་མེད་རྨི་ལམ་སྒྱུ་མ་ལྟ་བུ། །ལམ་དུ་ཁྱེར་རོ། །གསུམ་པ་ཐ་མ་འཕྲོ་བཅད་པ་ནི། །ལ་བཟླས་པ་ལ་མཁས་པ་ནི། །ཐུན་ཆུང་
ལ་གྲངས་མང་དུ་བྷམ་ཞིང་། །བྷམ་དང་མ་མཁོན་པར་བཟང་གྱེས་བྱས་ལ། །ཐུན་ཞབས་སུ་རྒྱུད་དང་མ་བྲལ་བར་བྱ། །དོན་དམ་པར་ལྟ་བྱེད་མེད་པར། །རྟོགས་
པ་མ་རྟོག་པ་གཉིས་ལས། །བཟང་ངན་མེད་ཅིང་བཅིང་གྲོལ་མེད་པ་ལ་བཟླའོ། །དོན་ལ་བྷམ་བྱ་བྷམ་བྱེད་མེད་པས། །དོན་ལ་ཡིང་པ་དང་མ་ཡེངས་པ་གཉིས་

ལ་བཟང་ངན་མེད་ཅིང་གྲོལ་མེད་པ་ལ་བཟླའོ། །དོན་ལ་བྱ་རྒྱུ་དང་བྱེད་མཁོན་མེད་པས། །དགེ་བ་བྱས་པ་དང་། །བྱར་མེད་གཉིས་ལ་བཟང་ངན་མེད་ཅིང་
བཅིང་གྲོལ་མེད་པ་ལ་བཟླའོ། །དོན་ལ་བྱ་དང་ཐོབ་བྱེད་མེད་པས། །འབྲས་བུ་ཐོབ་པ་དང་། །མ་ཐོབ་པ་གཉིས་ལ་བཟང་ངན་མེད་ཅིང་བཅིང་
གྲོལ་མེད་པ་ལ་བཟླའོ། །དེ་ཡང་རྨི་ལམ་སྒྱུ་མ་ཙམ་གྱིས་བློ་མ་ཟད་ཀྱིས་བར་རྨི་ལམ་སྦྱོངས་བ་ལ་འབད་ཅིང་། །དོན་དམ་བར་སྦྱང་བྱ་དང་
སྦྱོང་བྱེད་མེད་པ་ལ་བཟླས་པས། །སེམས་ཉིད་གློ་བུར་གྱིས་འཁྲུལ་པའི་དྲི་མ་ཤུགས་ཀྱིས་དག་ནས། །མཐར་དོན་སྐྱེ་བ་མེད་པར་མངོན་དུ་
གྱུར་ཅིང་། །སྙིང་རྗེ་དང་སྨོན་ལམ་གྱིས་དབང་གིས་སྟོབས་ཀྱིས་སེམས་ཅན་དོན་ལ་འབད་མེད་ལྷུན་གྲུབ་དུ་འབྱུང་བའོ། །ཕྱག་རྒྱ་ཆེན་པོ་ཐོག་
བབ་ཀྱིས་གདམས་པ་བརྩིགས་ཀྱིས་བཀའ་རྒྱ་དང་བཅས་པའོ།། །།མཾ་གྷ་ལ་བྷ་བ་ཏུ། །འདི་བྲིས་དགེ་བའི་རྩ་བ་དེས། །འགྲོ་ཀུན་

༄༅། །ཕྱག་རྒྱ་ཆེན་པོ་ཐོབ་པར་གྱུར། ཤུ་བྷམ། དགེའོ། དགེའོ།། 

ཀ༽ ༄༅། །སེམས་ཁྲིད་ཡིད་བཞིན་ནོར་བུ། །

༄༅། །ན་མོ་གུ་རུ། །སྐྱེ་མེད་སྤྲོས་བྲལ་ཆོས་སྐུའི་ངང་ཉིད་ལས། །འགགས་མེད་ཐུགས་རྗེའི་འཕྲོ་བའི། །
སྣ་ཚོགས་འགྲོ་བ་མ་ལུས་འདྲེན་མཛད་པའི། །དཔལ་ལྡན་བླ་མའི་ཞབས་པད་སྤྱི་གཙུག་འདུད། །སེམས་ཁྲིད་
བཞིན་ནོར་བུའི། །བླ་མ་དམ་པའི་གསུང་ལས་ཐོས་པའི་དོན། །སྤྱིའི་རྣམ་བཞག་རང་ཉིད་བརྗོད་པས་འཇིགས་པ་དང་། །
གྲོགས་རེ་རེ་ཙམ་གྱིས་བསྐུལ་བའི་དོན་དུ། དམིགས་པའི་རྣམས་བཞག་དང་། བླ་མའི་ཕྱག་ལེན་རྣམས་ཐོབ་ཙམ་ཐོ་

༄༅། །ལ་འདེབ་པས། བླ་མ་ཡི་དམ་ལྷ་དང་མཁའ་འགྲོའི་ཚོགས་ཀྱིས་བཟོད་པར་མཛད་ནས་གནང་
བར་ཞུའོ། །གསོལ་བ་འདེབས་སོ། དེ་ལ་དོན་གསུམ་གྱིས་བསྟན་སྟེ། སྔོན་འགྲོ་དངོས་གཞི་རྗེས་སོ། དང་པོ་ལ་
བཞི་སྟེ། ངེས་འབྱུང་དད་པས་ཀུན་ནས་བསླང་སྟེ། འཆི་བ་མི་རྟག་པ་ལས་རྒྱུ་འབྲས་འཁོར་བའི་ཉེས་དམིག་དང་། དལ་
འབྱོར་རྙེད་དཀའ་ཞིང་འཇིག་པར་སླ་བ་རྣམས་རང་གིས་བློ་སྣ་འགྱུར་ཞིང་། བློ་ཁ་ནང་དུ་མ་འགྱུར་གྱིས་བར་དུ། བསམ་

པར་བྱེད་པ་ལ་ཆོས་མཐུན་གཅིག་རང་ཐ་མལ་པའི་སྤྱི་བོར་པད་ཟླའི་སྟེང་དུ། དཔལ་རྡོ་རྗེ་སེམས་དཔའ་ཅི་ལྟར་བསྐྱེད་དེ། དེའི་ཐུགས་ཀར་ཧཱུྃ་དང་ཡི་གེ་
བརྒྱ་པ་དམིགས་ནས། རྡོ་རྗེ་སེམས་དཔའི་བསྙེན་པ། སྡིག་པ་དག་པའི་རྟག་མ་བྱུང་གིས་བར་དུ་དམིགས་སྐོར་ཅིག ཡང་ཞིང་ཁམས་རྣམ་པར་དག་
པ་ལ། བསྒྲུབ་པའི་མཎྜལ་འཁོད་པ་དང་། མཆོད་པའི་མཎྜལ་འབུལ་བ་མཎྜལ་གྱི་གཞུང་བཞིན་ཚོགས་རྫོགས་པའི་རྟགས་མ་བྱུང་གིས་བར་དུ། འབུལ་
བ་ལ་དམིགས་སྐོར་ཅིག ཡང་རང་གིས་ལུས་ཡི་དམ་གྱིས་ལྷར་བྷམ། དེ་ཡང་རྣམས་པ་གསལ་བ། རྣམ་དྲན་པ། ང་རྒྱལ་བརྟན་པ་དང་བཅས་པའི་
སེང་གེ་བརྒྱད་ཀྱི་བཏེགས་པའི་རིན་པོ་ཆེས་སྤྲས་པ། དེའི་སྟེང་དུ་སྣ་ཚོགས་པད་མ་ཉི་མ་ཟླ་བའི་གདན་བཞི་བརྩེགས་པའི་སྟེང་དུ། རང་གིས་རྩ་བའི་
བླ་མ་ཅི་ལྟར་བྷམ་པའི་སྐུའི་དལ་ལ་འོད་ཟེར་དཔག་ཏུ་མེད་པ་འཕྲོས་པས། བླ་མ་རྩ་རྒྱུད་དང་བཅས་པ་ཡི་དམ་གྱིས་ལྷ་ཚོགས་དང་དཀོན་མཆོག་གསུམ་

༄༅། །དང་། མཁའ་འགྲོ་ཆོས་སྐྱོངས་དང་བཅས་པ་རྣམས་ལ་ཕོག་པས་ཐུགས་དམ་ཀྱིས་རྒྱུད་བསྐུལ་ནས་མདུན་གྱིས་ནམ་མཁར་
སྤྲིན་གཏིབ་པ་བཞིན་དུ་སྤྱན་དྲངས་ལ། མཆོད་པ་ཕུལ་གསོལ་བ་གདབ་ཅིང་། མོས་པ་བྱས་མཉེས་ཞིང་དགྱེས་པའི་ཚུལ་གྱིས། འོད་དང་འོད་ཟེར་
གྱིས་ཚུལ་དུ་ཞུ་སྟེ། སྤྱི་བོའི་བླ་མ་དེའི་སྐུ་སྟོད་རྐོད་པ་སྐུ་སྨད་རྣམས་ལ་རྡོ་ཚན་ལ་ཁ་བ་བབ་པ་བཞིན་ཐད་དཀར་ཐིམ་པའི་མོས་པ་བྱ་ཞིང་། བླ་མ་སངས་
རྒྱས་འདུས་སྐུ་དེ་ལ་མོས་གུས་བྱ་སྟེ། དངོས་གསུམ་ཉམ་གཉིས་ཀ་ལ་མོས་གུས་སྐྱེས་སྐྱེས་ཀྱི་བར་ལ་གསོལ་བ་ཕུར་ཚུགས་སུ་བཏབ་པ་སྟེ། དེ་བཞིན་
སྔོན་འགྲོའོ། དེ་བཞིན་བྱེད་ཀྱང་སྔོན་དུ་བྱང་ཆུབ་མཆོག་ཏུ་སེམས་བསྐྱེད་ལ། དངོས་གཞི་གང་བྱེད་ཀྱང་ཁ་ལས་ཡང་དུ་བློ་དང་འདྲེས་ངེས་པ། རྗེས་ཐམས་
ཅད་དམིགས་མེད་དུ་འཇོག་པ་གལ་ཆེའོ། དངོས་གཞི་ལ་ས་བཅད་ཀྱིས་དམིགས་པ་བདུན་ཙམ་སྟོན་པ་ལ། འདིར་དགྲ་བཅོམ་པ་མན་ཆད་ཀྱིས་ཕྱག་བཞེས་སྟོན་

ཏེ། དང་པོ་གནས་འགྱུ་གཏན་ལ་དབབ། དེ་རྗེས་རིག་པ་ཐེར་ལ་ཐོན། གཉིས་མེད་ཆེན་པོའི་དོན་ལ་ངོ་སྤྲོད་བྱ། དགྲ་བཅོམ་དམིགས་པ་དྲག་ལ་བསྐོར། ཅེས་
པས། དང་པོ་ལ་གསུམ་སྟེ། གནས་པ་གཏན་ལ་དབབ་པ་དང་། །འབྱུང་བ་རྩད་བཅད་པ། གནས་འགྱུ་གཉིས་མེད་ཀྱིས་དོན་ལ་ངོ་སྤྲད་པའོ། དངོས་
གཞི་གཏན་ལ་དབབ་པ་ཡིན་སྟེ། སེམས་ཀྱི་ངོ་བོ་སྐྱེ་འགག་གནས་གསུམ་དང་བྲལ་བ། ཏིང་ངེ་འཛིན་གྱིས་སྟེང་ལྷོད་དེ་བཞག །དེ་གདམ་ངག་གི་རྒྱུད་
ལ་འཇགས་ཙ། གནས་པ་གཏན་ལ་ཕེབ་པ་ཡིན། ཅེས་གསུང་པས། འདིར་ཕྱག་བཞེས་ལྔ་ལྡན་ལ་གཞི་ལན་པར་འདུག་པ། ལུས་རྣམ་སྣང་གིས་
ཆོས་བདུན་དང་ལྡན་པའི་ངང་ནས། དང་པོ་བྱང་ཆུབ་མཆོག་གི་སེམས་རིན་པོ་ཆེ་མ་སྐྱེས་ཀྱིས་བར་དུ་བསྐྱེད། དེ་ལས་བྱུང་བའི་ཡི་དམ་གསལ་དག །
ང་རྒྱལ་བརྟེན་བ་ཞི་ཚིམ་པར་བྷམ། དེ་ལྟར་བྷོམ་བའི་སྙིང་གིས་དབུས་གདན་བཞི་རྩེ་གིས་སྟེང་དུ། རྩ་བའི་བླ་མ་དང་ཅི་ལྟ་བ་བཞིན་དུ་བྷམ་ལ། མོས་

༄༅། །གུས་མ་སྐྱེས་ཀྱི་བར་གསོལ་བ་ཕུར་ཚུགས་སུ་གདབ། མོས་གུས་སྐྱེས་པ་དང་། མོས་གུས་རྗེས་ཀྱི་ཤེས་པ་གནང་དུ་བསྟུན་སྟེ། 
རྣམ་པ་མོས་དགུས་ལ་ངོ་བོ་སྟོང་ཉིད་རྗེན་རྗེན་བའི་ངང་དུ་ཡུན་རིང་ངུ་མཉམ་པར་བཞག དེའི་ངང་དུ་དམིགས་མེད་དུ་བསྔོ་བ་བྱ། དེ་ལྟར་ལྔ་ལྡན་དུ་བྷམ་པ་
དེ་འདི་མོན་འཆད་ཀྱིས་དམིགས་པ་ཐམས་ཅད་ཀྱིས་སྔོན་དུ་གཞི་བཞག་དུ་མཛད་པར་གདའ་བ་དེ་ལ་དམིགས་སྐོར་ཅིག ཡང་ལྔ་ལྡན་གྱིས་སྟེང་ནས། །
མ་ཡེངས་ཅེས་པ་འདས་པ་ལ་ཡོངས་སུ་མི་འཇུག མ་འོངས་པ་ལ་ཡིངས་སུ་མི་འཇུག ད་ལྟ་བ་ལ་ཡིངས་སུ་མི་འཇུག་པའོ། མི་བྷོམ་ཅེས་པ་དམིགས་
གཏད་ཀྱིས་ངོས་བཟུང་གང་ཡང་མི་བྱེད་པའོ། ཅུག་ཡགས་སུ་ཞེས་པ་བློའི་རྩོལ་བ་ཐམས་ཅད་དེར་སྟེ་འཇོག་པའོ། ལྷོད་དེ་བཞག་གསུང་པའོ། དེ་ལ་དམིགས་
སྐོར་ཅིག ཡང་ལྔ་ལྡན་གྱ་སྟེང་ནས། མ་ཡིང་མི་བྷམ་པ་ལ་བཞག་སྟེ། རྟོག་པ་གཏོལ་བྱུང་ནས་རྟོགས་པ་དེའི་རྗེས་སུ་མི་འབྲང་བར། གང་ཤར་གྱི་རྟོག་

པ་ལ་མི་ཡེངས་པའི་དྲན་པ་གཏན་པ་ལ་དམིགས་སྐོར་ཅིག དེ་ལྟར་བྱས་ཀྱང་དགོས་ཤས་ཆེ་ནས། གནས་སུ་མ་བཏུབ་ན། དེ་གང་འདོད་ཐོག་དུ་བྱས་
ཏེ། འཕྲོ་ཤས་ཆེ་བ་དེ་སེམས་རང་མདང་འགགས་པ་མེད་པ་བྱ་བ་ཡིན་ཏེ། རིག་པའི་རྩལ་ཁ་ཆེ་བ་ཡིན། རྟོག་པ་དེ་འགོག་མི་དགོས་པས་སྔར་བས་ཀྱང་བརྒྱ་
འགྱུར་སྟོང་འགྱུར་གྱིས་མང་འཕྲོས་ནས་དགའ་བ་གྱིས་ལ་འཕྲོ་ཆུག དེའི་ངང་ནས་ཤེས་པ་མི་བསྒྲིམ་བའི་ངང་དུ་མ་ཡིངས་པ་གཅིག་སྐྱེས། ངོས་བཟུང་
གཉིས་སྐྱེས་ངོས་ཟིན་བར་བྱེད་ལ། དེ་ལྟར་བྱས་པས་བྱིང་དགོད་གཉིས་ཀྱིས་མཐའ་ཆོད་དམིག་སྐོར་གཅིག ཡང་ལྔ་ལྡན་གྱི་སྟོང་ནས། གྷ་ཞིག་
ལ་གནས་པ་འཐུག་པོ་མི་ཤིག་པ་བྱུང་ན། བྷཾ་བྱ་དེ་ཁྱོད་ཀྱིས་འདི་ཡིན་ལེགས་སོ། འདིའི་སྟོང་ན་རྟོགས་པ་སྐད་ཅིག་ཀྱང་མ་འཕྲོས་པར་འཇུག་དུ་
བཅུག་པས། གོང་གིས་ལྡིང་པ་དེ་ཞིག་ནས་ལྷང་ངེ་འོང་སྟེ། དེ་ནི་དེའི་རིག་མན་པ་ལ་མི་དགོས་སོ། དེ་ལྟར་བསྒྲིམ་པའི་ངང་ནས་ལྷོད་པ་གལ་ཆེ་

༄༅། །སྟེ། འཇུར་བུར་བཅིངས་པའི་སེམས་ཉིད་འདི་ལྷོད་ན་གྲོལ་བར་ཐེམ་མེད། ལྷོད་ཀྱིས་ལྷོད། ཤིགས་སི་བཤིག བྷམ་བྷམ་
པོའི་རྩོལ་བ་ཐམས་ཅད་དང་། བྲལ་ལ་བཞག་པ་དམིགས་སྐོར་གཅིག དེ་ལྟར་ཐབས་སྣ་ཚོགས་ཀྱིས་སྒོ་ནས་གནས་པའི་རྐང་ཚུག་ཚུགས་ཀྱི་བར་ལ་བྷམ་
དུ་འཇུག་གོ། གཉིས་པ་འགྱུ་བ་རྩད་བཅད་ཅེས་པ་ནི། འགྱུ་བ་ནི་ལམ་ཡིན་སྟེ། འདིའི་དུས་སུ་གནས་ན་བྷམ་དུ་བཏུབ་སྟེ། འཕྲོས་ན་བྷམ་དུ་མི་
བཏུབ་པས། འགྱུ་བ་གཏུལ་སྐྱེས་པ་དང་དེ་ལ་ཅེར་ལྟས་ལ། བྱུང་ས་འགྲོ་ས་གནས་ས་འདུག་གམ་ལྟ། དབྱིབ་དང་ཁ་དོག་གྲུབ་པ་ལྟ། ཅེས་པ་
ལ་གསུམ། རྒྱབ་བསྣོལ་གྱིས་རྟོག་པ་རྩད་བཅད་པ་དང་། བདག་འཛིན་རྩད་བཅད་པ་དང་། །གནས་འགྱུ་རྩད་བཅད་པའོ། དངོས་གཞི། 
ལྔ་ལྡན་གྱི་སྟེང་ན་སྐྱིད་པ་གཅིག་བྱུང་ན། ད་ལྟ་སྐྱེ་མེད། སྔར་སྐྱེ་མེད། སྐྱིད་པའི་རྟོག་པ་གཅིག་བྱུང་བའི་དུས་ལ་ཡེར་ལྟོས་ལ། ངོས་བཟུང་

ནས་ཁ་དོག་དབྱིབ་ཅི་འདྲ་གཅིག་འདུག་ཅེས་པ་དང་། སྡུག་པའི་རྟོག་པ་གཅིག་ནན་གྱིས་བཟོས་ལ། ཡེར་བྱུང་བ་དང་། སྔར་བཞིན་བྱུང་ས། །
གནས་ས་འགྲོ་ས། ཁ་དོག་དབྱིབ་ལ་སོགས་པ་འདུག་གམ་ལྟོས་ལ། སྐྱི་སྡུག་གཉིས་ལ་ཆེ་ཆུང་བཟང་ངན་གཉིས་ལ་ཁྱད་ཅི་འདུག་ལན་ཁྱེར་
ལ་ཤོག ཅེས་དྲི། དེ་བཞིན་དུ་བྱམས་པའི་གཉེན་ཅེས་པའི་རྟོག་པ་ཡང་བཟོས་ལ་ལྟ་བ་ཡང་གོང་བཞིན་ནོ། སྡང་བའི་དགྲ། ཅེས་པའི་
རྟོག་པ་གཅིག་བཟོས་ལ་ལྟ་བ་ཡང་གོང་བཞིན་ནོ། དེ་བཞིན་དུ་སྐྱོབ་པའི་ལྷར་འཛིན་པའི་རྟོག་པ་དང་། འདྲེར་འཛིན་གྱིས་རྟོག་པ་བཟོས་ནས་
ཀྱང་སྔར་བཞིན་དུ་བཅད་དུ་འཇུག དེ་ལྟར་བལྟས་པས་ལོག་ཤེས་ང་ཁྱེར་བྱུང་ན་མགོ་བོར་བྱས་ལ་རྩད་བཅད། གནས་ལུག་ཁྱེར་བྱུང་ནས་ཟ་
ལ་བཞག དམིག་སྐོར་གཅིག ཡང་ལྔ་ལྡན་གྱིས་སྟེང་ནས། བདག་འཛིན་རྩད་བཅད་པ་ལ་གསུམ་སྟེ། ཞི་གནས་ཀྱི་ཐོག་ན་ང་སྙོམ་པ་གཅིག་

༄༅། །སྤྲོས་ནས་ཁོ་རང་གིས་ངོ་ལ་བལྟས་ནས། འབྱུང་གནས་འགྲོ་གསུམ་བཅད་པའོ། དངོས་གཞིའི་སེམས་ལྷན་ནེ་གནས་
སུ་བཅུག དེའི་ངང་ནས་ང་ཅེས་པ་རེ་བཟོས་པ་ལྟར་དུ་བཅུག ཡང་ངའི་ངོ་བོ་བྱུང་བ་དང་ལྟ་འཇུག དེ་གཉིས་ལ་རང་སྐད་ཁྱེར་བྱུང་ན་ཟོ་ལ་བཞགས། 
ལོག་ཤེས་ཁྱེར་བྱུང་ན། བྱུང་གནས་འགྲོ་གསུམ་གྱིས་རྩད་བཅད་པ་ནི། ཉོན་མོངས་པ་དུག་ལྔ་དུག་གསུམ་གྱི་རྩ་བར་ཁོ་གནས། སྔོན་དུ་ཡང་
ཁོ་རྒྱུ་ཕྱུང་བྱེད་ཐམས་ཅད་ཀྱང་ཁོས་བྱས་པར་འདུག་པས། དང་པོ་བྱུང་ས་རྩད་བཅད་དེ། ལུས་མགོ་རྟིང་འདིའི་ཤ་ལས་བྱུང་བར་འདུག །
ནུས་པ་ལ་བྱུང་འདུག་གམ། ཁྲག་ལས་བྱུང་ངམ། དེ་བཞིན་དུ་ནང་གྲོལ་ལས། དོན་སྙིང་ལྔ། དབང་པོ་ལྔ། སྤགས་པ་ལ་བྱུང་རྩད་བཅད། 
ཡང་འགྲོ་ས་ལ་རྩད་བཅད་དེ། ཤ་ལ་སོགས་པ། གང་ལ་ཐིམ། གར་འགྲོ་ཞིང་འདུག་རྩད་བཅད་དེ། ཡང་གནས་ས་ལ་རྩད་བཅད་དེ། །

ཤ་རུས་ཁྲག་གསུམ་གང་ལ་འདུག་ཅེས་དྲི། དེ་བཞིན་ཚོགས་དྲུག་གིས་ཡུལ་བྱུང་ས་གནས་ས་འགྲོ་ས་འདུག་ས་རྩད་བཅད། ཡང་བར་གྱི་འགྱུ་བ་མིང་
རུས་ལ་སོགས་པ་ལ་བྱུང་གནས་འགྲོ་གསུམ་རྩད་བཅད་པས། ལོགས་ཤེས་ཁྱེར་བྱུང་ན་བསྐོར་ལ་དྲི་བོ། གནས་ལུག་ཁྱེར་བྱུང་ན་ཟོ་ལ་བཞག་གོ། ཡང་
ལྔ་ལྡན་གྱིས་སྟེང་ནས་གནས་འགྱུ་གཅིག་མི་གཅིག་རྩད་བཅད་པ་ནི། །དང་པོ་གནས་ས་ལྷན་ནེ་མཉམ་པར་བཞག་ལ། མཉམ་བཞག་དེའི་ངོ་བོ་དེ་
ལ་ལྷང་ངེ་ལྟས་ལ་ངོ་བོ་དེ་ལ་ངོས་བཟུངས་དེའི་ངང་ནས་མངོན་གསལ་གྱི་རྟོག་པ་གཅིག་ཆེད་དུ་སྤྲོས་ལ། སྤྲོས་པའི་རྟོག་པ་དེ་དང་། གནས་པའི་
ངོ་བོ་དེ་གཉིས་གཅིག་པར་འདུག་གི་མི་འདུག་རྩད་བཅད་མི་གཅིག་པར་གོ་བ་ལོན་ན་བཟང་ངན་ཆེ་ཆུང་མང་ཉུང་གིས་སྒོ་ནས་མི་གཅིག་པར་འདུག་ཅེས་དྲི། །
གཅིག་པར་གོ་བ་ལོན་ན་རྟོག་པ་དེ་གར་སོང་ཆ་མེད་ལ་ཡལ་བའི་རྗེས་ལ་གཅིག་པར་འདུག་གམ། དེ་ལྟར་ཡིན་ན་མ་ཡལ་གོང་དུ་ཅི་ལྟར་འདུག །

༄༅། །ཡལ་བའི་རྗེས་ལ་ཅི་འདྲ་འདུག་དྲི། ཡང་བལྟས་པས་གཅིག་པར་གོ་བར་ལོན་ན་མ་བལྟས་པའི་གང་དུ་ཅི་འདྲ་གཅིག་འདུག་
པ་ལ། བལྟས་པས་ཅི་འདྲ་གཅིག་འདུག་དྲི། རྣམ་པར་དག་པའི་གཤིས་དེ་དག་དང་། གནས་པའི་ངོ་བོ་ལ་ཁྱད་མི་འདུག་ཟེར་ན་ཟོ་ལ་བཞག གོང་
གི་གཉིས་པོ་ལ་རྩ་དར་བཅད་ལ་ངེས་པར་གནས་འགྱུ་བྱ་བ་ཅི་ལ་ཟེར་བ་ཡིན། གནས་ཟེར་བ་དེ་གང་ན་གནས། འགྱུ་ཟེར་བ་དེ་ཅི་འགྱུས་པ་ཡིན། །
ཅེས་པས་རྩད་བཅད། འདིའི་སྐབས་སུ་རང་སྐད་ཁྱེར་བྱུང་ན་ཟོ་ལ་བཞག ལོག་ཤེས་ཁྱེར་བྱུང་ན་རྩ་དར་ལོག་པར་བཅད་ལ་ངོ་བོ་གཤིས་སྐད་
ཁྱེར་བྱུང་ན། གནས་འགྱུའི་དོན་ལ་ངོ་སྤྲད་པ་ནི། སེམས་ཀྱིས་ངོ་བོ་སྐྱེ་འགགས་གནས་གསུམ་ཀྱིས་མཐའ་དང་བྲལ་བར་མདོ་རྒྱུད་བསྟོས་
དུ་མ་ནས་གསུང་ནའམ། དེ་རང་ཚེ་འཁོར་བ་ཐོག་མ་མེད་པ་ནས་ངོ་མ་ཤེས་ཤིང་། བདག་དུ་བཟུང་བའི་ཕྱིར་གཟུང་འཛིན་དུ་མ་ལས་སྐྱིལ་

བསུ་བྱས་པས་འཁོར་བར་འཁྱམས། ད་དེ་ཉིད་རང་ངོ་འཕྲོད་པར་བྱེད་པ་ལ། སེམས་མི་གནས་པ་གནས་པར་བྱེད་པའི་ཐབས། ལྔ་ལྡན་
དམིགས་པའི་རིམ་པ་བཞིན་དུ་བྱས། དེ་ལ་བརྟེན་ནས་གྲོལ་དགོས་པས། འགྱུ་བ་རྩད་བཅད་པ་ཡིན་སྟེ། གདམ་ངག་གཅིག་གི་རྒྱུད་ལས། །
ཡང་ཉིན་ཞག་འཕྲུག་ཅིག་ལ། ཉི་ཁྲི་གཅིག་སྟོང་དྲུག་བརྒྱ་ལ་སོགས་པ་རྩད་བཅད་པས་མི་ལོང་བས། རྟོག་པའི་རྩ་བ་ཆེ་ཆུང་ཙམ་གཅིག་རྩད་
བཅད་དེ། ཁ་ཙང་སྐྱིད་སྡུག་ལ་སོགས་པའི་རྒྱབ་བསྣོལ་གྱི་རྟོག་པ་རྩད་བཅད་དུས། བསྒྲུབ་བྱ་ལ་ངོས་བཟུང་དཀར་པོ་ལ་སོགས་པ་ལོགས་པ་མ་རྙེད་
ཅིང་། ཡང་བྱ་ལ་ངོས་བཟུང་མི་ལོང་པའི་ནག་པོ་ལ་སོགས་པ་མི་འདུག་ཅིང་། ངོ་བོ་སྟོང་པ་ཉིད་དབྱེར་མེད་དུ་ཐག་ཆོད་པས་ཐམས་ཅད་
དེས་འདྲེས་སུ་ཤེས་པར་བྱ། དཔེ་ན་བདག་འཛིན་རྩད་བཅད་པ་ནི། སེམས་གནས་སུ་ཆུག་ལ་གནས་པའི་ངང་ནས་ང་ཆེད་དུ་སྤྲོས་ལ་

༄༅། །དེའི་ངོ་བོ་ཅི་འདྲ་འདུག་ལྟོས་ཅེས་པ་ནི། གནས་པའི་ངང་ནས་ལྟོས་བྱས་པས་དེ་ང་མེད་པར་འོང་ངོ་ཤེས་འོང་བའི་དོན་
ཡིན། ཡང་ང་གཅིག་སྤྲོས་ལ་ངའི་ངོ་བོ་ངོས་བཟུང་ལ་ལྟོས་བྱས་པ་ནི། ངོས་བཟུང་བའི་དུས་སུ་ངོས་བཟུང་མེད་པར་རང་རིག་རྗེས་མེད་
དུ་སྟོང་གསལ་ཤེས་འོང་བའི་དོན་ཡིན། དེ་ལྟར་བྱས་པས་ཐག་མ་ཆོད་ན་བྱུང་གནས་འགྲོ་གསུམ་ཞག་དགུ་འཕྲུགས་ཀྱིས་བར་དུ་རྩད་གཅོད་
གསུང་ཡང་། ལས་དང་པོ་ལ་མེད་པ་ལ་ཡོད་འཛིན་གྱིས་ངར་འཛིན་གྱི་མཐར་འདོན་པའི་ཕྱིར་ཡིན། དོན་ལ་གདོད་མ་ནས་ང་ཞེས་བྱ་བ་གྲུབ་
མ་མྱོང་བའི་ཕྱིར། བྱུང་ས་བཙལ་ཡང་མ་རྙེད་ཅིང་དེ་བཞིན་དུ་གནས་ས་འགྲོ་ས་མེད་པར་བཟླ། དེ་བཞིན་དུ་གནས་འགྱུའི་རྩད་གཅོད། །
ཡང་གནས་ས་ཅེས་པའི་སྟོད་རྒྱུ་གཅིག་དང་། འགྱུ་བ་ཅེས་པ་འགྲོ་རྒྱུ་གཅིག་མེད་པའི་ཕྱིར། གནས་སུ་བཅུག་ནས་ལྟ་བའི་དུས་སུ་ཡང་

སེམས་སྟོང་གསལ་དུ་སིང་ངེ་ལ་རྟོག་པ་གནས་པའི་ངོས་བཟུང་མེད། གནས་པའི་སྟེང་ནས་འགྱུ་བ་སྤྲོས་ཏེ། ལེགས་པར་ངོས་བཟུང་ཙམ་
ན་འགྱུ་བ་ཞེས་པ་ངོས་བཟུང་མེད་པར་སྟོང་པ་རིག་པའི་ངོ་བོ་རང་ངོ་ཤེས་པ་མ་རྟོགས་པ། འགྱུ་བ་ཡལ་རྒྱུའི་ཡལ་བའི་རྗེས་ལ་གནས་རྒྱུའམ། །
འགྱུ་བ་ལ་བལྟས་པས་གནས་སོང་བ་ལྟ་བུ་ནི་བློ་རྩིང་བའི་ལོག་ཤེས་སྟེ། དོན་ལ་གཤིས་ཀྱི་གནས་ལུགས་ལ་དངོས་པོའི་ཆོས་སུ་སྐྱེ་བ་མོང་བས། །
སྐྱེ་བའི་མཐའ་དང་བྲལ་བས་སྐྱེ་མེད། དངོས་པོའི་ཆོས་སུ་འགགས་མ་མྱོང་བས། ཅི་མེད་ཅང་མེད་དུ་མ་ཆད་པས། འགགས་པའི་མཐའ་
དང་བྲལ་བས་འགགས་མེད། དེ་གཉིས་འགལ་བ་མ་ཡིན་ཏེ། སྐྱེ་མེད་ཀྱི་རང་མདངས་རིག་པ་ཤར་བས་འགག་པ་མེད་པ། དེ་ལྟར་ཡིན་པས་
སེམས་ཀྱིས་གཤིས་གནས་ལུག་འདི་ཡོད་པ་དང་། དངོས་པོའི་མཐའ་ལ་ཡང་མི་གནས་སྟེ། རྫས་སུ་མ་གྲུབ། མེད་པ་དངོས་མེད་ཀྱི་མཐའ་

༄༅། །ལ་ཡང་མི་གནས་ཏེ། ཅི་མེད་ཅང་མེད་དུ་མ་སོང་། དེ་ལྟར་སེམས་ཀྱིས་ངོ་བོ་སྐྱེ་འགགས་གནས་གསུམ་གྱིས་མཐའ་དང་
བྲལ་ཞིང་། ཡོད་མེད་རྟག་ཆད་འགྲོ་འོང་སྐྱེ་འགགས་དུ་ཡང་མ་གྲུབ་པར་སྟོང་གསལ་རིག་པ་ངོ་བོ་གནས་འགྱུ་གཉིས་སུ་མེད་པར་ངོ་སྤྲད་པར་བྱའོ། །
དེ་ལྟར་ཐབས་སྣ་ཚོགས་ཀྱིས་སྒོ་ནས་གནས་འགྱུའི་དོན་ལ་ངོ་མ་འཕྲོད་ཀྱི་བར་ལ་ངོ་སྤྲོད་མཛད་ཤིང་འདུག་པས། དེ་ལྟར་གནས་འགྱུ་གཉིས་གཏན་ལ་
ཕེབ་པ་དང་། རིག་པ་ཐེར་ལ་འདོན་པ་ནི། དེ་ལྟར་གནས་འགྱུ་དབྱེར་མེད་ཀྱིས་དོན་ལ་ངོ་སྤྲད་ཀྱང་། ཐོགས་མེད་ནས་བག་ཆག་འཁྲུལ་པའི་དབང་གིས། ། 
རྣམ་རྟོགས་ཅི་སྙེད་གཟུང་འཛིན་དུ་འཕྲོ་འོངས་བས། རྩལ་སྦྱང་ཞིང་ཙ་དར་བཅད་པ་ནི། རྣམ་རྟོག་གཉིས་ཆོས་སྐུར་འདུག་ལྟ། གཅིག་ངོ་བོས་སྟོང་ན་
ཀུན་ངོ་བོས་སྟོང་བས་འགྱུ་རུ་ཆུག ཤར་དུ་དུ་ཆུག་རྣམ་རྟོག་ཐམས་ཅད་ཆུ་ནང་དུ་ཆར་བབ་པ་བཞིན་སྐྱེ་གྲོལ་དུས་མཉམ་ལ་འགྲོ། རྣམ་རྟོག་ལ་འདུལ་

དཀའ་སླ་བྱུང་ན། དཀའ་ཤེས་དེ་ལ་རྩ་དར་ནན་དུ་བཅད། །རྣམ་རྟོག་ཐམས་ཅད་གཅིག་ལ་ཚད་པ་བཞིན། བདེ་འབྱམ་ལ་ཁྲིག་སོང་ཙམ་ན། རྟོག་པ་
བྷམ་དུ་ཤར་བྱ་བ་རིག་པ་ཐེར་ལ་ཐོན་པའི་ཚད་ཡིན་ནོ། ཅེས་པ་ལས། ཕྱག་བཞེས་ལ་འདི་ལྟར་ཡང་མཛད་པར་གདའ། དཔེར་ན་བོང་བ་མེ་ཏོག་
གིས་ཙི་འཇིབ་པ་ལྟར་བྱ་སྟེ། བོང་བ་དེ་ཡང་མེ་ཏོག་གིས་རྩི་དེ་མ་ལོན་གྱིས་བར་དུ་འཇིབ། རྩི་ལོན་པ་དང་དེར་མི་གནས་པར་གཞན་དུ་འགྲོ་བ་དང་འདྲ་
བར། འདིར་ཡང་ཡུལ་ཁང་པ་ལྟ་བུ་གཅིག་ལ་མཚོན་བས་ན། ཁང་པ་གང་ཡིན་པ་གཅིག་གིས་རྣམས་བ་ཡུལ་དེ་ཡིད་ལ་ལམ་མ་བྱུང་གིས་བར་དུ་
དྲན་འཇུགས། ཡིད་ལ་ལམ་དྲན་པ་དང་ཡུལ་ཐོག་དེར་ཁ་བརྒྱུད་དུ་མཇུག་པ་དྲན་མཁན་གྱིས་ཤེས་པ་ལ་ཁ་ནང་དུ་ལོག་ལ་མཉམ་པར་བཞག མཉམ་
པར་ལྷན་གྱིས་ཞོག་པ་དང་། ཡང་ཁང་པ་དེའི་སྒོ་ཡོད་ལ་དྲན་འཇུག ཡིད་ལ་ལམ་བྱུང་བ་དང་། ཡུལ་ཐོགས་སྤྲོ་བར་དྲན་མཁེན་གྱི་ཤེས་པའི་སྟེང་

༄༅། །དུ་འཇོག་གོ། དེ་ཀུན་ལ་ཤེས་པར་བྱ་སྟེ། ཁང་པའི་ནང་དུ་སྐས་མི་དྲན་པ་དྲན་པར་བྱེད། ཐབས་ཀ་མི་དྲན་པ་དྲན་
པར་བྱེད། མཛོད་མི་དྲན་པ་དྲན་པར་བྱེད་པ་ལ་སོགས་པ་གོང་བཞིན་དུ་རྩད་གཅོད་བྱ། དེ་བཞིན་དུ་ཡུལ་ཉེ་བ་གྲུང་དང་གྲོང་ཁྱེར་ལ་སོགས་པ་
ལ་ཡང་དེ་ལྟར་བྱེད། དེ་ལྟར་བྱས་པ་རྟོགས་པ་འཁྱིལ་ནས་འཕྲོ་མ་ཉན་ན། ཡུལ་ཐག་རིང་བ་གཅིག་ལ་རྒྱང་སྤྲོས་ལ། དེ་བཞིན་དུ་ཉམས་
སུ་བླངས། །མདོར་ན་ཡུལ་སྣ་ཚོགས་ལ་གོང་བཞིན་སྤྲོས་ལ་རྩ་དར་བཅས་པས། རིག་པའི་རྩལ་འབྱུང་ཞིང་རྟོག་པའི་ཙ་བ་ཆོད་ནས། བདེ་
འབྱམ་ལ་ཁྲིག་སོང་ཙམ་ན་རིག་པ་ཐོན་པའི་རྟགས་གསུང་པས། འདིའི་ཉམས་ལེན་གྱིས་འགགས་མ་གོང་དུ་སྨོས་པ་ལྟར་ཡུལ་གང་ཡང་
རུང་བ་ཡིན་ལ་ལམ་མ་བྱུང་གིས་བར་དུ། ནང་དུ་ཁ་མི་ལོག་པ་ཚད་ཡིན། ཡུལ་དེ་ཡི་ལ་ལམ་བྱུང་བ་དང་། ཡུལ་ཐག་དེར་ཁ་བརྒྱུད་དུ་མི་

འཇུག་པར་དྲན་མཁེན་གྱིས་ཤེས་པའི་ཐོག་དུ་མཉམ་པར་ལྷན་གྱིས་འཇོག་པ་ཡིན། མཉམ་པར་ལྷན་གྱིས་ཞོག་པ་དང་། འདིའི་སྐབས་སུ་མཉམ་
བཞག་གིས་རྒྱུད་བསྲིང་བར་སྤྲོ་བ་དེ་གནད་ཡིན་གསུང་། སྤྱི་དོན་གསུམ་པ་གཉིས་མེད་ཆེན་པོའི་ངོ་སྤྲད་པ་ནི། དབང་པོ་རབ་ཀྱིས་གནས་འགྱུ་
གཉིས་མེད་དུ་ཤེས་པ་དང་། ཀུན་རྫོབ་ལ་འཁྲིག་ཚུག་ནས་མྱོང་ཐོག་དུ་ཡུལ་སེམས་གཉིས་མེད་དུ་ཐག་ཆོད། འབྲིང་གིས་སྣང་སྟོང་གཉིས་མེད་
ཉམས་སུ་བླང་བའི་ཤིག་སྣང་སེམས་གཉིས་མེད་དུ་རྟོགས། ནང་དུ་རིག་པ་མ་ལུས༝ ཕྱི་རུ་སེམས་སོ་མ་ལུས། བེམ་རིག་གཉིས་སུ་མེད་པའི་རྟོགས་ན་དུ་མ་
རོ་གཅིག་དུ་ཐག་ཆོད་པའོ། ཐ་མ་རྣམས་ཀྱིས་གཉིས་གཅིག་པར་གོ་ཡང་ཀུན་རྫོབ་ལ་འཁྲིག་མ་ཚུད་པས། འདིའི་ཐད་དཀར་བེམ་རིག་གཉིས་མེད་ཀྱི་ངོ་
སྤྲོད་བྱའོ། །ཀྱཻ་ནང་སེམས་མེད་ན། ཕྱི་རུ་གཟུགས་ཡོད་པའི་དོན་མེད་དོ། །སྟོང་པ་མེད་ན་སྣང་བ་མེད། སྣང་བ་མེད་ན་ཐམས་ཅད་མེད། །

༄༅། །བློ་ཆུང་བ་རྣམས་མཐར་ཐུག་དོན་དམ་ཀུན་རྫོབ་གཉིས་སུ་མེད་པར་འདོད་ཀྱང་། གནས་སྐབས་སུ་གཟུང་འཛིན་གྱིས་བཅིང་འགྲོ་
བས་གཟུགས་འདི་བཙལ་བས་རྙེད་པ་མེད་བལྟས་པས་མཐོང་བ་མེད། ཀུན་རྫོབ་དོན་དམ་གཉིས་སུ་མེད་པ། ལར་འཛིན་མེད་ཀྱིས་མཐའ་ལ་སྐྱོལ་ཅིག་
འཁོར་འདས་རང་སར་གྲོལ་བ་ཡིན་ནོ། ཅེས་གསུང་པ་ལས། བླ་མའི་ཕྱག་ལེན་འདི་ལྟར་མཛད་འདུག་སྟེ། ལུས་སེམས་རྩད་གཅོད་པ་དང་། སྣང་
སེམས་རྩད་གཅོད་པ་གཉིས་སུ་ཕྱེས་ནས། དང་པོ་ལུས་སེམས་རྩད་གཅོད་པ་ལ། མ་བཅོས་པའི་ཤེས་པ་མཉམ་བཞག་གིས་རྩད་པ་དང་། །
འཛིན་པའི་ཤེས་པ་རྟོག་གིས་རྩད་གཅོད་པའོ། དངོས་གཞི་ལྔ་ལྡན་གྱིས་སྟེང་ནས། ལུས་ཐོག་དུ་མཉམ་པར་བཞག་པ། མཉམ་བཞག་དེའི་ངང་
ནས་ལུས་དང་མཉམ་བཞག་གིས་ངོ་བོ་གཉིས་གཅིག་པར་འདུགས་མི་གཅིག་པར་འདུག་དྲི། མི་གཅིག་པར་འདུག་ཟེར་ན། མི་དང་ཁང་པ་ལྟར་འདུག་

གམ། མི་དང་གོས་ལྟར་འདུག་གམ། སྟེང་འོག་དུ་འདུག་གམ། གཡས་གཡོན་དུ་འདུག་གམ་ཅེས་དྲི། གཅིག་པར་འདུག་ཟེར་ན། སེམས་ལུས་སུ་
སོང་ནས་ལུས་གཅིག་པར་འདུག ལུས་སེམས་སུ་སོང་ནས་སྟོང་པར་འདུག་གམ། དེ་ལྟར་མེན་པ་མཉམ་བཞག་དེའི་ཐོག་ནས་གཅིག་པར་འདུག་
ཟེར་ན་ཟོ་ལ་བཞག ལོག་ཤེས་ཁྱེར་བྱུང་ན་ཙ་དར་བཅད། དམིག་སྐོར་ཅིག ཡང་ལྔ་ལྡན་གྱིས་སྟེང་ནས། རྟོག་ཐོག་གིས་རྩད་བཅད་པ་ནི། རྟོག་
པ་དཀའ་མའི་རང་གཟུགས་ཡིན་ཅེས་པ་གཅིག་དུ་འདུག་སྟེ། ལག་ལེན་ཞིབ་དུ་བྱེད་སྟེ་ཅེས་པ་ལ་དམིགས་སྐོར་ཅིག ཡང་ལྔ་ལྡན་གྱིས་སྟེང་
ནས། ཚོགས་དྲུག་གིས་ཡུལ་ལ་ཁྲིད་པ་གཉིས་སྟེ། རང་སྣང་དང་འཁྲུལ་སྣང་ངོ་། དང་པོ་ལ་གཉིས་སྟེ། གཟུགས་ཐོག་དུ་ཁྲིད་པ་དང་སྦྲ་
ལ་སོགས་པའི་ཐོག་དུ་ཁྲིད་པའོ། དངོས་གཞི། རིག་པ་ཕྱིར་གཅུད་ལ་གཟུགས་ཀྱི་དངོས་པོ་གང་ཡང་རུང་བ་གཅིག་གི་སྟེང་དུ་མཉམ་པར་

༄༅། །བཞག་ལ་ལྷན་ནེ་ཞོག་པ་དང་། མཉམ་བཞག་དེ་ཀའི་ངང་ནས། མཉམ་བཞག་དེའི་ངོ་བོ་དེ་དང་། གཟུགས་གང་ཡིན་པ་
དེ་གཅིག་པར་འདུག་གམ། མི་གཅིག་པར་འདུག་དྲི། མི་གཅིག་པར་འདུག་ཟེར་ན། ཕན་ཚུན་དུ་འདུག་གམ། ཡར་མར་དུ་འདུག་གམ། སྟེང་འོག་དུ་
འདུག་ན་དར་ཤ་བཅད། གཉིས་པར་འདུག་ཟེར་ན་གཟུགས་དེ་སྟོང་པར་སོང་ནས་མཉམ་བཞག་དུ་གཅིག་པར་འདུག་གམ། མཉམ་བཞག་
དེ་གཟུགས་སུ་སོང་ནས་གཟུགས་སུ་གཅིག་པར་འདུག དེ་ལྟར་ཟེར་ནས་གདར་ཤ་བཅད། དེ་ལྟར་མེན་ན་མཉམ་བཞག་དེ་ཀའི་ངང་ནས་བལྟས་ཙ་
སྣང་བ་ཕྱི་རུ་མ་ལུས། མཉམ་བཞག་དེ་ནང་དུ་མ་ལུས་པར་རང་སྣང་སྟོང་དུ་ལྷང་ངེ་གཅིག་པར་འདུག་ཟེར་ན་ཟོ་ལ་བཞགས། དམིགས་སྐོར་
གཅིག ཡང་ལྔ་ལྡན་གྱི་སྟེང་ནས། སྒྲ་ལ་སོགས་པ་རྩ་གདར་ཤ་བཅད་པ་ན། དང་པོ་ལ་སྒྲ་ལ་རྣ་བའི་ཡུལ་དུ་སྒྲའི་སྣང་བ་འབྱུང་བའི་དུས་སུ་

རྣ་བའི་ཡུལ་དུ་སྒྲ་འཛིན་གྱིས་རྟོག་པ་དེ་དང་། སྒྲ་ལྷང་ངེ་བ་དེ་གཉིས་མཉམ་བཞག་གི་ངང་ན་གཅིག་པར་འདུག་གམ། ཁ་ཁར་འདུག་རྩད་བཅད། གཅིག་
པར་འདུག་ན་སྒྲ་དེ་ཚུར་འོང་བ་ཡིན་ནམ། ཉན་མཁན་དེ་ཕར་ཕྱིན་པ་ཡིན་ནམ། ཕར་ཚུར་ལོག་ཟེར་ན་གདར་ཤ་བཅད། དེ་ལྟར་མན་པར་མཉམ་བཞག་
གིས་ངང་ནས་སྒྲ་དང་ཚར་མཁན་གྱིས་ཤེས་པ་གཉིས་སུ་མེད་པར་གྲགས་སྟོང་དབྱེ་བ་མི་འདུག་ཟེར་ན། ཟོ་ལ་བཞག དེ་བཞིན་སྣའི་ཡུལ་དུ་དྲི་དང་། 
ཚོར་མཁན་གྱིས་ཤེས་པ། ལྕེའི་ཡུལ་དུ་རོ་དང་། རོ་མྱོང་མཁན་གྱིས་ཤེས་པ། ལུས་ཀྱི་ཡུལ་དུ་རེག་བྱ་མྱོང་བ་ཅན་གྱིས་ཤེས་པ་སྣ་སྒྲ་གཏན་ལ་
དབབ་པ་བཞིན་དུ་རྩད་བཅད་དོ། དེ་རྣམས་རེ་རེ་ལ་ཡང་སྒྲ་སྙན་མི་སྙན་པར་གསུམ་ལ་རྩད་བཅད་དོ། གཞན་མ་རྣམས་ཀྱང་དཔེ་འདྲེས་སོ། 
དེ་རྣམས་ལ་དམིགས་སྐོར་གཅིག ཡང་ལྡན་གྱི་སྟེང་ནས། སྣང་ཐོག་དུ་འཛིན་པའི་ཤེས་པ་འཁྲུལ་སྣང་རྩད་བཅད་པ་ནི། མིག་གིས་ཡུལ་

༄༅། །དུ་གཟུགས་སྣང་བའི་དངོས་པོ་གང་ཡང་རུང་བ་གཅིག་ལ་གཟུགས་ཀྱི་ཆེ་ཆུང་ལེག་ཉེས་ཁ་དོག་གཟུགས་སུ་སྣང་བ་དང་། 
དེར་ཁ་དོག་མཁོན་གྱི་རྣམ་པར་རྟོགས་པ་འདིའོ་སྙོམ་པ་དེ་དང་། རྟོག་པ་དེའི་སྟེང་དུ་སྣང་བ་རྫས་སུ་གྲུབ་པར་དེ་གཉིས་གཅིག་གམ་མི་འདུག་ཅིག ། 
མི་གཅིག་ཟེར་ན་མི་གཅིག་པའི་རྒྱུན། ཁྱོད་ཀྱིས་མི་གཅིག་བྱས་པ་ཡིན་ནམ། རྫས་ཀྱི་དངོས་པོ་དཔེ་མི་གཅིག་ཟེར་བ་ཡིན། གདར་ཤ་བཅད། རྫས་
སུ་གྲུབ་པའི་དངོས་པོ་དེ་དང་། ངའི་རྣམ་པར་རྟོག་པ་གཅིག་པར་འདུག་ཟེར་ན། ཁྱོད་ཀྱིས་རྣམ་པར་རྟོག་པ་ཁ་རྩང་ན་སྐྱེ་བ་མེད་པ་ཆོས་ཀྱི་སྐུ་
ཡིན་བྱ། ངོ་སྤྲད་པ་ཡིན། ཡིན་ཡང་སྐྱེ་བ་མེད་པ་ཡིན། རྫས་ཀྱི་དངོས་པོ་དེ་ནི་བེམས་པོར་གྲུ། གཅིག་ན་རྫས་དངོས་པོ་འདི་རྟོག་པར་སོང་ནས་
གཅིག་པར་འདུག་གམ། རྟོག་པ་དེ་རྫས་ཀྱིས་དངོས་པོ་བེམས་པོར་སོང་ནས་གཅིག་པར་འདུག་གམ། རྩ་དར་བཅད་པ་དམིག་སྐོར་གཅིག །

ལུས་སེམས་དབྱེར་མེད་དུ་ངོ་སྤྲད་པ་ནི། འཛིན་པའི་ཤེས་པ་འཁྲུལ་སྣང་གི་ཐོག་ནས་སྤྲད་ན། ལུས་རྟོག་པའི་རང་གཟུགས་ཡིན་སྟེ། རྒྱུད་ལས། །
ལུས་ནི་བྱང་ཆུབ་རྣམ་ལྔ་དང་། །རྩ་དང་བྱང་ཆུབ་སེམས་དང་ནི། །མི་རྩང་རྫས་དང་རྣམ་རྟོགས་གིས། །ལུས་ཀྱིས་ཆོས་ནི་གནས་པ་ཡིན། །
ཅེས་པས། གོང་མ་བཞི་པོ་ལོགས་སུ་གསལ་ཞིང་། ལུས་ནི་རྟོག་པའི་རང་གཟུགས་ཡིན་པའི་དོན། འཁོར་འདས་གཉིས་སུ་འབྱད་པའི་དུས། 
ལུས་འཁོར་བ་ཡིན་ཏེ། དེ་ལྟར་འདི་རྣམས་སྨིན་ཤ་ཁྲག་གིས་ལུས་འདི་འཁོར་བར་འཁྱམས། རྨི་ལམ་གྱིས་དུས་བག་ཆགས་གྱིས་ལུས་
འཁོར་བར་འཁྱམས། བར་དོར་ཡིད་ཀྱིས་ལུས་འཁོར་བར་འཁྱམས། བར་དོར་གསུམ་དུ་ལུས་གསུམ་དུ་འཁོར། ཅེས་པས་ལུས་སེམས་
གཉིས་ཀྱིས་ལུས་འཁོར་བའོ། སེམས་མྱ་ངན་ལས་འདས་པའི་རྒྱུན། སེམས་ཀྱིས་ཆོས་ནི་མིག་གདོས་ཅེས་པས། སེམས་སྤྲོས་མེད་

༄༅། །རྣམ་པར་མི་རྟོག་པ་སྟོང་པ་ཉིད་ལ་འཁོར་བ་ཅེས་གཞི་མ་གྲུབ་པའོ། །དེ་ལྟར་མིན་པ་ལུས་ཐོག་དུ་མཉམ་པར་བཞག་ན། ཞོག་པའི་
དུས་སུ་མཉམ་བཞག་ནང་དུ་མ་ལུས། བེམ་པོ་ཕྱི་རུ་མ་ལུས་པར་བེམ་རིག་གཉིས་མེད་དུ་ལྷང་ངེ་བ་དེ་ལུས་སེམས་གཉིས་མེད་དོ། གོང་དུ་རྟོག་
ཐོག་དུ་ལུས་སེམས་གཉིས་མེད་དུ་ངོ་སྤྲད། འདིར་མཉམ་བཞག་གིས་སྟེང་དུ་ལུས་སེམས་དབྱེར་མེད་དུ་ངོ་སྤྲད། འཁོར་འདས་དབྱེར་མེད་དུ་ 
སྤྲད་རྒྱས་པར་ངོ་སྤྲད་དོ། ལུས་སེམས་དབྱེར་མེད་ཀྱིས་ངོ་སྤྲོད་དང་ཚུལ་མཐུན་སྟེ། དང་པོ་འཛིན་པའི་ཤེས་པ་འཁྲུལ་སྣང་འདི་མིག་གིས་
གཟུགས་གང་རུང་བ་སྣང་བ་སྟེ། རྟོག་པ་དེའི་རང་གཟུགས་སུ་ཤར་ནས། ས་ཞེས་རྡོ་ཞེས་པ་སྣང་བ་སྟེ། རྟོགས་པ་དེ་དང་གཟུགས་སྣང་
བ་དབྱེར་མེད་པ་སྟེ། ས་ཞེས་རྟོག་པས་བཟུང་། རྡོ་ཞེས་རྟོགས་པས་བཟུང་། ས་ཡིས་ང་ས་ཡིན་མི་ཟེར། རྡོས་རྡོ་ཡིན་མི་ཟེར་སྟེ། །

རྟོག་པས་དེ་ལྟར་བཟུང་བ་དང་། དེ་ལྟར་སྣང་བ་ཡིན། འཛིན་པའི་ཤེས་པ་འཁྲུལ་པར་སྣང་བ་སྟེ། འཁོར་བའི་སྣང་བ་རང་སེམས་ཐམས་ཅད་
འདྲེས་པར་ཤེས་པར་བྱ་ཞིང་། རྒྱས་པར་ངོ་སྤྲད་དེ། མ་བཅོས་པའི་ཤེས་པ་རང་སྣང་ནི། ཡུལ་གང་ཡིན་ཡིན་པ་གཅིག་གི་སྟེང་དུ་
ལྷན་ནེ་བཞག་ནས། ཞོག་པའི་དུས་སུ། སྣང་བ་ཕྱི་རུ་མ་ལུས་རིག་པ་ནང་དུ་མ་ལུས་པར། སྣང་སྟོང་དབྱེར་མེད་མ་བཅོས་པའི་
གནས་ལུག་གི་གཤིས་ཡིན་ཚུལ་ཡིན་པས་མ་བཅོས་པའི་ཤེས་པ་རང་སྣང་ཅེས་པའི་མིང་བརྟག་པའོ། དེ་བཞིན་སྒྲ་སྙན་མི་སྙེན་ལ་
སོགས་པ་ཚོ་གྲགས་སྟོང་དབྱེར་མེད། དྲི་ཞིམ་མི་ཞིང་ཚོ་ཚོར་སྟོང་དབྱེར་མེད། རོ་ཞིམ་མི་ཞིམ་ཚོ་ལ་སོགས་མྱོང་སྟོང་དབྱེར་མེད། 
རེག་བྱ་འཇམ་མི་འཇམ་ཚོ་ལ་སོགས་རིག་སྟོང་དབྱེར་མེད་དུ་ཞིམ་པར་ཞིང་ངོ་སྤྲད། ཡང་འཛིན་པའི་ཤེས་པ་འཁྲུལ་སྣང་དང་། མ་བཅོས་

༄༅། །པའི་ཤེས་པ་རང་སྣང་ཅེས་དུས་དང་རྣམས་པ་ཐམས་ཅད་དུ་ཁ་ཁར་ཡོད་པ་མིན། འཛིན་པའི་ཤེས་པ་འཁྲུལ་སྣང་
གི་དུས་ནའང་། ཡིད་ཀྱིས་དེ་ལྟར་བཟུང་བས་སྣང་ཡང་དབང་ཤེས་ལ་ནི། ཡིད་ཀྱིས་དེ་ལྟར་བཟུང་བའི་དུས་སུ་ཡང་སྣང་སྟོང་དབྱེར་མེད་དུ་
སྣང་ཞིང་འཁྲུལ་མ་མྱོང། དེ་བཞིན་དུ་རྣ་བའི་དབང་པོ་སྣ་ལྕེ་ལུས་ཀྱིས་དབང་པོ་སྐད་ཅིག་མ་དང་དང་པོ་ཐམས་ཅད་འཁྲུལ་མ་མྱོང་བར་ངོ་སྤྲད། 
དེ་ཡན་ཆད་ཀྱིས་གཉིས་མེད་ངོ་སྤྲད་འགྲུབ་གདའོ། དགྲ་བཅོམ་པའི་དམིགས་པ་ནི། དགྲ་ནི་རྣམ་རྟོག་འཛིན་པ་དང་བཅས་པས། བཅོམ་པ་
ནི། འཛིན་པ་མེད་རང་སར་བཅོམ། ཅེས་པས། ཕྱག་ལན་ལ་འདི་ལྟར་མཛད་པར་གདའ། ལྔ་ལྡན་གྱི་སྟེང་ནས་རྣམ་རྟོག་ཕྲ་རག་སྦོམ་གསུམ་
ཉམས་སུ་བླང་བའི་དུས་སུ་ཕྲ་བ་དང་སྦམ་པ་ཉམས་སུ་ལོན་ནས། སྐྱེ་གྲོལ་དུས་མཉམ་དུ་ཤར་ཡང་། རག་པ་སྐྱེ་གྲོལ་དུས་མཉམ་དུ་མ་

སོང་ན། །འགྲོ་ས་བྱུང་ས་གནས་ས་ལ་སོགས་ཚོ་བརྟག། གང་ཡང་མི་བདེ་བདེ་བ་ལ་ནན་བཅའ་སྟེ། ཁྱི་བལ་བཏུམ་གྱི་ཚུལ་དུ་གང་མི་བདེ་བ་
དེ་ལ་ནན་གྱིས་ཉམས་སུ་གང་རག་པ་བླང་ལ། མི་བདེ་ཧྲིང་བྱུང་བ་དང་འཇམ་ཉལ་མ་སོང་གིས་བར་ལ་ཉམས་སུ་བླང་། དེ་ལྟར་ཡང་ཡང་བྱ། །
མདོར་ན་རང་གི་རྒྱུད་ལ་ཉོན་མོངས་པ་དེ་གང་དྲག་པ་དེ་བག་ལ་ཉལ་དུ་མི་བཞག་པར་ཉམས་སུ་བླང་རྒྱུའི་ཐིལ་པོ་བྱའོ། དེ་ཡན་འཆད་ཀྱིས་ཕྱག་
བཞེས་སོང་གདའོ། དམིགས་པ་གོང་མ་གསུམ་གྱིས་ཕྱག་ལེན་དང་སྐྱིལ་པོ་བཞུང་ནས་གསལ། དེ་ལྟར་སྔོན་འགྲོ་དངོས་པའི་དམིགས་
པ་ཐམས་ཅད་དང་། ཐད་དཀར་ཐད་དཀར་མཐུན་པའི་ལུང་འདྲེན་པ་ལ་ལོགས་སུ་ཤེས་པར་བྱའོ། འདིར་བླ་མའི་གསུང་སྒྲོས་ཕྱག་
ལེན་རང་གི་ཚུལ་ཚོ། རང་ཉིད་རྗེད་པ་གསོ་བ་དང་། སྐལ་ལྡན་འགས་བསྐུལ་བའི་ངོར་ཕན་སེམས་གྱིས་བསམ་བས་གཞུང་ཁོ་རང་ལ་

༄༅། །གསལ་པོར་བཞག་ནས་བཀོད་པ་ལ། བླ་མ་དང་མཁའ་འགྲོའི་ཚོགས་བཅས་དང་། གོང་མ་མཁྱེན་པ་རྣམས་ཀྱིས་
དགོངས་ནས་བཟོད་པར་གསོལ། རྗེས་སུ་འཇུག་པ་རྣམས་ཀྱི་མང་ཉོག་དགོངས་ན་ཕྲིན་ལས་ལ་ཙང་དུ་ཐོང་། ཉུང་ལ་དགོངས་ན་སྣོན་ལ་
རྒྱས་སུ་བཏང་བར་ཞུ། འདིའི་བརྒྱུད་པའི་ལོ་རྒྱུས་ནི། རྗེ་བྷམ་པོ་པ་ཡན་ཆད་ལོ་རྒྱུས་ནས་གསལ། བྷམ་པོ་བས་གཏེར་དུ་སྦས་ནས། དུང་
མཚོ་བས་བཏོན། དཔེ་བླ་མ་ཤཀྱ་དཔལ་བ་ལ་གནས། དཔེ་བླ་མ་རརྣ་ཀུ་མ་ར་ལ་གནང་། ༈ །ཆོས་ཀྱི་དབྱིངས་ནས་ཡེ་ཤེས་སྐུ་
མངའ་བའི། །དམིགས་མེད་ཐུགས་རྗེ་རྒྱལ་བའི་ངོ་བོ་ཉིད། །རྣལ་འབྱོར་བདག་མེད་གསང་ཡེ་ཞེས་གྲགས་པ། །ལུས་མེད་མཁའ་
འགྲོ་དེ་ལ་ཕྱག་འཚལ་ལོ། །ལོངས་སྐུ་ལྷུན་གྲུབ་ཕྲིན་ལས་རྣམ་བཞིའི་བདག །གསང་སྔགས་བཅུད་མཆོག་རིག་སྔགས་གཟུང་གིས་

བདག །རྡོ་རྗེ་འཆང་སྤྲུལ་གསང་བདག་ཞེས་གྲགས་པའི། །རྗེ་བཙུན་ཏེ་ལོ་པ་ལ་ཕྱག་འཚལ་ལོ། །སྤྲུལ་སྐུའི་ཞིང་ཁམས་གདུལ་གཞན་
སྣ་པུ། །དཀའ་བ་བཅུ་གཉིས་མཛད་པའི་ཚུལ་སྟོན་ཅིང་། །མཁས་པའི་གཙུག་རྒྱན་དཔན་ཆེན་མཆོག་གྱུར་པའི། །རྗེ་བཙུན་ན་རོ་པ་
ལ་ཕྱག་འཚལ་ལོ། །ཕྲིན་ལས་ལྷུན་གྲུབ་མ་དག་ཞིང་འཁྲུང་ནས། །གདུལ་ཀ་འདུལ་ཕྱིར་དཀའ་སྤྱད་ཚུལ་སྟོན་ནས། །སྒྲ་བསྒྱུར་
དཀའ་བཞིའི་གདམས་པ་དར་མཛད་པའི། །རྗེ་བཙུན་ལྷོ་བྲག་པ་ལ་ཕྱག་འཚལ་ལོ། །རྣལ་འབྱོར་དབང་ཕྱུག་བརྩོན་འགྲུས་སྟོབ་ཐོབ་
ཅིང་། །ཐབས་ལམ་མཆོག་རྣམས་བཀའ་བཞིན་ཉམས་བླངས་པས། །རླུང་སེམས་ལས་རུང་མཁའ་འགྲོའི་དབང་བསྐུར་བའི། །
རྗེ་བཙུན་མི་ལའི་སྐུ་ལ་ཕྱག་འཚལ་ལོ། །རྒྱལ་བའི་སོང་བསྟེན་ཏིང་འཛིན་ཡུམ་གྱིས་བདག །སྟོན་པའི་གདུང་ཚབ་བསྟན་པའི་རྒྱལ་

༄༅། །མཚན་འཇུག །ངེས་དོན་མཆོག་སྤྱོད་བསྒྲུབ་རྒྱུད་དར་མཛད་པའི། །ཆོས་རྗེ་བྷམ་པོ་བ་ལ་ཕྱག་འཚལ་ལོ། 
བདེ་གཤེགས་སྤྲུལ་པས་འགྲོ་བའི་དཔལ་དུ་བྱོན། །ཆོས་དབྱིངས་བདེ་ཆེན་ཡངས་པའི་ཕྲིན་ལས་ཀྱིས། །ཡིད་བཞིན་ནོར་བུའི་སྲོལ་ཆེན་
དར་མཛད་པའི། །འགྲོ་མགོན་དུང་མཚོ་བ་ལ། །རྒྱལ་སྲས་རིག་འཛིན་མཁའ་འགྲོས་དབང་བསྐུར་ཤིང་། །བརླབ་ཆེན་སྤྱོད་པས་འགྲོ་བ་
ལབ་ཅན་རྣམས། །ཐར་པའི་ལམ་ལ་མྱུར་དུ་འདྲེན་མཛད་པའི། །གུ་རུ་ཤཱཀྱ་ཤྲི་ལ། །སྔོན་དབྱངས་ལས་འཕྲོས་འགྲོ་བའི་དཔལ་དུ་
བྱོན། །སྟོང་ཉིད་སྙིང་རྗེས་རྟོགས་པ་མངོན་དུ་གྱུར། །སྙིགས་མའི་དུས་སུ་སྤྲུལ་སྐུ་འགྲོ་དོན་མཛད། །ཐུགས་རྗེའི་མངའ་བདག་ཀུ་མ་
ར་ལ། །དད་བརྩོན་ལྡན་པས་དམ་པའི་ཆོས་ལ་འདུན། །མོས་དགུས་འགྱུར་མེད་བླ་མའི་གསུང་བཞིན་བསྒྲུབ། །རྒྱུད་འཛིན་སྐལ་

ལྡན་རྣམས་ལ་གསོལ། །སྡེ་སྣོད་བདག་པོ་མཁས་པའི་གཙུག་གིས་རྒྱན། །གསང་སྔགས་བདག་པོ་རྒྱུད་ཀྱིས་དགོངས་པ་ཡི་སྙིང་རྗེའི་དོན་
རྟོགས་གདུལ་བྱའི་དུས་ལ་བབ། །རྒྱལ་སྲས་དཔལ་གྱིས་མཚོ་ལ། །མི་མེད་ལོང་སྟོང་ལུས་སྲོག་ཐེར་ལ་བོར། །ཚེ་འདི་བློ་བཏང་བསྒྲུབ་
པ་ལྷུར་ལེན་པའི། །མཆེད་གྲོགས་ཆོས་མཛད་རྣམས་ལ། །བདེ་ཆེན་མཆོག་ལ་མངའ་མཉེས་རིག་ཀྱིས་ཡུམ། །རྒྱལ་བའི་བཀའ་སྲུང་ཆོས་
རྣམས་ཀུན་གྱི་བདག །བསྒྲུབ་པ་པོ་ལ་དངོས་གྲུབ་མཆོག་སྟེར་བས། །མཁའ་འགྲོ་སྡེ་ལྔའི་ཚོགས་ལ། །བདེ་གཤགས་ཐུགས་རྗེའི་རྣམ་
སྤྲུལ་ཁྲོ་ཚུལ་གྱིས། །བསྒྲུབ་པ་པོ་ལ་གྲོགས་མཛད་བཀའ་བསྒྲུབ་ཅིང་། །དྲག་པོའི་ལས་ཀྱིས་དགྲ་བགེགས་ཚར་བཅད་པས། །བཀའ་
སྲུང་དྲག་ཤད་ཚོགས་ལ། །ཕྱོགས་རྣམས་ཀྱི་དུས་གསུམ་བདེ་བར་གཤེགས་དང་། །བླ་མ་ཡི་དམ་མཁའ་འགྲོ་ཆོས་སྐྱོངས་ཚོགས། །ཐུགས་

༄༅། །རྗེ་ཀུན་སྐྱོབ་ལེགས་ཚོགས་འཕེལ་མཛད་པའི། །འགྲོ་བའི་དཔལ་མགོན་རྣམས་ལ་ཕྱག་འཚལ་ལོ། །སེམས་ཁྲིད་ཡིད་
བཞིན་ནོར་བུ་བླ་མའི་གསུངས་སྒྲོས། །རྫོགས་སོ། །དགེའོ། དགེའོ། 
