ཆ༽ ༄༅། །བདུད་ཀྱི་གཅོད་ཡུལ་དགོས་འདོད་ཀུན་འབྱུང་རིན་པོ་ཆེ་མུ་ཏིག་གི་ཕྲེང་བ་ཞེས་བྱ་བ་བཞུགས་པ་ལགས་སོ།

༄༅། །ན་མོ་པྲ་ཛྙཱ་པ་ར་མི་ཏ་ཡེ། ཤེས་རབ་ཀྱི་ཕ་རོལ་ཏུ་ཕྱིན་པ་ལ་ཕྱག་འཚལ་ལོ། །ཡེ་ནས་གནས་
ལུགས་ཕྱོགས་བྲལ་སྙིང་པོའི་དོན། །བཅིང་གྲོལ་མེད་ལས་རྐྱེན་གྱིས་འཁྲུལ་མ་མྱོང་། །དང་པོའི་སངས་རྒྱས་
ཡུམ་ཆེན་ཕ་རོལ་ཕྱིན། །མཐའ་རྣམས་ཀུན་བྲལ་མ་ལ་གུས་ཕྱག་འཚལ། །མི་ཡི་ཁྱུ་མཆོག་འགྲོ་བའི་མགོན་
པོ་རྗེ། །སྟོང་གསུམ་འཇིག་རྟེན་ཀུན་ལ་དབང་བསྒྱུར་ཞིང་། །སྐལ་བཟང་འདི་ལ་མཛད་པ་མ་ཐར་ཕྱིན་པའི། །
ཤཱཀྱ་སེངྒེའི་ཞབས་ལ་གུས་ཕྱག་འཚལ། །རྟོགས་པའི་ཉི་ཟླས་མ་རིག་ལོག་རྟོགས་བཅོམ། །ཐུགས་རྗེ་

༄༅། །ཟེར་གྱིས་མུན་པ་སེལ་མཛད་རྟགས། །ཤེས་རབ་རལ་གྲི་ཀླད་ལ་བསྐོར་ཆེན་མཛད། །སྨྲ་
བའི་སེངྒེའི་ཞབས་ལ་གུས་ཕྱག་འཚལ། །སྨྲ་བསམ་ལས་འདས་ཤེས་རབ་ཕ་རོལ་ཕྱིན། །དུས་གསུམ་སངས་
རྒྱས་ཐམས་ཅད་བསྐྱེད་པའི་ཡུམ། །འཁོར་བ་ལས་སྒྲོལ་ཏུ་རེའི་བདག་ཉིད་མ། །རྗེ་བཙུན་སྒྲོལ་མའི་ཞབས་
ལ་གུས་ཕྱག་འཚལ། །བསྐལ་མང་སྔོན་ནས་སྦྱང་པ་ཞིབ་པའི་རྟགས། །རྒྱ་བོད་རྟོགས་ལྡན་གྲུབ་ཐོབ་མི་
གཟུགས་ཅན། །བདག་གཞན་གཉིས་ཀྱིས་དོན་རྣམས་སྨིན་མཛད་པའི། །གྲུབ་ཐོབ་གཅོད་བརྒྱུད་རྣམས་

ལ་གུས་ཕྱག་འཚལ། །ལྷན་སྐྱེས་ཡེ་ཤེས་ངང་ལས་མ་གཡོས་ཀྱང་། །ས་སྟེང་འདིན་གདུལ་བྱ་སྨིན་གྲོལ་ཕྱིར། །སྤྲུལ་
པའི་སྐུ་མཆོག་མ་ཅིག་ཞབསྒྲོན་ཞེས། །ཡེ་ཤེས་མཁའ་འགྲོ་མ་ལ་གུས་ཕྱག་འཚལ། །གཅོད་གཞུང་ཁྲིག་ཆགས་
ཁྲིགས་མེད་ཁ་འཐོར་དོན། །གཞན་ལ་ཕན་སེམས་ལྡན་པས་བརྗོད་མིན་ཀྱང་། །རང་གིས་རང་ཁའི་བརྗེད་པ་སྤང་བའི་ཕྱིར། །
ཕྱོགས་ཙམ་གོ་ནས་ཟུར་ཙམ་སྡེབ་པ་ལ། །གཅོད་བརྒྱུད་རྟོགས་ལྡན་མཁས་རྣམས་མི་བཀྱོན་ཞུ། །དུས་གསུམ་སངས་
རྒྱས་ཐམས་ཅད་བསྐྱེད་པར་བྱེད་པའི་ཡུམ་ཆེན་མོ་ཤེས་རབ་ཀྱི་ཕ་རོལ་ཏུ་ཕྱིན་པའི་དགོངས་པ། དམ་ཆོས་བདུད་ཀྱི་གཅོད་ཡུལ་
འདི། སྤྱིར་ཆོས་པའི་ཤན་འབྱེད་རྟོགས་པའི་བོག་འདོན། ལྷ་འདྲེའི་དབང་བསྡུད། དངོས་གྲུབ་རྣམ་གཉིས་འབྱུང་བའི་ནོར་བུ་

༄༅། །སྐམ་ཐག་ཆུ་ནང་ནས་ཆོད་པར་བྱེད་པའི་ཐབས་འདི་ལ་དོན་ལྔ་སྟེ། ཟུང་བཞི་ཡ་བརྒྱད་ཀྱིས་གཅོད་ཀྱི་
ཁོག་དབུབ་པ། མཚོན་པ་དཔེ་དྲུག་གི་གཅོད་ཀྱི་ཆེ་བ་བསྐྱེད་པ། ཕྱི་ནང་གསང་གསུམ་གྱི་སྒོ་ནས་གཅོད་ཀྱི་ཆོས་ངོས་བཟུང་
པ༑ བློ་ལྡོག་རྣམ་པ་བཞིའི་སྒོ་ནས་སེམས་ཅན་ཐམས་ཅད་ཀྱི་རྒྱུད་ཡོངས་སུ་སྦྱོང་བ། དངོས་གྲུབ་རྣམ་གཉིས་འབྱུང་བར་
བྱེད་པ་ལ་གཅོད་ཀྱི་མན་ངག་ལག་ལེན་དུ་བསྟན་པ་དངོས་སོ། དང་པོ་ལ་བཞི་སྟེ། རིགས་ཀྱི་སྒོ་ནས་ཕྱེ་ན། བཀའ་རྒྱུད་དང་
དོན་རྒྱུད་གཉིས། ཞུ་བ་པོ་གང་ཟག་གི་སྒོ་ནས་ཕྱེ་ན། ཕ་རྒྱུད་དང་མ་རྒྱུད་གཉིས། ཡོངས་སུ་གྲགས་ཚུལ་གྱི་སྒོ་ནས་ཕྱེན། བཀའ་
མ་དང་གཏེར་མ་གཉིས། ངོ་བའི་སྒོ་ནས་དབྱེ་ན། གཞུང་ཁྲིགས་ཆགས་དང་ཁྲིགས་མེད་ཁ་འཐོར་གཉིས་སོ། དང་པོ་བརྒྱུད་

ངོས་བཟུང་བ་ལ་གཉིས་ཏེ། ཕྱི་མཚན་ཉིད་ལྟར་ངོས་བཟུང་ན། བཅོམ་ལྡན་འདས་ཀྱིས་བྱམས་པ་ལ་གསུངས། དེས་ཐོག་མེད། 
དེས་དབྱིག་གཉེན། དེས་ཨཱརྱ་དེ་བ། དེས་དམ་པ་རྒྱ་གར། དེས་སྐྱོ་སྟོན་བསོད་ནམས་བླ་མ། དེས་མ་ཅིག་ལབ་སྒྲོན། དེས་
ཁུ་སྒོམ་ཆོས་སེང་། དེས་རིམ་པར་བརྒྱུད་པ་ནི། མཚན་ཉིད་ལྟར་གྱི་བཀའ་བརྒྱུད་ཡིན་ནོ། །གཉིས་པ་སྔགས་ལྟར་གྱི་
བཀའ་བརྒྱུད་ངོས་བཟུང་ན། ཡུམ་ཆེན་མོ་ཤེས་རབ་ཀྱི་ཕ་རོལ་ཏུ་ཕྱིན་མས། དྲུག་པ་རྡོ་རྗེ་འཆང་ཆེན་བརྒྱུད། དེས་ཤཱཀྱ་ཐུབ་
པ་ལ། དེས་འཇམ་དཔལ་སྨྲ་སེང་ལ། དེས་ཨརྱ་དེ་བ་ལ། དེ་མན་གོང་དང་འདྲ། གཉིས་པ་དོན་བརྒྱུད་ལྟར་ངོས་བཟུང་ན། །
ཡེ་ཤེས་ཀྱི་མཁའ་འགྲོ་མ་དངོས་ལས་མ་ཅིག་གིས་གསན་པ་ཡིན་ཏེ། མདོ་རྒྱས་འབྲིང་བསྡུས་གསུམ་ཁ་འདོན་བགྱིས་དང་། 

༄༅། །གདམ་པ་ནང་ནས་འཆར་གྱིན་གསུང་། དེ་བཞིན་མཛད་ནས་གཅོད་ཀྱི་གདམ་པ་འདི་མ་ཅིག་གིས་ཐུགས་ལ་
འཁྲུངས་པའི་མྱོང་ཆོས་ཡིན། ཡང་ན་དོན་གྱི་བརྒྱུད་པ་ནི། འཇམ་དཔལ་སྨྲ་བའི་སེངྒེ་ལ་གཏད། སྨྲ་བའི་སེངྒེ་རང་གི་ཐུགས་ཀ་
ནས་རལ་གྲི་བཏོན་ནས་སངས་རྒྱས་ལ་གདེད་པ་ལ། ཤཱཀྱ་ཐུབ་པའི་ཞལ་ནས། ངས་བདག་མེད་པར་བསད་ཟིན་གྱིས། སེམས་ཅན་
རྣམས་སྐྱེ་འགགས་དང་བྲལ་བར་གསོད་ཅིག་གསུངས་ནས་དོན་ཕར་ཕྱིན་གྱི་རྗེས་སུ་གནང་བར་མཛད་དོ། གཉིས་པ་ཕ་བརྒྱུད་དང་
མ་རྒྱུད་ངོས་བཟུང་བ་ལ་གཉིས་ཏེ། དང་པོ་ནི་ཆོས་དབྱིངས་རང་བཞིན་གྱི་རྣམ་པར་དག་པའི་ངང་ལས་སེམས་ཅན་གྱི་དོན་དུ་རྗེ་བཙུན་
སྒྲོལ་མས་གསོལ་བ་བཏབ་པས། ཆོས་དབྱིངས་ནམ་མཁའ་ལྟ་བུ་དེ་ལ་འཇའ་ཚོན་ལྟ་བུའི་སྐུ་གཟུགས་ཞལ་གཅིག་ཕྱག་བཞི་མ་

གསེར་བའི་མདོག་ལྟ་བུ། རཏྣ་སྣ་ཚོགས་ཀྱིས་བརྒྱན་པ་གཅིག་བྱོན་ནས། ཕ་རོལ་ཏུ་ཕྱིན་པའི་དོན་རྗེ་བཙུན་སྒྲོལ་མ་ལ་གསུངས། དེས་
སུ་ཀ་སིདྡྷི་ལ་གསུངས། དེས་དམ་པ་རྒྱ་གར་ལ་གསུངས། དེ་ནས་རིམས་པར་བརྒྱུད་པ་ནི་མ་རྒྱུད་དོ། ཕ་རྒྱུད་ནི་རབ་འབྱོར་གྱིས་
ཞུས། སྟོན་པས་གསུང་ཀུན་དགའ་བོས་བསྡུས་ནས་བྱམས་མགོན་ལ་གསུངས། དེས་ཐོག་མེད། དེས་དབྱིགས་གཉེན། དེས་ཨཱརྱ་
དེ་ཝ། དེས་དམ་པ་རྒྱ་གར་ལ་སོགས་རིམ་བཞིན་བརྒྱུད་ལུགས་ནི་བཀའ་རྒྱུད་དང་འཐུན་ནོ། གསུམ་པ་བཀའ་གཏེར་གཉིས་ངོས་
བཟུང་བ་ནི་གཉིས་ཀྱི་དང་པོ་ནི་མ་ཅིག་རང་གིས་གསུང་ཐམས་ཅད་བཀའ་ཟེར་སྟེ། ཅིའི་ཕྱིར་ན་མ་ཅིག་གིས་ཤེས་རབ་ཀྱི་
ཕ་རོལ་ཏུ་ཕྱིན་པ་ཀློག་འདོན་བྱས་པའི་དུས་སུ། བདུད་ཀྱི་ལེའུའི་སྐབས་སུ་གཟུགས་ནས་རྣམ་པ་ཐམས་ཅད་མཁྱེན་པ་ཉིད་ཀྱི་

༄༅། །བར་དུ་གང་ལ་ཆགས་ན་ཡང་བདུད་ཀྱི་ལས་སུ་རིག་པར་བྱའོ། ཅེས་དང་། ཆོས་ཐམས་ཅད་མཉམ་པ་ཉིད་
ལ་ཤེས་རབ་ཀྱི་ཕ་རོལ་དུ་ཕྱིན་པ་མཉམ་པ་ཉིད་དོ། ཞེས་པ་སོགས་གཟིགས་ནས་བདུད་བཞི་རང་སར་གྲོལ་བའི་རྟོག་པ་ཁྱད་པར་
ཅན་བཅོམ་ལྡན་འདས་ཀྱིས་གསུང་པའི་བཀའ་དང་ཁྱད་མེད་དུ་རྟོགས་པས། མ་ཅིག་གི་གསུང་པ་ལ་བཀའ་ཞེས་བརྗོད་པའི་དོན་དེ་ཡིན། 
ཡང་ན་ནི་མ་ཅིག་གིས་གསུང་པའི་གཅོད་འདི་ལུང་སྟོན་པའི་བཀའ་ཡང་ཡིན་ཏེ། འཇམ་དཔལ་རྩ་རྒྱུད་ལས། ངའི་བསྟན་པའི་
སྙིགས་མ་ལ། །ཡུམ་ཆེན་ཕ་རོལ་ཕྱིན་མ་ཡིས། །སྤྲུལ་པ་ལབ་སྒྲོན་ཞེས་བྱ་འབྱུང་། །ཕྲིན་ལས་ཆོས་ཀྱི་དབྱིངས་ལ་
སྤྱོད། །དེ་དང་འབྲེལ་པ་གང་ཡོད་པ། །བླ་མེད་བྱང་ཆུབ་ཐོབ་པར་འགྱུར། ཅེས་དང་། མདོ་དང་སྙིགས་འབྱེད་པ་ལས། 

ལྔ་བརྒྱ་དུས་ཀྱི་ཐ་མ་ལ། །རྒྱལ་བའི་ཡུམ་གྱི་སྤྲུལ་པ་ནི། །བྱང་ཕྱོགས་ལབ་ཀྱི་གྲོང་ཁྱེར་དུ། །སྒྲོན་མེ་ཞེས་བྱའི་མིང་ཅན་འབྱུང་
སྐྱེ་མེད་སྙིང་པོའི་དོན་ལ་མཁས། །གྲོང་དང་གྲོང་ཁྱེར་རི་སུལ་དང་། །དུར་ཁྲོད་བས་མཐའ་ཁྱབ་པར་ཉལ། །དེའི་ཆོས་ནི་
རྒྱས་པར་འགྱུར། །ཅེས་སོ། གཉིས་པ་གཏེར་མ་ནི། སྲས་མོ་བཞི་ལ་བྱིན་རླབས་ཀྱི་བཀའ་བབ་ཅིང་། སྲས་མོ་བཞིའི་
ཆོས་ཐམས་ཅད་ལ་མ་རྒྱུད་གཏེར་མའི་ཆོས་སྐོར་བྱ་བ་གྲགས་སོ། བཞི་པ་ཁྲིག་ཆག་ཁྲིག་མེད་ངོས་བཟུང་ལ་གཉིས་ཏེ། 
ཁྲིག་ཆག་ནི། མ་ཅིག་གིས་ཆོས་ལ་དད་ནས་བཟུང་སྟེ། སངས་མ་རྒྱས་ཀྱི་བར་དུ་གདུལ་བྱ་གཅིག་དྲངས་བའི་ཐབས་ཀྱིས། 
ཆོས་ཐམས་ཅད་ཕྱོགས་གཅིག་ཏུ་འགྲིག་ཆགས་པ་ལ་ཁྲིག་ཆགས་ཟེར་ལ། ཕྱོགས་གཅིག་ཏུ་མ་འགྲིག་ཅིང་མན་ངག་གཟེར་

༄༅། །བུ་རྣམས་འཐོར་ནས་ཡོད་པ་ལ་ཁྲིག་མེད་ཁ་འཐོར་ཟེར་རོ། ཡང་ན་བཀའ་བརྒྱུད་དོན་གྱི་ཆོས་ཐམས་ཅད་ལ་
ཁྲིགས་ཆགས་ཟེར་ཞིང་། མ་ཅིག་རང་གི་གང་གསུང་ཐམས་ཅད་ལ་ཁྲིག་མེད་ཟེར་བ་ཡང་གདའོ། ཡང་ན་ཁྲིག་ཆག་ནི། ཕྱི་
བཀའ་ཚོམ་ཞིབ་རྒྱས་སུ་བཤད་པ། ནང་གདམ་ངག་ལག་ལེན་དུ་བསྟན་པ། སྒོམ་པ་ཞལ་གདམ་གནད་ཐེབས་སུ་བསྟན་པ། 
གསང་བ་བརྡའ་ཆོས་ལ་བཟླ་རུ་བསྟན་པའོ། མ་ཅིག་གིས་སྲས་ཐམས་ཅད་ཀྱི་གསུངས་པ་རྣམས་ནི། ཁྲིག་མེད་ཁ་འཐོར་ཡིན། 
པར་གསུངས་སོ། མདོར་ན་གཅོད་ཐམས་ཅད་ཀྱིས་གདམ་པ་གཅིག་ཏུ་དྲིལ་བ། གཅོད་མཁན་ཐམས་ཅད་ཀྱི་ཉམས་མྱོང་ལྷན་
གཅིག་ཏུ་བསྡུས་པ། བླ་མ་ཐམས་ཅད་ཀྱི་གསུང་སྒྲོས་ཐབས་གཅིག་ཏུ་དྲིལ་བ། ཨ་མ་ཇོ་མོའི་གཅོད་སྐོར་ཅི་སྙེད་ཅིག་གསུང་

ཡང་། བཀའ་བརྒྱུད་དང་དོན་བརྒྱུད་གཉིས་ལ་མ་འདུས་པ་མེད་དོ། དེ་ཡང་ཨཱརྱ་དེ་བའི་ཞལ་སྔ་ནས། གསུངས་པའི་གཞུང་དང་། 
གདམ་ངག་ཐམས་ཅད་སངས་རྒྱས་བཅོམ་ལྡན་འདས་ཐུབ་པ་ཆེན་པོས་ད་ལྟའི་བར་དུ་བྱིན་རླབས་ཀྱི་བརྒྱུད་པ་མ་ཆད་པ་ཡོད་པའི་
ཕྱིར། བཀའ་བརྒྱུད་དོན་གྱི་གདམས་པ་ཞེས་བྱའོ། དེ་ལྟ་བུའི་དོན་ལ་ཡིད་ཆེས་ཞིང་ཁུང་བཙུན་པར་བྱ་བའི་ཕྱིར་དུ། བཀའ་བརྒྱུད་
དང་དོན་བརྒྱུད་འདིའི་ལོ་རྒྱུས་ནི། ཉེ་བརྒྱུད་དང་ཤིན་ཏུ་ཉེ་བརྒྱུད་དང་། ཐུང་བརྒྱུད་དང་། རིང་བརྒྱུད་དང་བཞིའོ། ཉེ་བརྒྱུད་ནི། རྩ་
བའི་བླ་མ་ཡིན་ཏེ། ཅིའི་ཕྱིར་ཞེ་ན། བླ་མ་རང་ཆོས་སྐུ་ཉིད་ཡིན་པ་ནི། མདོ་དང་རྒྱུད་སྡེ་ཐམས་ཅད་ནས་གསུངས་པའི་ཕྱིར་རོ། །
ཤིན་ཏུ་ཉེ་བརྒྱུད་ནི་རང་གི་སེམས་ཉིད་ཡིན་ནོ། ཅིའི་ཕྱིར་ན། འདའ་ཀ་ཡེ་ཤེས་ཀྱི་མདོ་ལས། སེམས་རྟོགས་སངས་རྒྱས་ཡིན་

༄༅། །ཡིན་པར་ངེས། ཅེས་གསུངས་པའི་ཕྱིར་རོ། ཐུང་བརྒྱུད་ནི། རྡོ་རྗེ་ཕག་མོ་མ་གཅིག་ལབ་ཀྱི་སྒྲོན་
མ། སྐལ་ལྡན་སེངྒེ། རྒྱལ་བ་དོན་གྲུབ། འཇམ་དབྱངས་མགོན་པོ། གཞོན་ནུ་བཟང་པོ། བློ་གྲོས་གྲགས་པ། སངས་རྒྱས་
རིན་ཆེན་སྤྲུལ་སྐུ་ཤཱཀྱ་གཞོན་ནུ། ཀུན་དགའ་ཡེ་ཤེས་ནས་རིམ་པར་བརྒྱུད་དོ། རིང་བརྒྱུད་ནི། ཡུམ་ཆེན་མོ། དེས་ཤཱཀྱ་
ཐུབ་པ། དེས་སྨྲ་བའི་སེངྒེ། དེས་རྗེ་བཙུན་སྒྲོལ་མ། དེས་མཁའ་འགྲོ་མ་སུ་ཀ་སི་ཏི། དེས་ཨཱརྱ་དེ་བ། དེ་ཡང་སྐུ་འཁྲུངས་
པའི་ཆེ་བའི་ཡོན་ཏན་ནི། འཕགས་པ་ཀླུ་སྒྲུབ་ཀྱི་སྐུ་ཁྲུས་མཛད་པའི་ཁྲུས་ཀྱི་རྫིང་བུའི་ནང་ན་མེ་ཏོག་པདྨ་ལེགས་པ་གཅིག་སྐྱེས་
པའི་ཁ་ན། ཁྱེའུ་ལོ་བརྒྱད་ལོན་པ་ཙམ་གཅིག་ཆོས་གོས་གསུམ་དང་བཅས་པ་གཅིག་སྐུ་འཁྲུངས་པ་ཡིན་ནོ། དེ་ལ་འཕགས་

པ་ཀླུ་སྒྲུབ་ཀྱིས་ཚུར་ཤོག་གསུང་ནས་བསྙེན་རྫོགས་མཛད། དེ་ནས་སྡེ་སྣོད་གསུམ་དང་བརྒྱུད་སྡེ་བཞིའི་ཆོས་མ་ལུས་པ་བསྟན་པས་
དེ་རྣམས་ཐུགས་སུ་ཆུད་ནས་ས་གསུམ་པའི་བྱང་ཆུབ་སེམས་དཔའ་འཕགས་པ་ལྷ་ཨཱརྱ་དྷེ་ཝཞེས་བྱ་བར་གྱུར་ཏོ། དེ་ལྟ་བུའི་སློབ་
དཔོན་དེས་ཤེས་རབ་ཀྱི་ཕ་རོལ་ཏུ་ཕྱིན་པའི་བརྗོད་བྱ་དོན་གྱི་སྙིང་པོ་བསྡུས་པ་གཞུང་ཆེན་དང་གཞུང་ཆུང་རྣམས་མཛད་པ་ཡིན་ནོ། །
སློབ་དཔོན་དེས་དམ་པ་རྒྱ་གར་ལ་གསུངས། དམ་པ་དེའི་ལོ་རྒྱུས་ནི་ཁྱད་པར་དྲུག་དང་ལྡན་ཏེ། སྐྱེས་པ་རབ་ཀྱི་ཆེ་བ། སྐྱེས་ཡུལ་
གྱི་ཆེ་བ། བསླབ་བྱ་ཁྲིམས་ཀྱི་ཆེ་བ། བྱིན་རླབས་ཐུགས་རྗེའི་ཆེ་བ། སྦྱང་པ་ཡོན་ཏན་གྱི་ཆེ་བ། འབྲས་བུ་དངོས་གྲུབ་གྱི་ཆེ་
བའོ། དང་པོ་ནི་སྐྱེ་བ་བདུན་དུ་སྐྱེ་བ་གཞན་གྱི་བར་མ་ཆོད་པ་མི་ལུས་གཙང་མ་ཉི་རྩེ་ཐོབ་པར། པཎྜི་ཏ་འབའ་ཞིག་ཏུ་གྱུར། 

༄༅། །སྐྱེ་བ་འདིར་རིགས་བཞི་ལས་ཁྱད་པར་འཕགས་པ་བྲམ་ཟེར་སྐྱེས་སོ། སྐྱེས་ཡུལ་གྱི་ཆེ་བ་ནི། ལྷོ་ཕྱོགས་
བྷེ་ཏེའི་ཡུལ་ཚ་རི་སིང་བྱ་བ་ཐུགས་རྗེ་ཆེན་པོས་བྱིན་གྱིས་རླབས་པའི་ཡུལ་དེར་སྐུ་འཁྲུངས་ཏེ། ཡབ་བྲམ་ཟེ་བརྩོན་འགྲུས་གོ་ཆ་ཡུམ་
བྲམ་ཟེ་མོས་རལ་ཏ་བྱ་བ་ལ་སྲས་གསུམ་ཡོད་པའི་བར་མ་ཡིན་ནོ། སླབ་བྱ་ཁྲིམས་ཀྱི་ཆེ་བ་ནི། ལོ་བཅུ་གསུམ་ནས་དཔལ་
འབྲི་ཀ་མ་ཤྲི་ལའི་གཙུག་ལག་ཁང་དུ་རབ་ཏུ་བྱུང་ནས་དགེ་ཚུལ་མཛད། བླ་མ་གསེར་གླིང་པ་ལ་བྱང་ཆུབ་མཆོག་ཏུ་སེམས་བསྐྱེད་
ནས་བྱང་ཆུབ་སེམས་དཔའི་སྡོམ་པ་ཞུས། རྣལ་འབྱོར་ཕོ་མོ་ལྔ་བཅུ་རྩ་བཞི་ལ་དབང་ཞུས་ཏེ། གསང་སྔགས་ཀྱི་དམ་ཚིག་
བསྲུང་། ༈ བྱིན་རླབས་ཐུགས་རྗེའི་ཆེ་བ་ནི། རྣལ་འབྱོར་ཕོ་མོ་ལྔ་བཅུ་རྩ་བཞིའི་རྗེས་སུ་བཟུང་སྟེ། དབང་གདམས་པ་དང་བཅས་

པ་རྫོགས་པར་གནང་། བྱིན་གྱིས་བརླབས་པས་མཐུ་དང་ནུས་པ་དཔག་ཏུ་མེད་པ་དང་ལྡན་པའོ། ༈ སྦྱངས་པ་ཡོན་ཏན་གྱི་ཆེ་བ་ནི། ལོ་
ལྔ་ནས་འབྲི་ཀློག་བསླབ་ནས་ལེགས་པར་མཁྱེན། ཕྱི་མཚན་ཉིད་ཀྱི་སྡེ་སྣོད། ནང་གསང་སྔགས་ཀྱི་རྒྱུད་སྡེ་མ་ལུས་པ་མཁྱེན་ཅིང་
རིགས་པའི་གནས་ལྔ་ལ་མཁས་པའི་པཎྜི་ཏ་ཆེན་པོ་ཡིན་ནོ། ༈ འབྲས་བུ་དངོས་གྲུབ་ཀྱི་ཆེ་བ་ནི། ཐུན་མོངས་གི་དངོས་གྲུབ་
གྲུབ་ཆེན་བརྒྱད་ཐོབ། ས་འོག་རལ་གྲི་མིག་སྨན་དང་། རྐང་མགྱོགས་རིལ་བུ་མི་སྣང་བ། བཅུད་ཀྱིས་ལེན་དང་མཁའ་ལ་འགྲོ། མཆོག་གིས་དངོས་གྲུབ་
ཕྱག་རྒྱ་ཆེན་པོ་མཆོག་གིས་རྟོགས་པ་མངོན་དུ་གྱུར་པ་ལགས་སོ། དེ་ལྟ་བུའི་བླ་མ་དེས་བོད་དུ་འགྲོ་བའི་དུས་ལ་བབས་པར་དགོངས་
ནས་བྱོན་པ་ལས་དུས་ལན་གཅིག་ན། དཔོན་གཡོག་གསུམ་རྒྱ་གར་ཐ་འཁོབ་གཅིག་ཏུ་ཚུར་ལ་བྱོན་ཙ་ན་དགེ་བཤེས་དངོས་གྲུབ་

༄༅། །སྙིང་པོ་བྱ་བ་གྲའི་མདའ་ཐང་པ་གཅིག་ཡིན་པས། རྒྱ་གར་དུ་བྱོན་ནས་ལོ་ཙ་བའི་ཆོས་དྲུག་ལ་བསླབ་པ་
ཡིན་ཟེར་ནས་ཆུ་ཤིང་གི་ཕུར་པ་ལ་སེམས་ཅན་གྱི་གཟུགས་སྣ་ཚོགས་བཀོད་པ་མཐོང་བ་དང་། བླ་མ་སྨ་ར་སེར་པོ་ཅན་བྱ་བ་བོད་
ཀྱི་ཆོས་ལ་ཡིད་མ་ཆེས་པས་རྒྱ་གར་དུ་གདམ་པ་ཚོལ་དུ་བྱོན་པས་མ་རྙེད་པ་ཚུར་ལོག་ནས་བལ་ཡུལ་དུ་བླ་མ་ཧ་ངུ་ལ་ཕག་མོ་ཞུ་
རུ་འགྲོ་ཟེར་བ་དང་། ཚོང་པ་མང་པོ་དང་འགྲོགས་བྱུང་སྟེ། བལ་ཡུལ་དུ་སླེབ་པ་དང་དེར་ཟླ་བ་གཅིག་འགོར་ཏེ་བོད་དུ་འོང་བའི་ལམ་དུ་
ཞུགས་པའི་དུས་སུ་རྗེ་དམ་པ་རྒྱ་གར་དང་འགྲོག་ནས་འོངས་སོ། དེར་ཁོང་གཉིས་ཀྱི་སེམས་ལ་རྗེ་དམ་པ་རྒྱ་གར་ནི་ངོ་མ་ཤེས་བླ་མ་
ཨ་ཙ་ར་འདི་གྲུབ་ཐོབ་གཅིག་ཡིན་ངེས་པར་འདུག་སྟེ། ནང་པ་སངས་རྒྱས་པ་དང་ཕྱི་པ་མུ་སྟེགས་པ་གང་ཡིན་ངོ་མ་ཤེས་པས་

གདམས་ངག་ཡང་མ་ཞུས་སོ། །དེ་ནས་མང་ཡུལ་དུ་སླེབས་པ་དང་། ཨ་ཙ་རའི་ཚད་པ་གདལ་ཅིག་འདུག་པས་དེ་ཀུན་ཨ་ཙ་ར་ལ་མོས་གུས་དྲག་པོ་བྱེད་མེ་
ཏོག་མང་པོ་འབུལ་ཞིང་འདུག །བླ་མ་འདི་ཇི་སྐད་བྱ་བ་ཡིན་དྲིས་པས། རྒྱ་གར་ན་པཎྜི་ཏ་ཀ་མ་ཤི་ལ་བྱ་བ་ཡིན། བོད་ན་དམ་པ་རྒྱ་གར་བྱ་བ་གྲགས་
ཟེར་རོ། །པཎྜི་ཏ་མཁས་པ་གྲུ་ཐོབ་ཆེན་པོ་གཅིག་ཡིན། སྔར་ཡང་བོད་དུ་ལན་མང་དུ་བྱོན་པ་ཡིན། ད་རེས་ཀྱང་བོད་དུ་བཞུད་པར་འདུག་ཟེར་རོ། །དེར་དགེ་
བཤེས་ཀྱི་གདམ་ངག་གཅིག་ཞུ་བྱས་པས་ཁྱོད་ཀྱིས་མཁར་བ་འདི་ཐོང་དང་གསུངས། བཏང་བས་འདི་འདྲ་སེམས་བསྐྱེད་འཆོར་བའི་རྒྱུ་ཡིན། མུ་སྟེགས་
ཀྱི་རྫུ་འཕྲུལ་བྱེད་པ་ལ་དགོས་པའ་ལག་ཆ་ཡིན། ངས་ཀྱང་ཤེས་ཏེ་མ་བྱས་པ་ཡིན། སེམས་ཅན་བསླུ་ན་འདི་དགོས་པ་ཡིན། ཆོག་ལ་ཐོངས་གསུངས་ནས་
བཅག་གོ། གདམས་པ་ཞུས་པས་ཁྱོད་རང་ཕྱི་ཡི་སྣང་བ་ནང་དུ་མ་ལེན། ནང་གི་སྣང་བ་ཕྱིར་མ་སྤྲོ། སེམས་ལུས་ལ་མ་ཆགས་ལུས་

༄༅། །སེམས་ཁྲོལ་ལ་རང་སོར་ཞོག་གསུངས་པས། དེ་ལ་ངེས་ཤེས་བསྐྱེད་ནས་རྩ་བའི་བླ་མར་བཟུང་ངོ་། བླ་
མ་སྨ་ར་སེར་པོའི་བསམ་པ་ལ། ཆོས་ཀྱི་མི་ཚོལ་དུ་མ་བྱུང་ན། མིས་ཆོས་བཙལ་བས་རྙེད་པར་མི་འདུག ། རྒྱ་གར་དུ་ཆོས་བཙལ་
བས་མ་རྙེད་པས་བོད་དུ་ལོག་པས། བླ་མ་གྲུབ་ཐོབ་གཅིག་དང་མཇལ་འདུག་སྙམ་པ་བྱུང་། བླ་མ་ལ་གདམ་པ་གཅིག་ཞུ་བྱས་
པས། ཁྱེད་ལ་གདམས་པ་སྟེར་ས་གཅིག་ད་གཟོད་འོང་བར་གདའི་གསུངས། དེ་ནས་དགེ་བཤེས་དང་ཚོང་པ་རྣམས་ལ་སྟོད་ལྷོ་ལ་
སོང་། ཨ་ཙ་ར་དཔོན་གཡོག་ཚོ་ལ་སྟོང་བྱང་ལ་བཞུགས་པར་འདུག་ནས། བླ་མ་སྨ་ར་སེར་པོའི་བསམ་པ་ལ། བླ་མ་འདི་
གང་དུ་བཞུགས་པའི་ཕྱག་ཕྱིར་འབྲང་ལ། གདམས་ངག་གཅིག་ཐོབ་པར་བྱ་དགོངས་ནས་འགྲོགས་ནས་བྱོན་ནོ། དེ་ནས་འདོག་

སྟག་རིས་བྱ་བར་བྱོན། མགྲོན་ཁང་གཅིག་ཏུ་སླེབ་པ་དང་བཞུགས་པས་བྱིན་རླབས་ཞུ་བ་མང་པོ་བྱུང་སྟེ། མིག་ལོང་བ་ཕྱེད་པ་དང་། རྣ་བ་
འོན་པ་ཕྱེད་པ་ལ་སོགས་པ་མང་པོ་བྱུང་བས་ཐམས་ཅད་ངོ་མཚར་སྐྱེས་སོ། ཡུལ་དེར་དགེ་བཤེས་སྐྱོ་ཤཱཀྱ་ཡེ་ཤེས་བྱ་བ་མདོ་སྒྱུ་
འཕྲུལ་ལ་མཁས་པ་གཅིག་གདན་དྲངས། ཚོགས་ཀྱི་འཁོར་ལོ་མཛད་ཅིང་བཞུགས་པ་ལ། ཁོང་གི་ཕྱག་ཕྱི་ནས་མྱང་སྟོན་གྲགས་
ཆེན་གྲགས་ཆུང་བྱ་བ། ཕ་མེས་ཀུན་སྔགས་པ་མཐུ་ཆེན་དང་འགྲས་ནས་མཛེས་ཁྱེར་བའི་བྱིས་པ་གཉིས། ཕ་མཛོ་ཕོ་གཅིག་
གིས་འབུམ་བཅུ་དྲུག་དུམ་པ་གཅིག་དང་བཅས་གདན་དྲངས་ནས་ཕུལ་ཏེ། གཉེར་གཏད་ནས་ཡོད་པ་དགེ་བཤེས་སྐུ་བསོད་ཆེ་བས་
བྱིས་པ་གཉིས་ཉ་རོ་མ་བྱུང་པར་སྨིན་མ་བྱི། གདོན་གྱིས་གནོད་པའི་རྟགས་ཚོ་ཤར་བས། དགེ་བཤེས་ཐུགས་ཁྲལ་དུ་སོང་ཞིང་ཡོད་པ་

༄༅། །ལ༑ མགྲོན་ཁང་ན་ཨ་ཙ་ར་བྱིན་རླབས་ཅན་གཅིག་འདུག་ཟེར་བ་ཐོས་ནས། དེར་ཕྱིན་ནས་ཞུས་པས། སྤྱིར་ཁྱེད་
རྒྱ་གར་བ་རིགས་པའི་འབྱུང་གནས་ཡིན་པ་དང་། ཁྱད་པར་དུ་བླ་མ་ཁྱེད་ངོ་མཚར་ཅན་གཅིག་མཆིས་ན་བདག་ལ་བྱིས་པ་ལྷ་འདྲེའི་ཟ་
འཕྲོ་གཉིས་ཡོད་པས། དེ་གཉིས་ལ་བྱིན་རླབས་གཅིག་ཐུགས་ལ་གདག་པར་ཞུ་དང་བྱས་པས། དེ་ཙུག་བྱའི་གསུངས་ནས་དེའི་དུས་
སྨ་ར་སེར་པོ་ཅན་ལ། ད་ནི་ཁྱོད་ཀྱིས་འདོད་པའི་གདམས་ངག་གཅིག་འོང་བར་གདའ་གསུངས་ནས། དེར་བསྙེན་བཀུར་བྱས་ཤིང་
གདམས་པ་ཞུས་པས། བྱིས་པ་གཉིས་སྨ་ར་སེར་པོ་ཅན་དགེ་བཤེས་སྐྱོ་དང་བཞི་ལ་གདམ་པ་བཏབ་སྟེ། ཤེས་རབ་ཀྱི་ཕ་རོལ་
ཏུ་ཕྱིན་པ་གཞུང་བྲུལ་ཚོ་དྲུག་གནང་སྟེ། དེ་ཉིད་དུ་ཡི་གེ་རིས་སུ་བཏབ་ནས་ངོ་སྤྲོད་ཞལ་གདམས་དང་བཅས་པ་ཞུས་ཏེ། བྱིས་པ་

པ་གཉིས་པོས་ཉམས་སུ་བླངས་པས་ནད་སོས་ཏེ་གྲུབ་ཐོབ་བཟང་པོ་རེ་བྱུང་ངོ་། བཀའ་གདམ་པ་ཆིག་བརྒྱུད་ལས་མ་སྤེལ་ལོ། དེ་ལ་ཡི་གེ་
གཅིག་མའི་གདམ་པ་འདི་ཡིན་ཟེར་ནས་བག་རེ་འཕེལ་བ་འདི་ཡིན་གསུངས།། །། ༈ སློབ་དཔོན་དེས་སྐྱོ་སྟོན་ལ་གསུངས་
ཏེ༑ སྐྱོ་སྟོན་དའི་ལོ་རྒྱུས་ནི། ཟུར་པོ་ཆེ་ཤག་འབྱུང་གི་དབོན་པོ་སྐྱོ་ཆུང་བསོད་ནམས་བླ་མ་སྐལ་ལྡན་དུ་གཟིགས་ནས། དམ་
པས་བསོད་ནམས་བླ་མ་ཁྱེད་གསང་སྔགས་ཀྱི་རྒྱུད་སྡེ་ལ་མཁས་པ། རྟོགས་པ་ཕུལ་དུ་ཕྱིན་པ་སློབ་མ་དཔག་ཏ་མེད་པ་
བསྡུས་པ་ཡིན་ཀྱང་། དོན་ཁོང་དུ་མ་ཆུད་པས་འཁོར་བ་ལས་རྟ་རྔ་འགྲོས་གང་ཡང་མ་འཕགས་པས། ལོང་བས་ལོང་བ་ཁྲིད་
ནས་འདུག་གསུང་པས། འོ་ན་བདག་ལ་དོན་གྱི་ཕར་ཕྱིན་གནང་བར་ཞུ་གསུངས་ནས་རྟ་དང་གསེར་གཡུ་ལ་སོགས་པའི་

༄༅། །ལོངས་སྤྱོད་ཆེན་པོ་ཕུལ་ནས། སེམས་བསྐྱེད་ནམ་མཁའ་གོ་འབྱེད་དང་གདམ་ངག་མ་ལུས་པ་
གནང་ནས། གཉན་ཁྲོད་འགྲིམ་པས་གཉིས་སུ་མེད་པའི་དོན་ཁོང་དུ་ཆུད་གྲྭ་པ་མང་པོས་བསྐོར་བའི་མཁས་པ་ཆེན་པོ་ཡིན་
ཀྱང་སྣང་བ་བདེན་འཛིན་ཐམས་ཅད་དང་བྲལ་དེ་ཆོས་བརྒྱད་ཞིག་ནས། ལ་བེར་ཆེན་པོ་གཅིག་གསོལ་ནས་རྒྱལ་ཁམས་ཕྱོགས་
མེད་དུ་བྱོན་ནས། མ་ཅིག་ལབ་ཀྱི་སྒྲོན་མ་ལ་དོན་གྱི་གདམ་པ་འདི་གསུངས་སོ།། ༈ མ་ཅིག་དེའི་ལོ་རྒྱུས་ནི། ཡུམ་
གྱི་ཐུགས་རྒྱུད་གླིང་བཞིའི་སྐུ་ཡི་བཀོད་པ། ཡུམ་གྱི་ཐུགས་སྤྲུལ་གྲངས་མེད་བྱུང་། གླིང་བཞི་ལས་སུམ་ཅུ་རྩ་གསུམ་
དགའ་ལྡན་ལ་ཡི་ཡུལ་དང་གཅིག །འགྲོ་དོན་རྡོ་རྗེ་གདན་གྱི་ཡུལ་དང་གཉིས། འཛམ་གླིང་བོད་ཀྱི་ཡུལ་དང་གསུམ། ནུབ་

ཕྱོགས་ཨུ་རྒྱན་གྱི་ཡུལ་དང་བཞི། གླིང་བཞི་ལ་འགྲོ་དོན་མཛད་ལུགས་ནི། ཡུམ་གྱི་ཐུགས་སྤྲུལ་དཔའ་བོའི་ཚོགས་དང་། 
དཔའ་མོའི་ཚོགས་དང་འགྲོ་བ་འདྲེན་པའི་སྤྲུལ་སྐུ་དཔག་མེད་འབྱུང་། སུམ་ཅུ་རྩ་གསུམ་ལྷ་གནས་འོག་མ་ན། ཡུམ་གྱི་
ཐུགས་སྤྲུལ་རིགས་ལྡན་མང་དུ་འབྱུང་། ལྷ་རྣམས་ལོངས་སྤྱོད་ཚོགས་ཀྱི་འཁོར་ལོ་བསྐོར་ཞིང་འགྲོ་བ་ཐབས་ཀྱིས་
འདུལ། སུམ་ཅུ་རྩ་གསུམ་ལྷ་གནས་ལ། གླིང་ཆེན་པོ་གདལ་སྐྱོབ་བྱ་བ་ཡིན། གླིང་དེ་ལ་བསྐོར་བཞི་ཡོད་དེ། དབུས་
ཀྱི་གླིང་ན་མཚོ་ཧ་ལ་གདལ་སྐྱོབ་ཀྱི་གླིང་། ལྷ་རྣམས་ཀྱི་ལོངས་སྤྱོད་དང་། རོལ་མོ་དང་མཆོད་པ་འབུལ་བའི་ས་དེར་ལྷའི་
རྒྱལ་པོ་གཅིག་བཞུགས་སྟེ། ཡུམ་ཀྱི་སྐུའི་སྤྲུལ་པས་ལྷ་རྣམས་བདེ་བ་ལ་བཀོད་པ་ཡིན། བྱང་ཆུབ་མཆོག་ཏུ་སེམས་

༄༅། །བསྐྱེད་ནས་བཞུགས་ཏེ། ལྷ་ལོངས་སྤྱོད་ལ་ཡེང་བར་སྣང་། གླིང་ཆེན་པོ་གདལ་སྐྱོབ་བྱ་བའི་ཤར་ཕྱོགས་
ན་བཀྲ་ཤིས་སྒོ་མང་བྱ་བའི་གླིང་གཅིག་ཡོད་དེ། དེའི་གྲོང་ཁྱེར་ན་ཡུམ་གྱི་གསུང་གི་སྤྲུལ་པས་འདུལ་བའི་ཞིང་ཡོད། གདལ་སྐྱོབ་
ཀྱི་ལྷ་ཕྱོགས་ན། ནོར་བུ་ཕུན་ཚོགས་ཀྱི་གླིང་བྱ་བ་ཡོད། ཡུམ་གྱི་ཐུགས་ཀྱིས་སྤྲུལ་པས་འདུལ་བའི་ཞིང་ཡོད། གདལ་སྐྱོབ་
ཀྱི་ནུབ་ཕྱོགས་ཀྱི་གླིང་ནི། སྐྱོ་ངལ་མེད་པ་བདལ་བའི་གླིང་བྱ་བ་ཡོད། ཡུམ་གྱིས་ཡོན་ཏན་གྱི་འདུལ་བའི་གླིང་ཡོད། 
གདལ་སྐྱོབ་ཀྱི་བྱང་ཕྱོགས་ཀྱི་གླིང་ནི། ཀུན་དྷ་ལ་དྷ་ནའི་གླིང་བྱ་བ་ཡིན། ཡུམ་གྱིས་ཕྲིན་ལས་ཀྱི་འདུལ་བའི་ཞིང་ཡོད། 
གླིང་ཆེན་པོ་གདལ་སྐྱོབ་བྱ་བ་ལ། གླིང་ཆེན་པོ་བཞིས་བསྐོར་བ་ནི། གླིང་རེ་རེ་ལ་ཡང་འཛམ་བུ་གླིང་ཙམ་བརྒྱ་བརྒྱ་ཡོད། 

དེ་ལ་སྒྲ་སྙན་གྱི་གླིང་། དྲི་མཆོག་གི་གླིང་། རོ་མཆོག་གི་གླིང་། ཀུན་དྷ་ར་ཕུན་ཚོགས་ཀྱི་གླིང་། ཀུན་དྷརྨའི་གླིང་རྣམས་ཡོད། 
དེ་ཡན་ཆད་ན་ལྷའི་གླིང་དང་གྲོང་ཁྱེར་བསམ་གྱིས་མི་ཁྱབ་བརྗོད་ཀྱི་མི་ལོང་བ་ཡོད། ལྷ་རྣམས་ཀྱང་སུམ་ཅུ་རྩ་གསུམ་གྱི་
ལོངས་སྤྱོད་དང་རྒྱན་ལ་ཡེང་བ་མང་ངོ་། ལྷ་འགའ་ཞིག་གི་རྒྱུ་གར་གྱི་ཡུལ་དུ་འགྲོ་དོན་བྱེད་པ་ཡང་མང་ངོ་། ལྷ་འགའ་ཞིག་བོད་
ཡུམ་དུ་ལྟུང་བས་ཕོག་པ་ཡང་མང་ངོ་། ལྷ་འགའ་ཞིག་བར་དོར་འཁྱམས་པ་ཡང་མང་ངོ་། ལྷ་འགའ་ཞིག་ཕུན་ཚོགས་སངས་རྒྱས་
ཀྱི་བརྒྱུད་པ་ཟམ་མ་ཆད་པ་ཡང་མང་ངོ་། གདལ་སྐྱོབ་ཀྱི་ཤར་ཕྱོགས་ཀྱི་གླིང་བཀྲ་ཤིས་སྒོ་མང་གི་དབུས་སུ། ཕུན་ཚོགས་
དཔལ་རིའི་གླིང་བྱ་བ་གཅིག་ཡོད། གླིང་ཆེན་པོ་དེའི་རྒྱུད་ལ་སྐྱེས་པ་ཡིན་ཏེ། གླིང་ཆེན་པོ་དེའི་དབུས་སུ་ལྷུན་གྲུབ་ཀྱི་

༄༅། །མཆོད་རྟེན་གཅིག་བཞུགས་ཏེ། དེ་ལ་རང་བྱུང་གི་མཆོད་རྟེན་སྟོང་རྩ་གཉིས་བྱོན། ལྷའི་བུ་དང་བུ་མོས་མཆོད་
པའི་ལོངས་སྤྱོད་ཀྱི་གཏེར་འབུལ། གླིང་དེ་ནི་ཡུམ་གྱི་གསུང་གིས་འདུལ་བའི་གླིང་ཡིན། ཡུམ་གྱི་གསུང་གི་རྣམ་སྤྲུལ་དཔའ་མོའི་
ཚོགས༑ ཌཱ་ཀི་མ་ཅིག་ལ་འཁོར་ཡང་ཌཱ་ཀི་མ་དཔག་མེད་ཀྱིས་བསྐོར་བ་བཞུགས་སོ། གླིང་ཆེན་པོ་གདལ་སྐྱོབ་ཀྱི་ལྷོ་ཕྱོགས་
ཀྱི་གླིང་ན། ནོར་བུ་ཕུན་ཚོགས་ཀྱི་གླིང་དེ་ལ་རང་བྱུང་གི་ལོ་པན་ཤེལ་གྱི་མཆོད་རྟེན་གཅིག་ཡོད། ཕྱོགས་བཞི་ན་མེ་ཏོག་གི་གླིང་ཆེན་
པོ་བཞི་ཡོད། མེ་ཏོག་གི་གླིང་དེ་ལ་ལྷའི་བུ་དང་བུ་མོའི་མཆོད་པ་འབུལ་ལོ། དེ་ན་ཡུམ་གྱི་ཐུགས་སྤྲུལ་དཔའ་བོ་མཁའ་འགྲོའི་
ཚོགས་མཁའ་འགྲོ་མ་སྐུ་མདོག་སེར་མོ་གཅིག་གིས་འདུལ་ཞིང་ཡོད་པའི་དུས་སུ། ཉི་མ་ཐང་གཅིག་ཙ་ལྷའི་བུ་དང་བུ་མ་རྣམས་

ཀྱིས་མཆོད་པ་རོལ་མོ་མང་པོ་བྱས་ནས་འོག་མིན་གྱིས་དབུས་སུ་ཡུམ་གྱི་དྲུང་དུ་སླེབ་དེ་བྱོན། ཡུམ་གྱིས་ཞལ་ནས། ནོར་བུ་ཕུན་ཚོགས་
ཀྱིས་གླིང་དུ་འགྲོ་དོན་ལ་མི་བཞུགས་ནས། འདིར་བྱོན་པ་ཅི་ཡིན་གསུང་། མཁའ་འགྲོ་དེའི་ཞལ་ནས། ལྷ་ལོངས་སྤྱོད་ལ་ཡེང་བར་
སྣང་། ངས་ཀྱང་ལོ་ཁྲི་ཚོ་གཅིག་འདུལ་ཡུམ་གྱི་ཐུགྶ་ཀྱི་སྤྲུལ་པ་གྲངས་མེད་གསུངས། ད་ནི་ནུབ་ཕྱོགས་ཨུ་རྒྱན་གྱི་ཡུལ་དུ་འགྲོ་
དགོས་གསུང་ནས་འཇའ་དང་འོད་ཀྱི་ཚུལ་དུ་ཡལ་སྐད། ༈ དེ་ནས་ཡུམ་གྱི་ཐུགས་སྤྲུལ་འགྲོ་བ་འདུལ་བའི་དྷ་ཀི་མ་དེ་ནོར་
བུ་ཕུན་ཚོགས་ཀྱི་གླིང་དུ་བྱོན་ནས་ལྷའི་སྐུ་རུ་སྤྲུལ་ཏེ། འགྲོ་བ་འདུལ་བའི་གཞན་སྣང་མེད་རིག་པ་དྲི་མེད་ཡུམ་ལ་ཞུགས་ཏེ་ཡབ་ནི་ལྷ་
བདེ་སྐྱོབ་བྱེ་བ་ཡིན། ཡུམ་ནི་བལ་མོ་མཚ་བྱ་བ་ཡིན། དེ་གཉིས་ལྷུམས་སུ་ཞུགས་པའི་ཌཱ་ཀི་མ་དེ་ནོར་བུ་ཕུན་ཚོགས་ཀྱི་གླིང་དུ་

༄༅། །བྱོན་ནས་མཁའ་འགྲོ་མ་དེ་ལྷའི་ལོ་གསུམ་རེ་ཙ་ན་ནོར་བུ་ཕུན་ཚོགས་ཀྱི་གླིང་དུ་འགྲོ་དོན་བྱེད་ཅིང་བཞུགས་སོ། 
ཁོང་གི་ལུས་ནི་ལྷའི་ལུས་ཡིན། སེམས་ནི་ཡུམ་གྱི་ཐུགས་ཡིན། ལྷ་རྣམས་ཐབས་ཀྱིས་འདུལ་ཞིང་མ་རྒྱུད་ཀྱི་ཚོགས་ཀྱི་འཁོར་ལོ་
བསྐོར་ཞིང་ཡོད། ལོ་པན་ཤེལ་གྱི་མཆོད་རྟེན་ལ་ལྷ་རྣམས་ཀྱི་མཆོད་པ་འབུལ་ཞིང་སྨོན་ལམ་འདེབས་པ་ཡང་མང་འདུག། །རོལ་
མོ་དང་། ལྷ་ཆ་དང་། ནོར་བུ་ཕུན་ཚོགས་ཀྱི་གླིང་དེས་མཆོད་པ་འབུལ་ཞིང་ཕྱག་འཚལ་བ་དང་། བསྐོར་བ་བྱེད་པ་ཡང་མང་
འདུག །ཡུམ་གྱི་ཐུགས་སྤྲུལ་མ་ཁའ་འགྲོ་མ་དེས། ཡུམ་གྱི་ཐུགས་བཅུད་ཆོས་རྣམས་དང་། སྔ་མའི་ཆོས་ཀྱི་གླིང་སྡེ་དང་
གསང་སྔགས་ཨུ་དུམ་ཝ་རའི་རྒྱུད་དང་། ཐུགས་བཅུད་མ་རིག་མུན་སེལ་གྱི་རྒྱུད་དང་རྒྱུད་ཚན་ལྔ་འཆད་ཅིང་བཞུགས་སོ། 

ནུབ་མོ་ཚོགས་ཀྱི་འཁོར་ལོ་བསྐོར་ཞིང་དཔའ་བོ་དང་མཁའ་འགྲོའི་ཚོགས་མཆོད་དེ། ཨུ་རྒྱན་གྱི་གནས་སུ་ཡང་ཚོགས་ཀྱི་ལོངས་
སྤྱོད་དང་། གཏོར་ཆེན་ཡང་མཆོད་ནས་ལྷའི་ལོ་ཁྲ་ཚོ་ཕྱེད་གཉིས་བཞུགས་སོ། དུས་ཀྱི་ཐ་མ་ཉིན་གཅིག་ཙ་མཁའ་འགྲོ་མ་
སྐུ་མདོག་སྔོ་སང་ངེ་བ་གཅིག་མདུན་དུ་བྱོན་ནས། ལྷའི་ཡུལ་དུ་འགྲོ་དོན་མ་རྫོགས་སམ། ལོགས་སུ་འགྲོ་དོན་བྱེད་རྒྱུ་
མེད་དམ་ཟེར། སྤྲོས་པ་ཉེར་བར་ཞི་བར་བགྱིས་གཅིག་ཟེར་སྐད། ཁོང་གིས་དགོངས་པ་ལ། ཕུན་ཚོགས་ཀྱི་གླིང་འདི་ལྟ་
བུའི་ཡུལ་ལ་ཡོད། ཕ་མ་ནི་ལྷའི་དབང་པོ་སྡེ་ཚོགས་ཡོད། ཆོས་ལ་ནི་མཁའ་འགྲོ་མའི་གསང་སྤྱོད་ཀྱ་ཆོས་འདི་ལྟ་བུ་འགྲོ་བ་འདྲེན་
པ་ལ། ལོགས་སུ་ཅི་འདྲ་བ་འདྲེན་དགོས་ཨང་བསམ་པ་བྱུང་། མདུན་གྱི་མཁའ་འགྲོ་མ་དེ་མེད་སྐད། དེའི་ཕྱིར་ཉིན་རྒྱ་གར་རྡོ་

༄༅། །རྗེ་གདན་དུ་ཆོས་ཀྱི་མཆོད་པ་བྱེད་པའི་རྡོ་རྗེ་གདན་གྱི་དུང་དང་། ཆ་ལང་དང་། པི་ཝང་དང་། ཅོང་གི་སྒྲ་
དང་། ལྷ་ཆའི་སྒྲ་བསམ་གྱིས་མི་ཁྱབ་པ་གྲགས་ནས། དེར་ལྷ་གནས་ཀྱི་ལྷ་རྣམས་ལྟད་མོ་ལ་བྱོན་ཏེ། ཕུན་ཚོགས་རིན་ཆེན་
གྱི་གླིང་ནས་ཀྱང་། ཡུམ་གྱི་ཐུགས་སྤྲུལ་དེ་ཡང་འཁོར་ནི་ལྷའི་བུ་དང་བུ་མོ་ལྔ་བརྒྱ་དང་འགྲོགས་ནས་རྡོ་རྗེ་གདན་དུ་ལྟད་མོ་དང་
ཤཱཀྱ་ཐུབ་པ་མཆོད་པ་ལ་བྱོན་ཏེ། རྒྱ་གར་གྱི་གྲོང་ཁྱེར་ཆེན་པོ་སེར་སྐྱ་བྱ་བ་ན། རྒྱ་གར་གྱི་ཤག་རིག་ཨའི་དབང་ཕྱུག་བྱ་བ་དང་། 
ཡུམ་ལྷ་ཟ་ཀླུ་སྒྲོན་གཉིས་ཀྱིས་མཆོད་པ་བྱེད་པའི་ཚོགས་མང་པོ་བཤམ། སེར་སྐྱའི་གྲོང་ཆེན་པོའི་དབུས་སུ་ཡུམ་ཆེན་མོ་མན་
ཆད། སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་གསོལ་བ་བཏབ་ཅིང་། ངེད་བཟའ་མི་འདི་གཉིས་བྲམ་ཟེའི་རིགས་

རྒྱ་གར་ཤག་རིགས་ཀྱི་བརྒྱུད་པ་འདི་ལ། རྒྱུད་པ་ཆད་ལ་ཁད་པས་དེའི་མྱ་ངན་གྱི་གདུང་ཞིང་ཡོད་པས། དུས་གསུམ་སངས་རྒྱས་
ཐམས་ཅད་ཀྱི་ཐུགས་རྗེ་དང་། སུམ་ཅུ་རྩ་གསུམ་གྱི་ལྷ་གནས་མན་ཆད་ཀྱི་ལྷ་རྣམས་དང་། ངེད་རྒྱ་གར་རྡོ་རྗེ་གདན་གྱི་ཤག་
རིགས་ཨའི་དབང་ཕྱུག་འདི། སྔོན་ནས་སྨོན་ལམ་མཐུན་པ་ཡིན་པས་སྨོན་ལམ་བཏབ་དགོས་ཟེར་ནས་སྨོན་ལམ་རྒྱ་ཆེན་པོ་བཏབ། 
ཕུན་ཚོགས་ཀྱི་གླིང་ནས་བྱོན་པའི་མཁྲའ་འགྲོ་མ་དེ་ཡུམ་གྱི་ཐུགས་སྤྲུལ་ཡིན་གྱིས། སུམ་ཅུ་རྩ་གསུམ་དགའ་ལྡན་ལྷ་གནས་
སུ་འགྲོ་དོན་རྫོགས་པ་དང་། སེར་སྐྱའི་བཟའ་མི་གཉིས་ཀྱིས་སྨོན་ལམ་བཏབ་པ་དང་། དུས་མཚུངས་རེད་པས། སྔོན་གྱི་
སྨོན་ལམ་གྱི་དབང་གིས་རྐྱེན་གྱིས་མཁའ་འགྲོ་མ་དེས་ལྟུང་བས་ཕོག་ནས། བྲམ་ཟེའི་བཟའ་མི་གཉིས་ཀྱི་སྨོན་ལམ་འགྲུབ་

༄༅། །དེའི་ལྷུམས་སུ་ཞུགས་སོ། དེ་ཡན་ཆད་དགའ་ལྡན་ལྷ་ཡུལ་སུམ་ཅུ་ར་གསུམ་ལྷ་གནས་སུ་སྐྱེས་
པའི་ལེའུ་སྟེ་དང་པོའོ།། །། ༈ དེ་ནས་རྡོ་རྗེ་གདན་གྱི་ལྷོ་ཕྱོགས་ན་སེར་སྐྱ་བྱ་བའི་གླིང་གཅིག་ཡོད་དེ།
གླིང་དེའི་གྲོང་ཁྱེར་ལ་འབུམ་ཚོ་གསུམ་ཡོད་སྐད། གྲོང་སྟོད་ན་ཆུ་མིག་འབབ་པ་དེ་གྲོང་དཀྱིལ་ན་རྟ་རབ་ཀྱི་མི་ཆོད་པ། གྲོང་
སྨད་ན་གྲུ་རྫིང་དགོས་སྐད། གྲོང་ཁྱེར་དེ་ལ་རྒྱ་གར་ཤག་རིགས་ཀྱི་རྒྱལ་བརྒྱུད་གསུམ་ཡོད། རྒྱ་གར་གྱི་གྲོང་ཁྱེར་དེའི་དབུས་
སུ་ཕོ་བྲང་ཆེན་པོ་ཤིང་རྟ་གཟིང་བྱ་བ་གཅིག་ཡོད། དེ་རྒྱ་གར་ཤག་རིགས་ཨའི་དབང་ཕྱུག་བྱ་བ་དང་། ལྷ་ཟ་ཀླུ་སྒྲོན་བྱ་བ་
གཉིས་སུ་སྐུ་འཁྲུངས་པའི་སྲས་གཅིག་ཡོད་དེ། དེ་ནི་ཨོ་རྒྱན་གྱི་རིན་ཆེན་ཕུན་ཚོགས་ཀྱི་གླིང་ཡུམ་ཆེན་མོ་ཐུགས་སྤྲུལ་

མཁའ་འགྲོ་མ་དེ་ལྟུང་བས་ཕོག་པའི་དུས་ན་བྲམ་ཟེ་བཟའ་མི་གཉིས་ཀྱིས་སྨོན་ལམ་བཏབ་པ་དང་། རྒྱ་གར་ཤཱཀ་རིགས་སུ་སྐུ་འཁྲུངས་
སྐད། རྒྱ་གར་གྱི་ཨ་ཙ་ར་པཎྜི་ཏ་གཅིག་གིས་མིང་བཏག་པས། ཡབ་རྒྱ་གར་གྱིས་ཨའི་དབང་ཕྱུག །ཡུམ་ལྷ་ཟ་ཀླུ་སྒྲོན་མ་གཉིས་
ཀྱིས་སྨོན་ལམ་བཏབ་པའི་བུ་ཡིན་པས། སྨོན་ལམ་གྲུབ་ཐོག་གསུངས། ཁོང་ཡབ་ཡུམ་གཉིས་སྐྱིད་པ་དང་། དགའ་བ་དང་། 
དུས་གསུམ་གྱིས་སངས་རྒྱས་ལ་སྨོན་ལམ་བཏབ་ཅིང་མཆོད་པ་ཕུལ་བའི་ཡོན་ཏན་ཡིན་པས། ད་ཡང་མཆོད་པ་འབུལ་ཞིང་
སྨོན་ལམ་བཏབ་ཟེར་ཞིང་། མཆོད་པ་རྒྱ་ཆེན་པོ་ཤུགས་ལྡན་གྱི་སྤྲིན་ཙམ་བཤམ། རྒྱལ་རྒྱུད་ཡ་ཏ་མ་ཐ་གཉིས་བོས། ཁོ་
རང་གི་འཁོར་འབངས་རྣམས་བོས། སྲས་འཁྲུངས་པའི་ཕྱེ་མར་བྱས་ཐམས་ཅད་ཀྱིས་སྨོན་ལམ་གྲུབ་པ་ལགས་སོ་ཟེར་སྐད། 

༄༅། །ཁོང་རང་ལ་ཡང་སྐོར་ནོར་གླང་ཆེན་སྟོང་དང་། མ་ཧེ་ཡོད་པ་བརྒྱ་བརྒྱ་མིན་པ་ཀུན་བཀྱེས། དེ་ནས་ལོ་
བཅུ་ལོན་ཙ་མ་བསླབ་པས་ཡི་གེ་ཤེས། མ་བསྒྲུབ་པའི་བསྒོམ་དང་རྟོག་པ་འཆར། སློབ་དཔོན་བྷ་ར་སིདྷི་བྱ་བའི་དྲུང་དུ་སོང་། 
བསྒོམ་དང་རྟོགས་པ་ཕུལ། རྒྱུད་སྡེའི་དབྱེ་བསལ་བྱས། པཎྜི་ཏ་དེས་ཁྱོད་པའི་མིང་ཅི་ཡིན་གསུངས། ངའི་ཕའི་མིང་ནི་
ཤཀ་རིགས་ཨའི་དབང་ཕྱུག་བྱ་བ་ཡིན། ཡུམ་ནི་ལྷ་ཟ་ཀླུ་སྒྲོན་བྱ་བ་ཡིན། དེ་གཉིས་ཀྱིས་སྨོན་ལམ་གྲུབ་པ་ཡིན་སྐད། ང་
རང་ལ་ཡང་སྨོན་ལམ་གྲུབ་དུ་བརྟག་པ་ཡིན། དེ་ནས་སློབ་དཔོན་གྱིས་དེ་ཡང་ལས་དང་སྨོན་ལམ་ལ། རྟེན་འབྲེལ་འགྲིག་པའི་མིང་
ཡིན། ད་ཡང་འདུལ་བའི་ཁྲིམས་བསྲུང་ན་དེས་ཆོག་གསུང་། དེ་ནས་ལོ་བཅུ་གསུམ་ལ་བླ་མའི་དྲུང་དུ་བསྡད། སྒྲ་ཚད་མ་དང་

ཕ་རོལ་ཏུ་ཕྱིན་པ་རྒྱུད་ལ་ཤར། དེ་ནས་ཕྱི་རོལ་དུ་བྱོན་ནས་རྒྱ་གར་རྡོ་རྗེ་གདན་དུ་ཁ་བལྟས་ནས་སོང་། ཕྱི་པ་མུ་སྟེགས་པའི་གླིང་དང་། 
དུ་རུ་ཀའི་གླིང་ཆུང་རྣམས་ཀྱིས་ནང་ནས་སངས་རྒྱས་པ་ལ་ཆོས་བྱེད་པ་རྫུན་ཡིན་ཟེར་ནས། སྒྲོ་བཀུར་འདེབས་ནས་སྣང་། ཁོང་
ལ་མུ་སྟེག་གི་ཆས་ནི་མེད། སྔར་ནི་མུ་སྟེག་པ་དང་བརྩོད་གླིང་ཅི་འདྲ་ཡོད་ནི་ཆ་མེད། དེ་ནས་ནང་པའི་སྡེ་ཨ་ཙ་ར་གཅིག་དེར་སྣང་
བ་དང་འཕྲད། ཁྱོད་གང་ནས་འོང་ཟེར། ང་འདི་འདྲ་ཡིན་ཟེར་ཙ་ད་ཁྱོད་མུ་སྟེགས་གི་སྡེལ་ཐེ་མདོག་གྱིས། དེ་མིན་ཁྱོད་བསད་པ་
ཡིན་ཟེར། དེ་ནས་མུ་སྟེགས་གིས་བརྩོད་པ་བྱེད་དུ་བྱུང་པ་ལ། ད་ཡང་ཁྱེད་ཀྱི་སྡེ་ལ་འོང་བྱས་པ་ལས་ཁོང་རྣམས་དགའ་ནས་
སང་ནང་པར་སྡོམ་པ་འབོག་གིས་ཟེར། དེ་ནུབ་ཞབས་ཏོག་གཟབ། མུ་སྟེགས་རྣམས་ཁོ་རང་ཆོས་སྤྱོད་ཚར་ནས། མཚན་ལ་

༄༅། །རྡོ་རྗེ་གདན་ལ་འགྲོ་དགོས་བསམ་ཙ། སྒོ་རྣམས་འདན་པས་འགྲོ་ས་མ་རྙེད། སྒོ་བསྲུང་རྣམས་ལ་ཡུའུ་
སྒོའི་ཕྱི་རོལ་ན། ཀ་ཀ་ལི་ལ་ཕྱག་དང་བསྐོར་བ་བྱེད་དུ་འགྲོ་བྱས་ཙ། སྒོ་བསྲུངས་དེས་དད་པ་ཆེ་བ་ཡིན་ནོ་སྙམས་ནས་སྒོ་
ཕྱེས། ཁོ་རང་ཡང་ཕྱི་རོལ་དུ་ཀ་ཀ་ལི་ལ་ཕྱག་དང་བསྐོར་བ་བྱེད་ཅིང་བསྡད། དེ་ནས་རྡོ་རྗེ་གདན་དུ་ཁ་བལྟས་ནས་འོང་པ་ལ། 
ཉི་མ་དྲོས་ཙ་ན་རྡོ་རྗེ་གདན་དུ་ཕྱིན་ནས། ཁྱོད་གང་ནས་འོང་ཟེར་བས། སེར་སྐྱ་ཆེན་པོའི་གྲོང་ཁྱེར་དུ་སྐྱེས་པ་ཡིན། ངའི་ཕ་ལ་
ཨའི་དབང་ཕྱུག་བྱ་བ་ཡིན། མ་ནི་ལྷ་ཟ་ཀླུ་སྒྲོན་བྱ་བ་ཡིན། སློབ་དཔོན་ནི་དྷརྨ་སིདྡྷི་བྱ་བ་ཡིན། རྡོ་རྗེ་གདན་དུ་རྩོད་པ་ལ་ཡོང་
བ་ཡིན་བྱས་ཙ་དེར་ནང་པ་དང་རྩོད་པ་བྱས་ཙ། ཁོང་ལ་བརྟེན་པ་གཅིག་ཀྱང་མ་བྱུང་། ཕྱི་པ་མུ་སྟེགས་པའི་ཆས་བྱས་ནས་རྩོད་ཙ་

ཁོང་རྒྱལ་དུ་སོང་། དེ་ནས་མུ་སྟེག་གི་གླིང་དུ་རྐང་མགྱོགས་པ་བཏང་ནས། མུ་སྟེག་གི་སྡེ་ཚན་རྩོད་པ་ལ་ཡར་ཤོག་བྱས་པས། 
ཞག་གསུམ་དུས་ཐོག་ལ་སླེབ་ནས་ཕྱིན། ནང་པའི་གྲལ་གཡས་སུ་བྱས། མུ་སྟེག་གི་གྲལ་གཡོན་དུ་བྱས། ནང་པའི་སྡེ་ཚན་
འབུམ་ཚོ་འབུམ་ཚོ་བཅུ་གསུམ་འདུས། ཕྱི་པ་ལ་འབུམ་ཚོ་བཅོ་བརྒྱད་འདུས། ཟླ་བ་གཅིག་དང་ཞག་བདུན་གྱིས་བར་དུ་རྩོད་པ་བྱས། 
མུ་སྟེག་གིས་སྡེ་ཚ་ན་འབུམ་ཚོ་བཅུ་བདུན་ད་ནང་པ་ལ་བཙུད། འབུམ་ཚོ་གཅིག་དེ་ཁོ་རང་གི་ཡུལ་ལ་སླར་ལྡོག། དེར་ཡང་འགྲོ་
དོན་རྒྱ་ཆེན་པོར་འཕེལ་ལོ། དེ་ནས་སེར་སྐྱའི་ཡུལ་དུ་བྱོན། ཡབ་གྲོང་པ་དང་དུས་གཅིག་ལ་སེར་སྐྱེའི་པཎྜི་ཏ་འབུམ་ཚོ་གསུམ་བསྡུས་
ནས། དེར་ཡང་འགྲོ་དོན་རྒྱ་ཆེན་པོ་འཕེལ་ལོ། ཡབ་ཀྱི་དག་བ་གྲངས་མེད་པ་བྱས། དགེ་རྩ་དེ་ཚར་ནས་ཡུམ་ཡང་གྲོང་དེ་ལ་ཡང་

༄༅། །དགེ་རྩ་གྲངས་མེད་བྱས། གླང་ཆེན་སྟོང་། མ་ཧེ་བཞོ་མ་སྟོང་། མི་བཞོ་བ་སྟོང་དང་སུམ་སྟོང་། རྒྱལ་པོའི་སྐོར་
ཆ་ཐམས་ཅད་བླ་མ་དང་པཎྜི་ཏའི་ཕྱོགས་སུ་བཏང་། ཀུན་ལ་འགྱེད་དང་མཆོད་པ་བྱས། སྐོར་མཛོད་བྲན་གཡོག་དང་བཅས་པ་ཕས་
སྤུན་ལ་གཏད། ནམ་གྱི་ཐོ་རང་ལ་གཅིག་པུར་ཟང་གླིང་གྱི་གྲོང་ཁྱེར་དུ་བྱོན། ཟངས་གླིང་དུ་གུ་རུ་རཏྣ་བྱ་བའི་དྲུང་དུ་རྒྱུད་ལ་ཤར་བའི་རྟོགས་
པ་ཕུལ། ལོ་གསུམ་བསྡད་ནས་ཉམས་ལེན་ག་དར་མཛད། དེ་ནས་རྡོ་རྗེ་གདན་གྱི་བྱང་ཕྱོགས་སུ་པུརྣ་ཉེ་བའི་དུར་ཁྲོད་གཅིག་ཡོད། 
དུར་ཁྲོད་ཀྱི་གླིང་དེར་ཉལ་ནས་སྡད་ཙ། དུར་ཁྲོད་ཀྱི་མཁའ་འགྲོ་མ་གཅིག་རུས་པའི་རྒྱན་ཆ་དྲུག་ཐོག་ནས། རྒྱ་གར་གྱི་ཨ་ཙ་ར་ཁྱོད་ངའི་
དུར་ཁྲོད་ཀྱི་གླིང་མིན་པ་ཉལ་ས་མ་རྙེད་པ་ཨེ་ཡིན་ཟེར་ནས། འཇིགས་པའི་སྐད་དུ་མ་སྟོན། དེ་ནས་ཁོང་གིས་གསོལ་བ་བཏབ་ཅིང་

བསྒོམ། མཁའ་འགྲོ་མ་དེའི་ཞལ་ནས། ཨ་ཙ་ར་ཁྱོད་དུར་ཁྲོད་དུ་ཉལ་བའི་ཆོས་མི་ཤེས་པ་གཅིག་ཟེར། དེ་ནས་རྡོ་རྗེ་གདན་གྱི་བྱང་ཕྱོགས་
སུ། པོ་ཏ་ལའི་རི་ལ་བྱོན་ཏེ་བྲག་ཕུག་པ་ཏྲ་བྱ་བ་སྣང་། དེར་རྒྱ་གར་གྱི་པཎྜི་ཏ་གཅིག་བསྒོམ་ཞིང་བཞུགས་ཟིན། དེའི་དྲུང་དུ་ཕྱིན་ནས་
སེམས་ལ་ཕན་པའི་ཆོས་ཅིག་ཞུ་བྱས་པས། ཨ་ཙ་ར་དེའི་ཞལ་ནས། ལར་ལྟ་རྟོགས་སེམས་ལ་གྱིས་དང་། འོད་གསལ་ནང་ནས་
འཆར་གསུང་། བོད་ཀྱི་ཡུལ་དུ་འགྲོ་དོན་བྱེད་དགོས་པས། དགེ་སྦྱོར་མྱུར་དུ་སྐྱོང་གཅིག་གསུངས། ཨ་ཙ་ར་དེ་སྐད་གསུང་ནས་མི་སྣང་
སྐད། དེ་ནས་ཁོང་གིས་སེམས་བུན་ལོང་གིས་སོང་ནས། ཐུགས་ལ་མི་བདེ་བ་མང་དུ་བྱུང་། དབུ་གཏུམ་ནས་མལ་དུ་གཟིམ་ཙ། 
ནམ་གྱི་ཐོ་རང་ཁར་བྲག་ཀྱིས་གློ་ནས་བུད་མེད་གཅིག་གིས་སྐད་ལྷང་གིས་འབོད་པ་གཅིག་བྱུང་ཙ། ཨ་ཙ་ར་ཁྱེད་མྱ་ངན་གྱི་མཚོ་

༄༅། །ལ༑ བྱང་ཆུབ་ཀྱིས་སེམས་རྐྱལ་དུ་མ་བཅུག་ལ་ཡར་ལོང་དང་། ཁྱེད་ཀྱིས་སེམས་དེ་བོད་རིགས་ངན་གྱི་ཡུལ་
དུ་འགྲོ་དགོས་ཟེར་སྙམ་བྱུང་སྟེ། བོད་ཡུལ་དུ་འགྲོ་དོན་མཛད་ནས་ཕྱིར་མི་ལྡོག་པའི་ས་ཐོབ་སྐད། ཁོང་གིས་ཐུགས་ལ་དེ་བས་
ཀྱང་སེམས་འཁྲུགས་ཏེ་གཟིམ་ནས། ནམ་ལངས་ཙ་ན་བུད་མེད་དམར་མོ་གཅིག་གིས་ང་བོད་ཡུལ་ནས་འོང་བ་ཡིན་ཟེར། རིགས་ལྡན་
སྐྱེས་བུ་ཨ་ཙ་ར། ཁྱེད་དང་པོ་སྐུ་འཁྲུངས་པ་སུམ་ཅུ་རྩ་གསུམ་དགའ་ལྡན་ལྷའི་གནས་སུ་སྐུ་འཁྲུངས། དེ་ནས་རྒྱ་གར་སེར་སྐྱ་
ཏུ་སྐུ་འཁྲུངས། འགྲོ་དོན་མང་དུ་མཛད། དབོད་ཡུལ་དུ་འགྲོ་དོན་མཛད་ནས་སུ། ཕྱིར་མི་ལྡོག་པའི་ས་ཐོབ་པ་ཡིན་གསུངས་
སོ༑ རྒྱ་གར་གྱི་ཆོས་ཐམས་ཅད་བོད་ཡུལ་དུ་དར་བ་ཡིན་གསུངས། མཁའ་འགྲོ་ལྔའི་སྒྲུབ་པ་གྱིས་ཤིག་གསུངས་ནས། །

ལུང་བསྟན་ནོ། དེ་ནས་མལ་དུ་བཞུགས་ནས། མཁའ་འགྲོ་མ་ལྔའི་བསྒྲུབ་པ་མཛད་ཙ་ཞག་གསུམ་ནས་འཚོ་བ་འདྲེན་པ་བྱུང་། 
ཟླ་བ་གསུམ་ན་མཁའ་འགྲོ་མ་ལྔའི་ཞལ་མངོན་སུམ་དུ་མཐོང་སྟེ། མཁའ་འགྲོ་མ་ལྔས་ཨ་ཙ་ར་སྨོན་ལམ་འགྲུབ་གྱི་ཐུགས་
བསྒྱུར་ཏེ། ད་ནི་བོད་ཡུལ་དུ་འགྲོ་དོན་ལ་ཡ་ང་སྤངས་དགོས་པ་གཅིག་བྱུང་། ཁོང་གིས་ཐུགས་བསྒྱུར་ནས་འགྲོ་དོན་རན་ཀྱང་
རྒྱ་གར་གྱི་ཡུལ་དུ་ཆགས་པའི་སེམས་དང་མ་བྲལ་ནས། རྒྱ་གར་གྱིས་ཡུལ་ན་མཁའ་འགྲོ་མ་ལྔ་བསྒྲུབ་སྟེ་ཁོང་གིས་ཐུགས་བསྒྱུར་
ཐུབ་སྟེ། དེ་ནས་ཉིན་གཅིག་ཙ་མཁའ་འགྲོ་མ་སྐུ་མདོག་དཀར་མོ་གཅིག་གིས། ཨ་ཙ་ར་སྨོན་ལམ་གྲུབ་ཁྱེད་རིགས་པ་དྲི་མེད་
ངང་ལ་བསྟིམ་གཅིག་གསུངས། ཁོང་གིས་རྒྱབ་ཏུ་སིལ་ཟེར་བའི་སྣང་བ་ཅིག་བྱུང་བ་དང་། ཕྱི་མིག་གཅིག་བལྟས་ཙ་མཁའ་

༄༅། །འགྲོ་མ་སྐུ་མདོག་མཐིང་ནག་གཅིག་སྐུ་ལ་རུས་པའི་བརྒྱན་གྱིས་བརྒྱན་པ་གཡས་ན་གྲི་གུག །གཡོན་ན་ཐོད་
ཁྲག་བསྣམས་པ། ཁ་ཊྃ་གྲུ་མོ་ཏ་བཅུག་པ་གཅིག་སྣང་བས། ཨ་ཙ་ར་སྨོན་ལམ་གྲུབ་ཁྱོད་བོད་ཡུལ་དུ་འགྲོ་དོན་ལ་ཤོག་ཅིག་
ཟེར་ནས། གྲི་གུག་སྐེ་ལ་རྒྱབ་སྟེ་མགོ་ལུས་ཕྱེས། བེ་མ་རིག་ཕྲལ་ནས་མཁའ་འགྲོ་མ་ལ་རིགས་པ་ཞུགས་ཏེ་བོད་ཡུལ་དུ་
འོང་ངོ་༑ དེ་ནས་བོད་ཀྱི་དབུས་ངམ་ཤོད་ཀྱི་ཡུལ་སྨད་གྲོང་ཚོ་མེར་རེ་བྱ་བ་ཡབ་ཁེར་གད་ཆོས་ལྷ་བྱ་བ་དང་། ཡུམ་ཕྱུག་མོ་
འབུམ་ལྕམ་གཉིས་ཀྱི་ལྷུམས་སུ་ཞུགས་སོ། དེ་ཡན་ཆད་རྒྱ་གར་རྡོ་རྗེ་གདན་དང་སེར་སྐྱའི་གྲོང་ཁྱེར་ཆེན་པོ་དང་། མུ་སྟེག་
པ་རྣམས་ནང་པའི་སྡེ་ལ་བཀོད་པ་དང་། བོད་ཡུལ་དུ་འགྲོ་དོན་ལ་བྱོན་པའི་ལུང་སྟོན་དང་གླིང་གཞིའི་ལེའུ་ལས། གླིང་གཉིས་

སུ་འགྲོ་དོན་ཚར་བའི་ལེའུ་སྟེ་གཉིས་པའོ།། །། ༈ ངམ་ཤོད་སྨད་ཀྱི་ཡུལ་གྲོང་མཚ་མེར་མེར་བྱ་བར་ཡབ་ཁེར་
གད་ཆོས་ལྷ་བྱ་བ། ཡུམ་ཕྱུགས་མོ་འབུམ་ལྕམ་བྱ་བ་གཉིས་ཀྱི་ལྷུམས་སུ་ཞུགས་པའི་ལུས་པོ་གཅིག་ཡོད་དོ། མའི་ལུས་ལ་ཡོད་
པའི་དུས་སུ་ཟླ་བ་གསུམ་རེ་ཙ་ལུས་ལ་སྒྲོན་མེ་སྟེག་པ་རྨིས། ཟླ་བ་དྲུག་རེ་ཙ་ཁྱིམ་ཡང་སྒྲོན་མེས་གང་བ་རྨིས། ཟླ་བ་དགུ་རེད་
ཙ་ངམ་ཤོད་ཀྱི་ཡུལ་སྨད་གྲོང་ཚོ་མེར་མེར་བྱ་བ་སྒྲོན་མེས་གང་བ་རྨིས། ཟླ་བ་བཅུ་ངོ་འོན་ཙ་ག་ཏེའི་སྔགས་དང་ཧ་རི་ནི་སའི་
སྔགས་བཟློ་བ་དང་། མ་བརྒྱུད་ཀྱི་སྔགས་བསྒྲང་བ་རྣམས་མས་ཐོས་ནས་ཡབ་ལ་དྲིས་ཏེ། ངའི་ལུས་ལ་ཡོད་པ་དེ་ནི་ལྷ་མི་
གང་གིས་སྤྲུལ་པ་ཡིན་མི་ཤེས། བདུད་ཀྱི་སྤྲུལ་ཨེ་ཡིན། སྔོན་ནས་ཡོད་པ་དེ་དང་མི་འདྲ་བ་གཅིག་བྱུང་ཟེར། ཡབ་ཀྱི་ཅི་འདྲ་

༄༅། །བ་གཅིག་བྱུང་ཟེར་ཙ། ངའི་ལུས་པོ་ནང་དུ་ག་ཏེའི་སྔགས་དང་། ཧ་རི་ནི་སའི་སྔགས་བཟློ་བ་དང་དེ་འདྲ་
བ་གྲག་ཟེར། དེ་ནས་ཡབ་ཀྱིས་ཟེར་བ། ག་ཏའི་སྔགས་ནི་བཅོམ་ལྡན་འདས་ཀྱི་སྙིང་པོ་ཡིན། ཧ་རི་ནི་ས་ནི་མཁའ་འགྲོ་ཡོངས་
རྫོགས་ཀྱི་སྙིང་པོ་ཡིན། བདུད་ཀྱི་སྤྲུལ་པ་ནི་ཨེ་བོ་ཡིན། མི་ལ་མ་བཟློ་གསུངས། དེ་ནས་ཟླ་བ་བཅུ་ལ་བཙས་སྟེ། མས་
བལྟས་ཙ་ཤ་མདོག་དཀར་བ་གཅིག་སྣང་། དཔྲལ་བ་ན་སྤྱན་གསུམ་སྣང་། ཁ་ན་ཨ་བགྲང་འདུག ལྕེ་ཐོག་ན་ཡི་གེ་ཧྲཱིཿདམར་པོ་
གཅིག་གིས་འཁོར་ཞིང་སྣང་བ་མཐོང་། མས་བླང་བས་མཛོད་ཀྱིས་སྒོ་ཕགས་སུ་བྷ་ཏོ་ཧྲུལ་པོ་གཅིག་གིས་ནང་དུ་བསྟུམ་ནས་བཞག 
ཕྱིར་ཉིན་ཉི་མ་ཤར་དྲོས་ཙ་ཡབ་ཙར་ཕྱིན་ཏེ། ང་ལ་ཁར་སོང་བཙས་པ་དེ་ནི་བུ་མོ་གཅིག་སྣང་། བཙས་མ་ཐག་ན་ཁ་ལ་ཨ་བགྲང་འདུག །

དཔྲལ་བ་ན་མིག་གསུམ་སྣང་། ལྕེ་ཐོག་ན་ཡི་གེ་ཧྲཱིཿདམར་པོ་གཅིག་འཁོར་སྣང་། འདི་མི་མ་ཡིན་གྱི་སྤྲུལ་པ་ཨེ་ཡིན། འོ་ཅག་གཉིས་
ཀྱི་ཉམས་ལེན་ལ་འོང་བ་ཨེ་ཡིན་གསུངས། དེ་ནས་ཡབ་ཀྱིས་ཁྱེར་ལ་ཤོག་གསུངས། ཡབ་ལ་བསྟན་ཏེ། ཡབ་ཀྱིས་ཟེར་ནས་འདི་
གང་ཡིན་ཤན་མ་ཕྱེད་ཀྱི་བར་མི་ལ་གསང་ངོ་། ཁྱེད་ཀྱང་སྒོར་མ་རྒྱུག་ཟེར། མ་ཡང་ཟླ་བ་གསུམ་ལ་ངོ་མ་སྤྲད་ནས་གསོས་ཙ་སྐྱེད་
ཆེ་ལ་ཡིད་དུ་འོང་བ་གཅིག་བྱུང་། མས་ཡིད་དུ་འོང་བ་ཅིག་བཟླས་ཙ་ཡབ་ཡུམ་གཉིས་ཀྱི་མཚན་གསོལ་ནས། སྒྲོན་རྩེ་མ་མིང་
བཏག །དེ་ནས་ལབ་ལུང་དེ་ན་འཁྲུགས་པ་དང་། ནད་ཡམ་རྣམས་ཀྱང་རྒྱུན་ཆད་དོ། དེར་ལོ་བཞི་ལོན་ནས་ཕོ་མོ་གཉིས་དགེ་
བཤེས་ཨན་སྟོན་གྱི་རྩར་ཡོད་པ་རབ་ཏུ་བྱུང་ནས། མིང་ཡང་འབུམ་ཙེར་བཏག དེའི་ཙར་ཕྱིན་ཙ། དགེ་བཤེས་ཨན་སྟོན་གྱི་

༄༅། །ཞལ་ནས། འབུམ་མ་ཁྱོད་ཀྱི་བུ་མོ་འདི་ལ་མཁའ་འགྲོ་མའི་མཚན་རྟགས་རྣམས་ཚང་ནས་འདུག་པས། །
འདི་ལ་ཀློག་གཅིག་སློབ་དང་། ཆོས་སྐད་བཟང་པོ་གཅིག་འོང་བར་སྣང་གསུང་། དེ་ནས་ཡི་གེ་བསླབ་པས་ལོ་ངོ་བཅུ་ལོན་ནས་
ཀློག་མཁས་པའི་གྲགས་ཐོག་ཆོད་པ་བྱུང་ངོ་། དགེ་བཤེས་རྣམས་དང་ཐམས་ཅད་ཀྱི་ཡིད་དུ་འོང་བ་གཅིག་བྱུང་ངོ་། དེ་ནས་དབྱེའི་ཕྱི་
རོལ་ཏུ་རྒྱལ་གྱི་སྟོན་མོ་གཅིག་བྱུང་། དེའི་དབུས་སུ་ཐམས་ཅད་སྟོན་མོ་ལ་སོང་བས། དེར་འདུས་པའི་ཁྲོམ་པ་རྣམས་ཀྱི་བུ་
མོ་འདི་གང་ནས་འོང་བ་ཡིན་ཟེར། འདི་ནི་ལབ་བྱ་བ་ནས་འོང་བ་ཡིན། མའི་ལུས་ལ་ཡོད་པའི་དུས་སུ་སྒྲོན་མེ་བཏེགས་པ་དང་། ཁྱིམ་
སྒྲོན་མེས་གང་བ་དང་། ལབ་ལུང་པ་ཡང་སྒྲོན་མེས་གང་བ་རྨིས་སྐད། དེ་ནས་ཁྲོམ་པ་རྣམས་ཀྱིས་འདི་འོངས་ཡང་ལབ་ནས་འོང་། 

མིང་ཡང་སྒྲོན་ཙེ་མིང་། དལ་བ་སྒྲོན་མིང་ཐོག་ཟེར། ཁྲོམ་པ་རྣམས་ཀྱིས་མིང་ལབ་སྒྲོན་དུ་གསོལ་ལོ། དེ་ནིས་གཡུ་རུ་གྲྭ་ཐང་
དུ་བྱོན་གྲྭ་པ་མངོན་ཤེས་ཅན་གྱི་དྲུང་དུ་རབ་ཏུ་བྱུང་ནས་བཙུན་མ་བྱས། གྲྭ་པ་མངོན་ཤེས་ཅན་གྱི་ཙར་བཀའ་རྒྱས་འབྲིང་བསྡུས་
གསུམ་ཀླག་ཅིང་བསྡད་ཙ། རྒྱ་ཕོ་བ་གྲོང་འཇུག་ཀྱི་འབུམ་ཆ་གཅིག་ཀླག །དེའི་ཉིན་པར་གྲྭ་པ་མངོན་ཤེས་ཅན་གྱི་གསུངས་པ། 
རྗེ་མོ་ཁྱོད་དར་ཞྭ་འདི་གྱོན་ལ་ཀློག་དང་། ཆོས་སྐད་བཟང་པོ་གཅིག་འདུག་སྐད། མིང་ཡང་ཇོ་མོ་ཞ་ཆུང་ཅན་དུ་བཏག །རྒྱ་ཕོ་བ་དྲོད་
འཇུག་གི་ཀློག་སྐད་དང་། ཇོ་མོ་ཞྭ་ཆུང་ཀློག་སྐད་གཉིས་འགྱུར་གྱི་བཟང་ཟེར་ནས་ཐོག་ཆོད་པ་བྱུང་ངོ་། དེ་ནས་གཡུ་རུ་གྲྭ་ཐང་
དུ། གྲྭ་པ་མངོན་ཤེས་ཅན་གྱི་གཟིགས་ནས། བླ་མཆོད་བྱེད་ཅིང་འདུག་ཙ། རྒྱལ་གྱི་ལྷ་ཁང་དུ་རྒྱུ་གར་གྱི་ཨ་ཙ་ར་གཅིག་ཕྱིན་

༄༅། །ཟིན་ཟེར་བའི་སྐད་ཅིག་གྲགས། ཨ་ཙ་རས་མངོན་ཤེས་ཀྱིས་གཟིགས་ནས། རྒྱ་གར་གྱི་ཡུལ་སེར་སྐྱའི་
གྲོང་ཁྱེར་དུ་སྐྱེས་པའི་པཎྜི་ཏ་ཨ་ཙ་ར་གཅིག་པོ་ཏ་ལའི་ཏ་ལའི་བྲག་ཕུག་ཏུ་སྒོམ་ཞིང་བཞུགས་ཙ། མཁའ་འགྲོ་མ་སྐུ་མདོག་དཀར་
མོ་གཅིག་གིས་ལུང་བསྟན་བྱས། དེ་ནས་མཁའ་འགྲོ་མས་ལས་མཁན་བྱས་ནས་བསྒྲལ། དེའི་ཚེ་འཕོས་ནས་ལབ་ཀྱི་ལུང་པར་
སྐུ་འཁྲུངས་ཏེ། དེང་སོང་གྲྭ་པ་མངོན་ཤེས་ཅན་གྱི་དྲུང་རབ་ཏུ་བྱུང་ནས། བླ་མཆོད་བྱེད་ཅིང་ཡོད་པར་གཟིགས། དེ་ལ་སང་ནང་
པར་མཇལ་དུ་འགྲོ་དགོས་བསམ་པའི་ཐུགས་དགོངས་ཅིག་བྱུང་། དེ་ནུབ་ཇོ་མོའི་རྨི་ལམ་ན། མཁའ་འགྲོ་མ་སྐུ་མདོག་དཀར་མོ་
ཅིག་བྱུང་བས། རྒྱ་གར་ནས་བྱུང་བའི་ཨ་ཙ་ར་གཅིག་བོད་ཡུལ་དུ་འགྲོ་དོན་ལ་བྱོན་པ་དེ་སང་ནང་པར་མཇལ་དུ་འོང་བར་ཡོད་གསུངས། 

ཁོང་གི་ཐུགས་ལ་ངལ་ཨ་ཙ་ར་མཛལ་དུ་འོང་བ་འདི་ཅི་ཡིན་ཨང་རྨི་ལམལ་དགོངས་ནས། ཁྱོད་ལ་མཚན་ཇོ་མོ་བྱ་བ་ཡིན། ཨ་ཙ་ར་ནག་
པོ་དེ་ལ་དམ་པ་རྒྱ་གར་བྱ་ཡིན་ཟེར། དེ་ནས་ཡར་སད་ཙ་ཅི་ཡང་མི་སྣང་སྐད། རྨི་ལམ་འཁྲུལ་པ་ཡིན་གྱིས་འཛིན་པ་མེད་
དོ་གསུང་སྐད། དེ་ནས་ཕྱི་ནང་ཉི་མ་ཤར་ཙ་ནག་ཡུ་རུ་གྲུ་ཐང་གི་སྒོ་ཆེན་ལ་བཏུག་དེ་བྱོན་ཙ། དམ་པ་ཡང་རྒྱལ་གྱི་ལྷ་ཁང་གྲྭ་དྷེའི་
འཕྲེང་ལ་ཉུག་སྟེ་བྱོན་ནས་འོང་བ་ཏུག་གིས་མཛལ་ལོ། ཕྱག་བྱས་ཤིང་ཁ་ཁར་སོང་། དབུ་གཉིས་སྟུག་རེས་བྱས་སྐད། ཇོ་མོས་གསུངས་
ནས་དམ་པ་བོད་ཡུལ་དུ་འགྲོ་དོན་ལ་བྱོན་པ་ངོ་མཚར་ཆེ་གསུངས། དམ་པའི་ཞལ་ནས་ཀྱང་། ཁྱེད་ཡེ་ཤེས་མཁའ་འགྲོ་མ་ཡིན་ཏེ་
ལབ་ཏུ་སྐུ་འཁྲུངས་ནས། བོད་ཡུལ་དུ་འགྲོ་དོན་ལ་བྱོན་པ་ངོ་མཚར་ཆེ། ཁྱོད་ཀྱི་ཆོས་རྒྱུད་འདི་དུས་མཐར་མཁའ་ལ་ཉི་མ་ཤར་བ་

༄༅། །ལྟར་འོང་བ་ཡིན་གསུངས། དེ་ན་ཨ་ཙ་ར་ནག་པོ་དམ་པ་རྒྱ་གར་བོད་ཡུལ་དུ་གྲགས་པ་ཡིན་གསུངས། དེ་ནས་
ཨ་མ་ཇོ་མོ་ཡང་ནང་དུ་བྱོན་ནས། ཉི་ཁྲི་ཀློག་པའི་སྐབས་སུ་གཟིག་རྟོགས་མཛད་ནས་བདུད་ཀྱི་ལེའུ་ལས་བློ་གཅིག་རྟོགས་ནས་
གྲོལ་སྟེ། རྟོགས་པ་ཁྱད་པར་ཅན་རྒྱུད་ལ་སྐྱེས་སོ། བཀའ་ཐོག་ནས་གྲོལ་བའི་གྲོལ་ལུགས་བཀའ་དང་མི་འགལ་བའི་ཕྱོགས་
འགའ་ཞིག་འབྱུང་སྟེ། དང་པོ་ཟས་ལ་ཕྱོགས་རིས་མེད་པའི་རྟགས་སུ། སྔར་ཟས་དཀར་གསུམ་མངར་གསུམ་མིན་པར་ཟ་བ་ལ། དེ་ཕྱིན་ཆད་
མཛེ་ཟས་དང་སྤྲང་ཟས་ཟ་བ་གཅིག་བྱུང་། གཉིས་པ་གོས་ཀྱི་ཕྱོགས་རིས་ཞིག་པའི་རྟགས་ལ། སྔར་ཆོས་གོས་ངུར་སྨྲིག་
མིན་པ་མི་གོན་པ་ལ། ཕྱིས་མཛེ་གོས་དང་སྤྲུང་གོས་གྱོན་པ་གཅིག་བྱུང་ངོ་། གསུམ་པ་གནས་ཀྱི་ཕྱོགས་རིས་ཞིག་པའི་རྟགས་

སུ༑ སྔར་གནས་སྡེ་དགོན་མིན་པ་མི་འདུག་པ་ལ། ཕྱིས་མཛེ་གནས་དང་སྤྲང་གནས་ལམ་འཕྲང་སྲང་དུ་འདུག་པ་གཅིག་བྱུང་། བཞི་པ་
གྲོགས་ཀྱིས་ཕྱོགས་རིས་ཞིག་པའི་རྟགས་ལ། སྔར་མཁན་སློབ་དང་མཚུངས་པའི་སྡེ་དང་འགྲོགས་པ་ལ། ཕྱིས་མཛེ་སྤྲང་དང་འགྲོགས་
པ་གཅིག་བྱུང་། ལྔ་པ་ཡུལ་གྱི་ཕྱོགས་རིས་ཞིག་པའི་རྟགས་སུ། སྔར་མི་ཆོས་ཀྱི་ཡུལ་དབྱེའི་ལབ་དང་། ལྷ་ཆོས་ཀྱི་ཡུལ་གཡུ་རུ་
གྲ་ཐང་དུ་འདུག་པ་ལ། དེ་ཕྱིན་ཆད་རྒྱལ་ཁམས་ཕྱོགས་མེད་དུ་གཤེགས་པ་གཅིག་བྱུང་། དེ་ལ་བཀའ་དངོས་དང་མི་འགལ་བ་ཉི་
ཁྲིའི་ནང་ནས། གཟུགས་ནས་རྣམ་མཁྱེན་གྱི་བར་དུ་གཉིས་སུ་མེད་དེ་གཉིས་སུ་བྱར་མེད་སོ་སོ་མ་ཡིན་ཐ་མི་དད་དོ། ཅེས་པས། 
གཟུགས་དང་གཟུགས་ཀྱི་དེ་བཞིན་ཉིད་ལ་གཉིས་སུ་མེད་དོ། གཉིས་སུ་བྱར་མེད་སོ་སོ་མ་ཡིན་ཐ་མི་དད་དོ། ཅེས་སོ། དེ་ནས་དགུང་

༄༅། །ལོ་སུམ་ཅུ་རྩ་བདུན་ལོན་ཙ། བླ་མ་རིན་པོ་ཆེས་ངོ་སྤྲོད་ཀྱི་བརྒྱུད་པ་མ་ཆད་པ། བྱིན་རླབས་ཀྱི་བརྒྱུད་པ་མ་
ཆད་པ། ན་བུན་མ་ཡལ་བ་ཡིན་སྐད། གཉིས་པ་ཉེ་བའི་བརྒྱུད་པ་ནི། ཨ་མ་ཇོ་མོ་ཡན་ཆད་དུ་ཆོས་སྤྱིའི་བརྒྱུད་པ་ནི་ཡོད། གཅོད་
ཡུལ་དུ་གྲགས་པའི་བརྒྱུད་པ་ནི་མེད། ཨ་མ་ཇོ་མོ་ནི་གང་ཟག་རང་བརྒྱུད་པ་མ་ཡིན། ཡེ་ཤེས་ཀྱི་མཁའ་འགྲོ་མ་ཡིན། སྙིག་
མར་གདུལ་བྱར་དུས་ལ་བབ་པ་ཡིན་ནོ། བཅོམ་ལྡན་འདས་རྒྱལ་བ་ཤཱཀྱ་ཐུབ་པའི་བཀའ་རྒྱས་འབྲིང་གཟིགས་རྟོགས་མང་དུ་
མཛད། རྟོགས་པ་ཁྱད་པར་ཅན་བརྒྱུད་ལ་སྐྱེས། དེ་ནས་གྲྭ་པ་མངོན་ཤེས་ཅན་ལ་དབང་གཅིག་ཞུ་བྱས་ཙ་ངས་ཁྱོད་ལ་དབང་
བསྐུར་མི་ནུས། དབང་སྐྱོ་སྟོན་བསོད་ནམས་བླ་མ་ལཞུས་ཟེར་ནས་ལུང་བསྟན། དེ་ལ་བར་ཆད་མི་འོང་ངམ་བྱས་པས་མི་འོང་

གསུང་། དེ་ལ་བརྟེན་ནས་སྐྱབས་འགྲོ་ཡན་ལག་བརྒྱད་པ་མཛད། ཕྱིས་སྐྱོ་སྟོན་བསོད་ནམས་གླ་དང་མཇལ་ནས་འབུལ་བ་ཆེན་པོ་བྱས་ཏེ་
ང་ལ་དབང་བསྐུར་གཅིག་ཞུ་ཞུས་པས། གྲྭ་པ་མངོན་ཤེས་ཅན་གྱི་ལུང་བསྟན་ཡིན་ཞུས། དགེ་བཤེས་ཀྱི་སྣོ་ལྡན་ད་གཟིགས་ནས་
དབྱེའི་ལྷ་ཁང་དུ་དབང་བཞི་རྫོགས་པར་གནང་། དེའི་ནུབ་མོ་ཇོ་མོས་ལུས་ཁྲུ་གང་གི་ས་ལ་མ་རེག་པར་ཞི་བའི་གར་ཐབ་ཉི་ཤུ་རྩ་གཅིག་
མཛད། གསུང་སཾ་ཏྲི་ཏའི་སྐད་མཛད། ཐུགས་ཐོག་པ་མེད་པ་ཏིང་ངེ་འཛིན་དུ་མ་མཛད། ཁང་པའི་གྱང་ལ་ཐོག་པ་མེད་པར་ཏལ་
གྱི་བྱོན་ནས། སྡོང་པོ་གསེར་གླག་ཅན་དུ་ཀླུ་རྒྱལ་དྲག་པོ་ལག་སྐྱོངས་བྱ་བ་གནས་པར་ཐོག་པ་མེད་པའི་ཏིང་ངེ་འཛིན་མཛད། ཀླུ་
དྲག་པོ་ལག་སྐྱོངས་ན་རེ། སྔར་འདི་འདྲ་བའི་ཆོས་བརྒྱུད་ཡོད་མ་མྱོང་། ཁྱོད་ཤ་ལ་དགའ་བའི་ཀླུ་རིགས་རྣམས་འདིར་འདུས་དང་ཟེར་

༄༅། །ནས་ཀླུ་རྣམས་ཀྱི་ཆོ་འཕྲུལ་སྣ་ཚོགས་བསྟན། ཁོང་གི་ལུས་པོ་སྦྱིན་པར་བཏང་། སེམས་ཆོས་ཉིད་གཏེར་
དུ་སྦས། ཀླུ་རྣམས་ཀྱིས་ཆོ་འཕྲུལ་ཇི་ལྟར་བསྟན་ཀྱང་མ་ཚུགས། ཀླུ་རྣམས་ཀྱིས་ཕྱག་འཚལ་བ་དང་། བསྐོར་བ་བྱེད་
པ་བྱུང་ངོ་། སྲོག་སྙིང་ཕུལ་བྱུང་ངོ་། ཐོ་རས་སྐྱུ་རིང་ཤར་བའི་དུས་སུ་ཐམས་ཅད་རྗེ་བཙུན་སྒྲོལ་མའི་ཞལ་གཟིགས། ལབ་ཀྱི་སྒྲོན་མ་
ཁྱོད་ཆུ་མིག་གཉན་ཁྲོད་བརྒྱ་རྩ་བརྒྱད་ལ་བསྒྲུབ་པ་མཐར་སྐྱོལ་དང་། ཕྱིར་མི་ལྡོག་པའི་ས་ནོན་པ་ཡིན། གཞན་ཡང་ལུང་བསྟན་
མང་དུ་མཛད། ཕྱིར་ནང་མཆེད་གྲོགས་རྣམས་ཚོལ་དུ་ཕྱིན་ཏ་བླ་མའི་དྲུང་དུ་ཁྲིད་ནས། མདངས་ཇོ་མོས་དབང་མ་ཐོབ་བྱས་ཙ། བླ་
མའི་ཞལ་ནས་མདངས་འདུས་བྱས་རྫས་ཀྱི་དབང་དེ་ཁྱེད་རྣམས་ཀྱི་ཐོབ། ཆོས་ཉིད་དོན་གྱི་དབང་དེ་ཇོ་མོ་འདིས་ཐོབ་གསུངས། །

དགེ་བཤེས་དབྱེན་སྟོན་ལས་ཡང་རྫོགས་ཆེན་གྱི་ཆོས་སྐོར་རྣམས་གསན་ནོ། གྲྭ་ཕ་མངོན་ཤེས་ཅན་ལས་ཕར་ཕྱིན་གྱི་
ཞལ་བཀའ་གདམ་གྱི་ཆོས་རྣམས་གསན་ནོ། དགེ་བཤེས་ཤུད་བུ་ཞྭ་དམར་ཅན་ལ་དབང་སེམས་སྒོམ་གྱི་སྐོར་རྣམས་གསན་
ནོ༑ དགེ་བཤེས་ཡང་རྩེ་བ་ལས་ཕྱག་རྒྱ་ཆེན་པོའི་སྐོར་རྣམས་གསན་ནོ། དེ་རྣམས་ཀྱི་ནང་ནས་དགེ་བཤེས་བསོད་ནམས་
བླ་མ་དེ་རྩ་བའི་བླ་མ་ཡིན་ནོ། ཐོས་བསམ་གྱི་སྒྲོ་འདོག་ཀྱང་དེ་ཙམ་གཅིག་བཅད། ལོ་སུམ་ཅུ་རྩ་གསུམ་ཚུན་ཆད་ལ་བཙུན་
མའི་གྲ་ཐོག་ཆོད་པ་གཅིག་བྱས་སོ། སུམ་ཅུ་རྩ་གསུམ་ལོན་པའི་དུས་དབྱེ་ཆུང་ན། ཡོན་བདག་ལ་མོ་སྒྲོན་བྱ་བ་གཅིག་དང་
བཟའ་མི་གཉིས་རབ་ཆད་དུ་འདུག་པས་ཟས་ནོར་གང་ཡོད་ཆོས་ལ་བཏང་ཞིང་སྣང་། ཁོང་གིས་འབུམ་དང་ཉི་ཁྲི་ཀློག་ནས་

༄༅། །ཡོད་ཙ་ཡུལ་ཕྱོགས་དེ་ན་ཐོད་པ་བྷ་རེ་བ་བ་གཅིག་སྣང་། དེ་ཡོན་བདག་གི་ཆོ་ག་ལ་སྙག དེའི་ལོ་རྒྱུས་ཅུང་ཟད་ཙམ་བཤད་ན། རྒྱ་
གར་ཡུལ་དུ་སྐྱེས་པའི་པཎྜི་ཏ་ཅིག་བོད་ཡུལ་དུ་བྱོན་པ་ཡིན་སྐད། དབྱེའི་རབ་ཁ་བྱ་བར་སྐུ་འཁྲུངས་ཡབ་ནི་རཏྣ་སིདྡྷི་བྱ་བ་ཡིན། ཡུམ་ནི་ས་མ་ཏི་བྱ་བ་
ཡིན༑ མཚན་ནི་བྷ་རེ་བྱ་བར་གྲགས་ཡིན། ཡོན་བདག་དེའི་རྩར་ཇོ་མས་ཀློག་བྱས། བྷ་རེ་ཆོ་ག་བྱས་ཙ་བྷ་ར་ཡང་ཆོ་ག་བྱེད་མི་འདོད་པ་ཧ་རེ་ལྟ་འདུག །ཡོན་
བདག་མོ་ན་རེ། བརྟེན་པ་ཆོ་ག་མི་མཛད་ཅི་ཡིན་ཟེར། ངས་ཆོ་ག་བྱེད་སྙིང་མི་འདོད་པ་ཅིག་འདུག་ཟེར། བློ་བདེ་འབོལ་ལེ་སོང་སྐད་ཡོན་བདག་མོ་ན་རེ། ངེད་
བཟའ་མི་གཉིས་ཀྱང་དེ་འདྲ་ཟེར། དེ་ཅི་ཡིན་ཨཾ་ཟེར། ཁོང་ན་རེ་ཅི་ཡང་མ་ཡིན་ཇོ་མོ་འདི་བྱིན་རླབས་ཅན་གཅིག་འདུག་པས། དེའི་བྱིན་རླབས་
ཡིན་ནོ། རང་ཅག་རྣམས་ལ་བྱིན་རླབས་ཀྱི་འོད་ཟེར་ཕོག་པ་ཡིན་སྐད། དེའི་ནུབ་མོ་མཁའ་འགྲོ་མ་སྐུ་མདོག་དམར་མོ་དཔྲལ་

བ་ན་མིག་ཡོད་པ་གཅིག་གིས་ཇོ་མོ་ཁྱོད་ཆོ་ག་མཁན་པོ་འདི་དང་སྔོན་གྱི་སྨོན་ལམ་དང་། ད་ལྟར་གྱི་ལས་འཕྲོ་མཐུན་པས་ཐབ་ཤེས་
རབ་མཛོད་ཅིག་གསུངས། ངས་བཙུན་མ་གྲག་ཐོག་ཆོད་པས་དེ་འདྲ་བ་བྱས་ན་མིས་མི་འབར་རམ་ཞུས་པས། སྐུ་མདོག་དམར་
མོ་དེ་དཀར་མོ་གཅིག་ཏུ་གྱུར་ནས། འགྲོ་བའི་དོན་འབྱུང་བ་ཡིན་པས་ད་རེས་ཕྱིར་མི་ལྡོག་སྟེ། མཁའ་སྤྱོད་ཀྱི་གནས་སུ་ཕྱིན་པ་
ཡིན་གསུངས། གཞན་ཡང་ལུང་བསྟན་མང་དུ་མཛད་ནས་འཇའ་དང་འོད་དུ་ཡལ་ནས་ཐལ། དེའི་ཕྱིར་ཉིན་འབའ་རེ་བྱུང་ནས་
ཕྱག་དང་བསྐོར་བ་མང་དུ་བྱས། ནུབ་མོ་མུན་རུབ་ཙ་ཁོང་གི་རྩར་ཕྱིན་པ་དང་། ཁྱེད་ཀྱི་ཀློག་འདོན་མཛད་པའི་བྱིན་རླབས་དང་། 
གསུངས་དྲི་མ་མེད་པའི་བྱིན་རླབས་དང་། གསུང་སྙན་པ་དང་སངས་རྒྱས་ཀྱི་ཐུགས་གི་བདེན་པ་རྣམས་ཀྱིས་བྱིན་རླབས་

༄༅། །ང་ལ་ཞུ་ཟེར། ཇོ་མོས་ཉི་ཁྲི་དུམ་པ་གཅིག་མགོ་ལ་བཞག་ཅིང་། ཁོས་ལག་པ་ལ་འཇུས་ནས། ང་
ལ་ཐོག་པ་མེད་པའི་བྱིན་རླབས་ཅིག་ཞུ་ཟེར། བྷ་རེ་ལ་ཤེད་ཀྱི་མ་ཐུབ་ནས་ཐོག་ཏུ་བསྡད་ཙ་ཡོན་བདག་མོ་ཆོས་ལ་མར་མེ་སྐྱེལ་
དུ་བྱུང་ནས། ཨ་མ་ཇོ་མོ་ཡང་འདུལ་ཁྲིམས་གཙང་ཟེར་བ་བདུད་ཀྱིས་བསླུས་པ་མ་ལགས་སམ་ཟེར། ཁོང་ལ་རྐང་མཐིལ་
ནས་སྦྲིད་ཅིག་བྱུང་བ་དེ་སྤྱི་གཙུག་ཏུ་སིང་གི་བུད་ནས་ཐལ་ཏེ། ཇོ་མོས་ཚིག་བཅད་བྱས་ནས་གསུངས་པ། ལུང་བསྟན་
ཕལ་ཆེར་བདུད་ཀྱི་བསླུས་པ་ཡིན། ཕོ་མོ་གཉིས་འགྲོགས་བདུད་ཀྱིས་ཁྱེར་བ་ཡིན། ཡོན་བདག་མོ་ཡང་རྐྱེན་གྱིས་དེད་
པ་ཡིན། འགྲོ་བའི་དོན་ཡང་ཅི་ནུས་ངས་མི་ཤེས། སྐད་ཡོན་བདག་མོས་ནི་མོ་རང་གི་མ་ལ་ཡང་མ་བཟླས་ཟིན། བྷ་རེ་

ཡང་ཞག་བདུན་ལ་ཆོ་ག་བྱས། ཇོ་མོས་ཟླ་བ་གཅིག་ལ་འབུམ་ཚར་བཅུ་གསུམ་བཀླག །དེ་ནས་ཇོ་མོ་ལ་ཡོན་འགའ་རེ་རྫོང་
ནས། གཡུ་རུ་གྲ་ཐང་དུ་གྲ་པ་མངོན་ཤེས་ཅན་ལ་འབུལ་བ་བྱས་ནས་ཞུས། གྲ་པ་མངོན་ཤེས་ཅན་གྱི་ཇོ་མོ་ཞྭ་ཆུང་ཅན་
ཁྱོད་ངའི་དྲུང་དུ་བྱུང་ནས་འདུལ་ཁྲིམས་གཙང་། སྔོན་གྱི་ལས་ཀྱི་བྷ་རེ་ཟེར་བ་དང་སྔོན་གྱི་ལས་འཕྲོ་མཐུན་པས། 
ལས་ཀྱི་འབྲེལ་བ་ཡིན་པས་ཞུམ་པ་མ་བྱེད་ཅིག་གསུངས། དེ་ནས་སྐྱོ་སྟོན་བསོད་ནམས་བླ་མས་མཇལ་དུ་ཕྱིན། 
འབུལ་བ་ཕུལ་ནས་ཞུས་པས། ཐང་ཅིག་ང་ཕྱོགས་མེད་ད་འགྲོ་ཟེར། བྷ་རེ་བྱ་བའི་ཆོ་ག་མཁན་པོ་གཅིག་གིས་ངོ་ལ་གནག་
ནས་ཡོད་པས། དབུས་ཀྱི་ཁྲོམ་པ་ཚོས་འབར་ནས་སྣང་། གཏམ་ངན་རླུང་ཞོན་བྱ་བ་ཡིན་སྐད། མདངས་གིས་རྨི་ལམ་

༄༅། །ལམ་ལ་ཁྱེད་ཀྱིས་འགྲོ་དོན་ཕྱོགས་མེད་ལ་འབྱུང་བ་ཡིན་ཞུམ་པ་མ་བྱེད་གསུངས། ད་ནས་ཇོ་མོས་རྩ་
བའི་བླ་མ་གཉིས་ཀྱིས་དེ་གསུངས་བསམ་ནས་ཞུམ་པ་མ་བྱས་སྟེ། །ཇོ་མོ་བཀའ་ལོག་མ་ཟེར་ཏེ་ཀུན་གྱི་འབར་ཤ་བྱེད་པ་བྱུང་ངོ་
དུས་ཐང་ཅིག་དབུས་སུ་མ་འདུག་ནས། ཉང་དག་ཀོང་གསུམ་ལ་འགྲོ་དགོས་བསམ་པ་གཅིག་བྱུང་། དེ་ནས་ཀོང་ཡུལ་ལ་
བྱོན༑ བུ་གསུམ་ཡོད་པའི་ཚེ་བ་ལ་གྲུབ་སེ། དེ་འོག་གྲུབ་ཆུང་། དེ་འོག་ཡང་གྲུབ་གསུམ་ཡོད། ཀོང་ཡུལ་དུ་ཇོ་མོས་
ཀློག་བྱས། བྷ་རེས་ཆོ་ག་བྱས་དེར་ལོ་མང་དུ་བསྡད། དེར་ལོ་ལྔ་བཅུ་རེད་ནས་བྷ་རེ་ཕ་ཡུལ་དུ་འོངས་ནས་བུ་ནོར་ཐམས་
ཅད་དེར་བཞག་གོ །དེ་ནས་དབུས་གཙང་གིས་རྒྱལ་ཁམས་ཕྱོགས་མེད་དུ་བྱོན། ལ་སྟོད་དིང་རིར་བྱོན་ནས་དམ་པ་རྒྱ་གར་

དང་མཇལ་དུ་བྱོན། དམ་པ་མངོན་ཤེས་ཅན་གྱིས་གཟིགས་ནས། ཡེ་ཤེས་མཁའ་འགྲོ་མ་ལབ་ཀྱི་སྒྲོན་མ་བྱོན་པར་གདའ་
གསུངས། དིང་རི་བ་རྣམས་བསུ་བ་ལ་བྱོན། །དེ་ནས་དིང་རིར་ཞག་གསུམ་བཞུགས། དམ་པ་དང་ཉམས་བསྡུར་མཛད། 
དམ་པ་ཡང་ཐུགས་མཉེས་ཏེ་མ་ཇོ་མོ་ཁྱོད་ཀྱི་བསྟན་པ་ན་ཡུན་རིང་དུ་འབྱུང་གིས་གསུངས། །དེ་ནས་ཟངས་རི་མཁར་
དམར་དུ་བྱོན་ཏེ། ཡོན་བདག་མོ་ཆོས་མཚོ་བྱ་བ་གཅིག་གིས། ལུས་ནི་བཙུན་མར་འདུག་སྟེ་ཆོས་ནི་མི་ཤེས་པར་སྣང་། 
གཉའ་ན་རི་དམར་པོ་ཟངས་རི་འདྲ་བ་གཅིག་སྣང་། གཞི་བདག་དེའི་མིང་ལ་ཟངས་རི་འཁྱིལ་པ་བཏག །ཡོན་བདག་
མོ་དེའི་ཙར་བཞུགས་ཅིང་ཡོད་ཙ་ན། སྲོད་ལ་གཞི་བདག་དེ་བྱུང་ནས་ཇོ་མོ་ཁྱོད་ཀྱི་མཚན་ལབ་སྒྲོན་དུ་སྣང་། སྟེང་ཡར་དེ་ལ་

༄༅། །དུར་ཁྲོད་ཡོད་ས་དེ་ལ་དགོན་ས་ཐོབ་ལ་སྡོད་དང་། ངས་ཀྱང་ཡོན་བདག་བྱེད་པ་ཡིན་སྐད། མི་དམར་རྟ་
དམར་ཅན་ཅིག་བྱུང་བ་དེ་ཟངས་རིའི་གཞི་བདག་ཡིན་པར་སྣང་། མཁར་འདི་ལ་མཁར་དམར་བྱ་བ་ཡིན། ཇོ་མོ་བཙུན་མ་འདིའི་
བདག་པོ་ཡིན། རི་ཕ་རི་དེ་ལ་ང་འདུག་ས་ཡིན། འདི་གཉིས་ཀྱི་བར་ལ་བཞུགས་མཛོད་དང་ཟེར་ནས་ལུང་བསྟན་སྐད། ཁོང་གི་
དགོངས་པ་ལ་བྷ་རེ་ངེད་གཉིས་ཀྱི་ལུང་བསྟན་དང་ཨེ་མི་འདྲ་དགོངས་ནས་འཁོར་བའི་སྡུག་བསྔལ་འགའ་ཞིག་ཀྱང་དྲན་པ་བྱུང་། 
ཁྲོམ་པའི་མི་རྣམས་ཀྱི་འབར་ཤ་བྱུང་ནས་སྙེམས་མཛད། དེའི་ཕྱིར་ནང་ཡོན་བདག་མོ་དེ་བྱུང་ནས་ངེད་གཉིས་ཀྱི་གཞི་
བདག་ཕ་རི་དེ་ཁྱེད་ལ་བཟང་བ་གཅིག་འདྲ་ཟེར། ཅི་འདྲ་བྱས་པས་བཙུན་མས་གཞི་བདག་དེ་རྨས་ན་བཟང་བ་གཅིག་

ཡིན། མདངས་ག་རྨི་ལམ་ལ་གཞི་བདག་དེ་བྱུང་ནས། ཐོག་ན་ཡོད་པའི་ཇོ་མོ་དེ་ལབ་སྒྲོལ་མ་བྱ་བ་ཡིན། ཁྱོད་ཀྱིས་ཡོན་
བདག་གྱིས་ལ་ཞབས་ཏོག་གྱིས་དང་། ངས་ཀྱང་གདོངས་གྲོགས་བྱེད་སྐད། ཁོང་གིས་གཞི་བདག་དེ་ཅི་འདྲ་བ་ཡིན་བྱས་
པས༑ མི་དམར་རྟ་དམར་གཅིག་ཡིན་ཟེར། དེ་ནས་ཁོང་བཞུགས་པས། ཐོག་ཁ་ཡ་ཏ་ན་བཞུགས་དང་བཙུན་མ་ངས་ཞབས་
ཏོག་བྱེད་ཟེར་ནས་ཁས་བླངས། དེ་ནས་ཁོང་གི་དགོན་གནས་མཛད་ནས་བཞུགས་པས། ལོ་གསུམ་ཙ་ན་བསྟན་པ་ནམ་མཁའ་
ལ་ཉི་མ་ཤར་འདྲ་གཅིག་བྱུང་། སྐུའི་སྙན་པ་འབྲུག་ལྟར་གྲགས། ཟངས་རི་མཁར་དམར་ལ་མ་ཅིག་ལབ་སྒྲོན་བཞུགས་
ཟེར་ནས་བཟང་དགུའི་བཏུག་ས། ངན་དགུའི་རྟེན་ས་བྱུང་སྐད། དུས་དེ་ཙ་ན་རྒྱ་ཆོས་དང་། བོད་ཆོས་གཉིས་ཀྱི་ངོས་བཟུང་བ་

དང་། གནམ་ཆོས་དང་ས་ཆོས་གཉིས་ཀྱི་ངོས་བཟུང་བ་དང་། བཀའ་མ་དང་གཏེར་མ་གཉིས་ཀྱི་ངོས་བཟུང་བ་དང་། ཕོ་གཅོད་དང་མོ་གཅོད་གཉིས་ཀྱི་
ངོས་བཟུང་བ་དང་བཞིའོ། དེ་ལ་ཆོས་འདིའི་བརྒྱུད་པ་བཤད་ན། རྒྱ་ཆོས་བོད་ཆོས་གཉིས་ཀྱི་ངོས་བཟུང་ནི། ཆོས་རྒྱ་གར་
ནས་བོད་ལ་དར་བ་ཡིན་ཏེ། བོད་ཀྱི་ཆོས་རྒྱ་གར་ན་གྲགས་པ་ཡང་ཡོད་གསུངས། རྒྱ་གར་རྡོ་རྗེ་གདན་དུ་ཐམས་ཅད་འདུས་ནས་
ཆོས་ཐམས་ཅད་རྒྱ་གར་ནས་བོད་དུ་གྲགས་པ་ཡིན། བོད་ལ་ཆོས་མེད་པ་ཅི་འདྲ་ཡིན་ཟེར་ནས། བདུད་ཀྱི་བསླུ་བ་ཨེ་
ཡིན་ཟེར་ནས། མང་ལ་ཕྱག་རྒྱ་ཆེན་པོ་གྲགས་པའི་གཅོད་ཟེར་བ་གཅིག་ཡོད་ཟེར་བ་ཅི་འདྲ་ཡིན། རྐང་མགྱོགས་པ་
གསུམ་འགྲོ་དགོས་ཟེར་ནས་ཐམས་ཅད་གྲོས་བྱས། རྐང་མགྱོགས་པ་གསུམ་བཏང་། ཁྲ་ཧོར་པ་གོང་སང་འགྲིམ་པ་

ཙམ་ཅིག་བྱུང་བ་ཞག་གཉིས་ཙ་ཟངས་རི་མཁར་དམར་དུ་མའི་དྲུང་དུ་ཕྱིན། རྒྱ་གར་གྱི་ཨ་ཙ་ར་གསུམ་བླ་དབྱེར་ཕྱིན་ཟེར་བ་
དང་། མའ་ཞལ་ནས་ཨ་ཙ་ར་གསུམ་གཟུགས་ཅི་འདྲ་བ་གཅིག་སྣང་། གོས་ཅི་འདྲ་བ་གོན་ཟིན་གསུངས། ཉེ་གནས་ན་རེ་
ཨ་ཙ་ར་གཞན་གྱི་གོས་མ་གོན་ཟིན། དར་གྱ་ལའུ་གསུམ་གོན་ཟིན། མའི་ཞལ་ནས་རྒྱ་གར་གྱི་རྐང་མགྱོགས་པ་གསུམ་
བྱུང་ཟེར་ནས། ཨ་ཙ་རས་རྒྱ་གར་གྱི་སྐད་བྱེད་པ་ལོ་ཙ་མེད། མའི་ཙར་ཤོག་ཟེར་ནས་འཚོ་བ་དྲངས། བསྒྲོ་གླིང་བྱས་ཙ་
མས་རྒྱ་གར་གྱི་སྐད་འགྱུར་ཐམས་ཅད་གསུངས། ཨ་ཙ་རས་ཁྱོད་བོད་ཀྱིས་རྒྱ་གར་གྱི་སྐད་འགྱུར་ཤེས་པ་ཅི་ཡིན་ཟེར། 
མའི་ཞལ་ནས་ཚེ་སྔོན་མ་རྒྱ་གར་ན་སྐྱེས་པ་ཡིན་ཟེར། ཨ་ཙ་རས་སྐྱེ་བ་དྲན་པ་ཡིན་ནམ་གསུངས། མས་སྐྱེ་བ་སྔ་ཕྱི་ད་གསུམ་

༄༅། །དྲན་གསུངས། ཨ་ཙ་རས་ཁྱོད་ཤོག་ཟེར། མའི་ཐུགས་ཀྱི་དགོངས་པ་ལ། ཨ་ཙ་ར་འདི་གསུམ་གྱི་
རྒྱ་སྐད་དུ་གཏམ་པས། ངའི་གྲ་སློབ་རྣམས་ཀྱི་མི་གོ །ཁོང་གསུམ་ལས་ཤག་ཁ་ང་རྒྱལ་ཡང་དགོས་པ་ཆུང་བསམ་པ་བྱུང་
ཨ་ཙ་ར་གསུམ་གྱི་རྒྱ་བྲང་ཁ་ཕྱེས་སྐད། ཞབས་ཐོག་བྱས་དབུས་གཙང་རུ་བཞིའི་མཁས་བཙུན་རྣམས་དང་། ཡུལ་མའི་རྣམས་དང་། 
ཕྱོགས་ཕྱོགས་ཀྱིས་གྲྭ་བསྐོར་བ་རྣམས་དང་། ཡོན་བདག་རྣམས་དང་། རྒྱ་གར་དང་བོད་ཀྱི་ལོ་ཙ་བ་རྣམས་དང་། ཀུན་
ལ་ཕོ་ཉ་བཏང་ནས་བསྡུས། འབུམ་ཚོ་གཅིག་དང་བདུན་བརྒྱ་འཚོགས། དེ་ནས་མཆོད་པ་ཆེན་པོ་བཤམས། སྟོན་མོ་དང་
སྤོང་ཐག་བྱས་ནས། འཚོགས་པ་དེའི་གོང་དུ་ཨ་ཙ་ར་གསུམ་དང་བསྒྲོ་གླིང་གིས་བཤད་པ་བཏང་སྟེ། དབུས་གཙང་གཉིས་

ཀྱིས་ཆལ་ལོ་ཙ་བ་བཞི་བྱུང་སྟེ། འཚོགས་པ་དེ་ལ་ལོ་ཙ་བས་བསྒྱུར་ནས། མའི་ཆོས་རྣམས་སྙེམ་ཐག་ཆོད་པར་འདུག་གསུངས། 
ཨ་ཙ་ར་གསུམ་གྱིས་གསུངས་ནས། ཆོས་ཐམས་ཅད་རྒྱ་གར་ནས་མ་བྱུང་བའི་བོད་ལ་ཆོས་མེད་ཟེར། མའི་ཞལ་ནས་རྒྱ་
གར་བ་འདི་བོད་ལ་དྲིན་ཆེ། ཆོས་ཐམས་ཅད་རྒྱ་གར་གྱི་ཆོས་དར་ལུགས་དེ་ཁྱོད་གསུམ་གྱིས་ཤོད་དང་ཟེར། ཨ་ཙ་རས་དར་
ལུགས་ངས་མི་ཤེས་ཟེར། ཁྱེད་ཀྱིས་ཤེས་པ་ཨི་ཡིན་ཟེར། མའི་ཞལ་ནས། ང་ནི་ཡུམ་གྱི་ཐུགས་སྤྲུལ་ཡིན་པས་
ཤེས་གསུངས། རྒྱ་གར་ཆོས་ཀྱི་རྒྱལ་པོ་ཛཞེས་བྱ་བ་བཞུགས་པའི་དུས་སུ་གདམ་ངག་དང་གསང་སྔགས་ཀྱི་རྒྱུད་ཐམས་
ཅད་ཆར་བཞིན་དུ་བབས་པ་ཡིན། དེ་ཡང་ཡུམ་གྱི་བྱིན་རླབས་ཡིན་གསུངས། དེ་ནས་ཨ་ཙ་ར་གསུམ་གྱིས་ཁྱོད་སྐྱེ་བ་

༄༅། །སྔ་ཕྱི་དྲན་ཟེར་བ་ཡོང་ཤོད། ཆོས་འདིའི་བརྒྱུད་པ་ཡང་ཤོད་ཟེར་བ་ལོ་ཙ་བས་བསྒྱུར་སྐད། དེ་ནས་
མའི་ཞལ་ནས། འོ་སྐོལ་འདིར་ཚོགས་པའི་ཁྲོམ་པ་རྣམས་གསོན་དང་། འཚོགས་གོང་འདི་ལ་སྐྱེ་བ་སྔ་ཕྱིད་གསུམ་གྱི་
སྐྱེ་ལུགས་ཤོད་ཟེར་བས། སྐྱེས་པའི་ལུགས་མ་བཤད་ན། ངའི་བརྒྱུད་པ་འཛིན་པ་འདི་རྣམས་ཡིད་མི་ཆེས། ཕྱག་རྒྱ་
ཆེན་པོ་བདུད་ཀྱི་གཅོད་ཡུལ་འདིའི་བརྒྱུད་པ་མ་བཤད་ན། གདམ་ངག་ལ་ཡིད་མི་ཆེས། རྒྱ་གར་རྡོ་རྗེ་གདན་ལ་ཐམས་
ཅད་འདུས་ནས། ཆོས་ཐམས་ཅད་རྒྱ་གར་ལ་འོང་བ་ཡིན། ཕྱག་རྒྱ་ཆེན་པོ་བདུད་ཀྱི་གཅོད་ཡུལ་འདི་རྒྱ་གར་ལ་མི་གྲགས་
བོད་དུ་གྲགས་པ་ནི། བོད་ལ་བདུད་དང་རྒྱལ་བསེན་སྡོང་ནས་བོད་བརླག་པ་ཡིན་པས། རྒྱ་གར་གྱིས་ཆོས་ཐམས་ཅད་བསྣུབ་

ཆིས་ཨེ་ཡིན། འདི་ཅི་འདྲ་བ་ཡིན་ལྟ་རུ་འགྲོ། ཟེར་ནས་རྐང་མགྱོགས་པ་འདི་གསུམ་བཏང་ཟིན་པས། ཆོས་འདིའི་བརྒྱུད་
པ་བཤད་པ་ཡིན་པས་ཉོན་ཅིག་གསུངས། དེའི་ཉིན་པར་བཀའ་ཚོམ་ཆེན་མོ་ཞིབ་རྒྱས་སུ་བཤད། ཡང་ལེའུ་ལག་ས་མ་ཏི་
འགྲེལ་པ་སཾ་ཀྲྀ་ཏིའི་སྐད་དུ་གཅོད་ཡུལ་ཟླ་བ་གཅིག་བཤད། དབུས་གཙང་མདོ་ཁམས་རྣམས་དང་། དེར་ཚོགས་ཀྱི་ཁྲོམ་
པ་རྣམས་ཡིད་ཆེས། ཚིག་གི་སྒྲོ་བཀུར་ཆོད་པ་བྱུང་། དེ་ནས་མའི་སྐྱེས་རབ་གསུངས་སྟེ། དང་པོ་ཡུམ་གྱི་ཐུགས་སྤྲུལ་
ཡིན་ཏེ། སུམ་ཅུ་རྩ་གསུམ་དགའ་ལྡན་ལྷ་གནས་ནས། གླིང་ཆེན་པོ་གདལ་སྐྱོབ་བྱ་བའི་ལྷོ་ཕྱོགས་ནས། ནོར་བུ་ཕུན་
ཚོགས་ཀྱི་གླིང་ཞེས་བྱ་བ་ཡོད་དེ། ཡུམ་གྱི་ཐུགས་ཀྱི་འདུལ་བའི་གླིང་ཡིན། དེ་རུ་སྐྱེས་པའི་ཡབ་ནི་རྒྱལ་པོ་བདེ་སྐྱོང་བྱ་བ་ཡིན་

༄༅། །ཡུམ་བལ་མ་མཚོ་བྱ་བ་ཡིན། དེ་གཉིས་ཀྱི་སྲས་སུ་སྐུ་འཁྲུངས་སྟེ། ལྷའི་ཡུལ་དུ་འགྲོ་དོན་ཡུན་
རིང་དུ་བྱས། དེ་ནས་རྡོ་རྗེ་གདན་དུ་ལྷ་རྣམས་ལྟད་མོ་ལ་བྱོན་ཏེ། ལྷའི་ཡུལ་དུ་འགྲོ་དོན་རྫོགས་པ་དང་། རྡོ་རྗེ་གདན་དུ་འགྲོ་དོན་
དགོས་པས་དེར་འཛོམས་ནས། འཇའ་དང་འོད་ཀྱི་ཚུལ་དུ་སྐྱེ་བ་བཞེས། དེ་ནས་རྡོ་རྗེ་གདན་གྱི་སེར་སྐྱའི་གྲོང་ཁྱེར་དུ་འགྲོ་
དོན་བྱས་ཏེ། ཡབ་ནི་ཨ་ཡི་དབང་ཕྱུག ཡུམ་ནི་ལྷ་ཟ་ཀླུ་སྒྲོན་མ་བྱ་བ་གཉིས་ཀྱིས་སྲས་སུ་སྐུ་འཁྲུངས། མཚན་ཡང་སྨོན་
ལམ་གྲུབ་དུ་བཏགས། རྒྱ་གར་གྱི་མུ་སྟེགས་པ་ཐམས་ཅད་བཏུལ་ནས་ནང་པའི་སྡེ་ལ་བཀོད། ཡབ་ཡུམ་གྱིས་གཤེགས་
རྫོང་བྱས། ཐོས་བསམ་ཀྱིས་སྒྲོ་འདོག་དེར་བཅད། པོ་ཏའི་རིལ་པ་ཏྲའི་བྲག་ཕུག་དུ་བསྒོམས་ཞིང་བཞུགས་ཙ་

མཁའ་འགྲོ་མས་ལས་མཁན་བྱས་ནས། ངའི་བེམ་རིག་ཕྲལ་བས་ངའི་ལུས་དེ་བྲག་ཕུག་དེའི་ནང་དུ་ཡོད་པ་ལ། མགོ་ལ་
རྣམ་པར་སྣང་མཛད་ཀྱི་དབུ་བྱས་པའི་རིགས་ལྔ་ལ་ཡེ་ཤེས་ཀྱིས་མཁའ་འགྲོ་ལྔས་འཁྲིལ་སྦྱོར་བྱས་པ་སྐུ་ཞི་བའི་ཚུལ་དུ་
དོད་ནས་ཡོད། ངའི་སྙིང་དེ་ལ་ཤཱཀྱ་ཐུབ་པ་རང་བྱོན་དུ་བྱོན་ནས་ཡོད། ངའི་རུས་བུ་དེ་ལ་གདུང་ཤ་རིར་མ་སྲན་མ་ཙམ་འབུམ། 
དེ་མིན་རིང་སྲེལ་ཁ་དོག་སྣ་ལྔ་ཚངས་བ་རྒྱ་གར་རྡོ་རྗེ་གདན་གྱི་བྲེ་ཚད་མ་གང་བྱོན་ནས་ཡོད། འདིར་ཡང་བོད་ཀྱི་ཡུལ་དུ་འགྲོ་དོན་
བྱེད་པ་འདི་ཀ་ཡིན། འགྲོ་དོན་ཕྱེད་ཚར་ཙམ་ལ་ཕྱིན་ནས་ཡོད། ལོ་ཡང་དྲུག་ཅུ་རྩ་གསུམ་རེད། དགུ་བཅུ་གོ་དགུ་ལ་ཕྱིན་ཙ་ནུབ་
ཕྱོགས་ཨུ་རྒྱན་གྱི་གནས་སུ་འགྲོ་དོན་རྫོགས་ནས་ཐར་པ་ཐོབ། སྲིན་པོའི་གྲོང་ཁྱེར་ཁ་མི་བརྒྱུད་གསུངས། དེ་ནས་དེར་ཚོགས་

༄༅། །པ་རྣམས་ཀྱི་གྲོས་བྱས་ནས། རྒྱ་གར་གྱི་རྐང་མགྱོགས་པ་གསུམ་པོ་དེ་རྡོ་རྗེ་གདན་དུ་སོང་ནས། རྒྱ་གར་ཆོས་
ཀྱི་རྒྱལ་པོ་དང་། པཎྜི་ཏ་དེ་རྣམས་འདུས་ནས་ཐམས་ཅད་ཀུན་ལ་མ་ཅིག་གིས་གདམས་པའི་བརྒྱུད་ལུགས་དང་། གདམས་ངག་
གི་འདེབས་ལུགས་དང་། མ་ཡི་སྐྱེ་བའི་ལོ་རྒྱུས་དང་། པོ་ཏའི་རི་ལ་པ་ཏྲའི་བྲག་ཕུག་ནང་ཁང་གི་གདུང་རུས་ཀྱི་ལོ་རྒྱུས་འབྲི་
བཀོལ་མེད་པར་ཞུས་སོ། རྒྱ་གར་ཆོས་ཀྱི་རྒྱལ་པོ་དང་། པཎྜི་ཏི་རྣམས་ཀྱི་ཞལ་ནས་འདིའི་ཆོས་བརྒྱུད་དེས་ཡང་ན་ཡུམ་གྱི་ཐུགས་
སྤྲུལ་ཡིན་ངེས། ཡང་ན་རྒྱལ་བསེན་གྱི་ཆོ་འཕྲུལ་ཨེ་ཡིན། འདི་གང་ཡིན་ཆ་མེད་གདམས་པ་རྣམས་གུད་དུ་མ་ལུས་པ་ལེན་
དགོས། པ་ཏ་ལའི་རི་ལ་པ་ཏྲའི་བྲག་ཕུག་དུ་སོང་ལ་ཨེ་བདེན་ལྟོས་གསུངས། པཎྜི་ཏ་མང་དུ་ཚོགས་ནས་སོང་ནས་ལྟས་ཙ། ལབ་

སྒྲོན་གྱིས་གསུང་བ་བཞིན་སྣང་སྐད་གདན་དྲངས་ནས་རྡོ་རྗེ་གདན་དུ་ཕྱིན་ཏེ། རྒྱ་གར་ཆོས་ཀྱིས་རྒྱལ་པོས་ཕྱོགས་ཕྱོགས་
སུ་རྐང་མགྱོགས་པ་བཏང་ནས་ཐམས་ཅད་འདུས་སོ། དེར་འདུས་པ་ཐམས་ཅད་ལ་རྟེན་རྣམས་བསྟན་པས་ཐམས་ཅད་ངོ་མཚར་
སྐྱེས་སོ། བདུད་དང་རྒྱལ་བསེན་མ་བྱུང་བས། འདིའི་ཆོས་བརྒྱུད་གདན་དྲོང་གསུངས་ནས་གྲོས་འཆམས་སོ། གདུང་རུས་
ཀྱི་རིང་བསྲེལ་ལ་མ་ག་དྷའི་བྲེ་ཚད་མ་གང་སྣང་། རྒྱ་གར་གྱི་རྒྱལ་པོ་དེའི་རེ་རེ་ལ་བདུན་ཆ་རེ་དད་པའི་རྟེན་ལ་བགོས་ཙ་རིང་སྲེལ་
ཡང་ཟད། རྒྱ་གར་གྱི་རྒྱལ་པོ་ཐམས་ཅད་ཀྱང་ཚིམས་པ་གཅིག་བྱུང་ངོ་། དབུ་ལ་རིགས་ལྔའི་སྐུ་བྱོན་པ་དེ་རྡོ་རྗེ་གདན་དུ་
བཞུགས་སོ། རྒྱ་གར་ཆོས་ཀྱི་རྒྱལ་པོའི་དད་པའི་རྟེན་མཛད་དོ། ཐུགས་ལ་ཤཱཀྱ་ཐུབ་པ་བྱོན་པ་དེ་བོད་ཡུལ་བྱིན་རླབས་

༄༅། །ཞུ་བའི་རྟེན་དང་། མདོ་ཁམས་དབུས་གསུམ་དུ་ཚིག་ཐ་སྙད་ཀྱི་སྒྲོ་འདོག་གཅོད་པ་དང་། སྐྱེ་བ་སྔ་ཕྱི་ད་གསུམ་
གྱི་བདེན་པའི་ངོ་བོ་སྟོན་པའི་ཕྱིར། བོད་ཡུལ་དབུས་སུ་གདན་དྲངས་པ་ལགས་སོ། དམ་པ་རྒྱ་གར་དང་རྐང་མགྱོགས་པ་གསུམ་
དང་བཞི་པོ་དེ་ཟངས་རི་མཁར་དམར་དུ་མ་ཡི་དྲུང་དུ་ཕྱིན་ནས་ཕྱག་འཚལ། པུས་མོ་བཙུག་བསྐོར་བ་བྱས། མཆོད་པ་འབུལ་
ནས། ཁྱོད་ཡུམ་ཆེན་ཐུགས་སྤྲུལ་ངོ་མཚར་ཆེ། ཞལ་ནས་ཅི་ལྟར་གསུངས་པའི་རྒྱུད་རྣམས་ལ་ཚིག་གཅིག་ཀྱང་ནོར་འཁྲུལ་
མི་འདུག་སྐད། ཐུགས་ལ་བྱོན་པའི་ཤཱཀྱ་ཐུབ་པ་དེ་མདོ་དབུས་ཁམས་གསུམ་ཚོགས་པ་རྣམས་ལ་ཞལ་བསྟན་བྱིན་རླབས་
མཛད་དམ་པའི་ཞལ་ནས། ངའི་ཐུགས་རྟེན་བྱེད་པ་ཡིན་གསུངས་ནས་གདན་དྲངས་སོ། དེ་ནས་ཕྱོགས་ཐམས་ཅད་ཀྱི་ངོ་

མཚར་ཆེ་ཟེར་ནས་ཀུན་དང་ས་ལ་བཙུད་དོ། ཀུན་གྱི་སྒྲོ་བཀུར་དང་གཤེ་བ་མི་བྱེད་ནས་སྙེ་མ་ཐག་ཆོད་དོ། འཛམ་བུའི་གླིང་དུ་དམ་ཆོས་
བདུད་ཀྱི་གཅོད་ཡུལ་དར་རོ། མ་ཇོ་མོའི་བསྟན་པ་ནི་ནམ་མཁའ་ལ་ཉི་མ་ཤར་བ་བཞིན་དུ་སོང་། དེ་ནས་རྒྱ་གར་རྡོ་རྗེ་གདན་ནི་འཛམ་
བུའི་གླིང་གི་དབུས་ཡིན་པས། ཆོས་ཐམས་ཅད་རྒྱ་གར་ནས་འབྱུང་སྟེ། ལབ་སྒྲོན་ངའི་ཆོས་བརྒྱུད་འདི་བོད་ཡུལ་གྱི་དབུས་སུ་བཟང་
རི་བཟུང་མཁར་དམར་ནས། རྒྱ་གར་ན་བོད་ཀྱི་ཆོས་འདི་དར་བ་གཅིག་བྱེད་དགོས་སྙམ་ནས། ཤེས་རབ་ཀྱི་ཕ་རོལ་ཏུ་ཕྱིན་པའི་དོན་
ཉམས་སུ་ལེན་ན། དམ་ཆོས་བདུད་ཀྱི་གཅོད་ཡུལ་འདི་ལ་ཡིད་ཆེས་པར་བྱེད་པའི་ལོ་རྒྱུས་ཀྱི་དོན་ལ་བཞི་སྟེ། ཕ་བརྒྱུད་བརྡའི་
བརྒྱུད་པ་དང་གཅིག །མ་བརྒྱུད་བྱིན་རླབས་ཀྱི་བརྒྱུད་པ་དང་གཉིས། སྙིང་པོ་དོན་གྱི་བརྒྱུད་པ་དང་གསུམ། བཀའ་ཐོག་ནས་གྲོལ་

༄༅། །བ་ཉམས་ཀྱི་བརྒྱུད་པ་དང་བཞིའོ། དེའང་ཕ་བརྒྱུད་ནི་ཐབ་གཙོ་ཆེར་སྟོན། མ་བརྒྱུད་ནི་ཤེས་རབ་གཙོ་ཆེར་
སྟོན། སྙིང་པོ་དོན་གྱི་བརྒྱུད་པ་ནི་གཉིས་མེད་དོན་གྱི་བདེ་བ་ཆེན་པོ་གཙ་ཆེར་སྟོན། བཀའ་ཐོག་ནས་གྲོལ་བ་ཉམས་ཀྱི་བརྒྱུད་
པ་ནི། ཨ་མ་ཇོ་མོའི་ཉམས་མྱོང་བརྒྱུད་ལ་སྐྱེས་པའི་དོན་མངོན་དུ་གྱུར་སྟེ། བཀའ་དང་མི་འགལ་བའི་གྲོལ་ལུགས་སོ། ཨ་མ་
ཇོ་མོའི་བརྒྱུད་པ་འདི་ལ་ཡང་། རིང་བརྒྱུད་དང་ཉེ་བརྒྱུད་གཉིས་ལས། རིང་བརྒྱུད་ཀྱི་
དབང་དུ་བྱས་ན། ཡུམ་ཆེན་མོ་ཤེས་རབ་ཀྱི་ཕ་རོལ་ཏུ་ཕྱིན་མས་དྲུག་པ་རྡོ་རྗེ་འཆང་ཆེན་ལ་བརྒྱུད། དེས་ཡང་དག་པར་རྫོགས་
པའི་སངས་རྒྱས་ཤཱཀྱ་ཐུབ་པ་ལ། དེས་འཇམ་དཔལ་སྨྲ་བའི་སེངྒེ་ལ། དེས་ཨརྱ་དེ་བ་ལ། དེས་དམ་པ་རྒྱ་གར་ལ། 

དེས་སྐྱོ་སྟོན་བསོད་ནམས་བླ་མ། དེས་སྐྱེ་མེད་ཟངས་ཐལ་ལ། ཉེ་བརྒྱུད་ནི་ཐུགས་དམ་རྗེ་བཙུན་སྒྲོལ་མ། དེས་
མ་ཅིག་ལབ་སྒྲོན་ལ། དེས་སྲས་མིང་སྲིང་གསུམ་ལ་བརྒྱུད་པ་ལགས་སོ། དེ་རྣམས་རྒྱ་ཆོས་བོད་ལ་བསྒྱུར་བའོ། །
བོད་ཆོས་རྒྱ་ལ་བསྒྱུར་བ་ངོས་བཟུང་བ་ནི། དབུས་ནས་ཡར་ལ་བཀའ་བརྒྱུད་དོན་གྱི་བརྒྱུད་ལུགས་དང་། དབང་བཞིའི་
བསྐུར་ལུགས་དང་མཁའ་འགྲོ་ཉམས་ཀྱི་གདམས་ངག་དང་། གཞི་ལམ་སློང་བྱ་བ་དང་། ཕྱི་བཀའ་ཚོམ་ཞིབ་རྒྱས་
བྱ་བ་དང་། ནང་མཁོ་དགུའི་ལེའུ་ལག་གནད་ཀྱི་ཐེམ་ཡིག་བྱ་བ་དང་། གསང་བ་བརྡ་ཆོས་ལ་བཟླའི་སྐོར་བྱ་བ་དང་། 
སྒོམ་པ་ཞལ་གདམ་གནད་ཐེབས་སུ་བསྟན་པ་དང་། ཡང་ཙོམ་སྐོར་དང་། ཉིང་ཙམ་སྐོར་དང་། ཆོས་ངོ་མཚར་ཅན་

༄༅། །རྒྱུད་བཅུ་རྒྱ་གར་གྱི་རྐང་མགྱོགས་པ་གསུམ་ལ་རྒྱ་གར་རྡོ་རྗེ་གདན་དུ་བསྒྱུར། རྒྱ་གར་རྡོ་རྗེ་
གདན་དུ་ཆོས་རྣམས་རྒྱུན་དུ་དར་ནས་ཡོད། བོད་ཆོས་རྒྱ་གར་ད་གྲགས་པའི་གཏན་ཚིག་དེ་ལྟར་ལགས་སོ། ས་ཆོས་
གནམ་ཆོས་གཉིས་ཀྱི་ངོས་བཟུང་བ་ནི། ཆོས་ཀྱི་རྒྱུད་ཐམས་ཅད་རྒྱ་གར་དུ་ཆར་དུ་བབས། ཙ་རཀ་སྡེ་བཞི། གསང་
སྔགས་ཀྱིས་ཆོས་བརྒྱུད་གནམ་ཆོས་ཡིན། ས་ཆོས་ནི་གཏེར་མ་ཐམས་ཅད་ཡིན་ཏེ། སེམས་དཔའ་རྣམས་ཀྱི་འགྲོ་
བའི་དོན་དུ་སྦས་པ་ཡིན་ནོ། བཀའ་མ་གཏེར་མ་གཉིས་ཀྱི་ཆོས་ངོས་པ་བཟུང་བ་ནི། བཀའ་ཐོག་ནས་གྲོལ་བ་ཉམས་
ཀྱི་བརྒྱུད་ཡིན། ཡང་དག་པར་རྫོགས་པའི་སངས་རྒྱས་ཀྱི་བཀའ་དང་མི་འགལ་བ་གསུངས་པས། གཏེར་མའི་བརྒྱུད་ཡིན། 

ཕོ་གཅོད་མོ་གཅོད་གཉིས་ཀྱི་ངོས་བཟུང་བ་ནི། ཕོ་གཅོད་ནི་ཕ་བརྒྱུད་བརྡའ་ལས་བསྒྱུར་བ་ཙམ། མོ་གཅོད་ནི་ཡུམ་གྱི་ཐུགས་
སྤྲུལ་ཏེ། མ་ཅིག་ལབ་སྒྲོན་ལ་མཁའ་འགྲོ་མ་ཐམས་ཅད་ཀྱི་ཞལ་མངོན་སུམ་དུ་བསྟན་ཅིང་། སྙན་དུ་བརྒྱུད་པ་ལགས་
སོ༑ དེ་ནས་ཡུམ་གྱི་སྲས་ལ་བརྒྱུད་པ་ལགས་སོ། སྲས་ལ་གྲུབ་སེ། ཡང་གྲུབ། གྲུབ་ཆུང་གསུམ་ལ། གྲུབ་སེ་བྱ་
བ་ནི་སྲས་ཐོད་པ་དོན་གྲུབ་བྱ་བ་འཛམ་བུའི་གླིང་དུ་གྲགས་པ་ཡིན་ནོ། གྲུབ་ཆུང་བྱ་བ་ནི་ལོ་བཅུ་ལོན་ཚེ་གཟའ་ནད་ཕོག་སྟེ་
སྨྱོ་རྒྱལ་དུ་སོང་། ཐོད་པ་བྷ་རེས་ཟངས་རི་མཁར་དམར་དུ་མའི་དྲུང་དུ་བསྐྱལ། མས་སྣོད་ལྡན་དུ་དགོངས་ནས་དེ་ནུབ་ཀྱི་
རྨི་ལམ་ལ་མའི་ཕྱོགས་བཞིར་དུང་དཀར་བུས་ཙ་གླིང་བཞིར་ཐོས་པ་ཙམ་བྱུང་། དེའི་ཕྱིར་ཉིན་སྲས་སླེབ་ནས་ཕྱིན། བཀའ་བརྒྱུད་

༄༅། །འཛིན་པའི་སྣོད་ལྡན་དུ་གཟིགས་ནས་མའི་གསུངས་པའི་དམིགས་པ་བརྒྱ་རྩ་བརྒྱུད་བསྟན། དུར་
ཁྲོད་དུ་ཞག་བདུན་ཉལ་བས་སྨྱོ་རྒྱལ་གྱི་ནད་ཀྱང་སོས་སྐད། དེ་ནས་དམ་པ་རྒྱ་གར་ཟངས་རི་མཁར་དམར་དུ་གདན་དྲངས། སྲས་
རབ་ཏུ་བྱུང་། མས་མཚན་གསོལ་ཏེ། ཁོ་ཡི་ཕ་དེ་ཐོད་པ་བྷ་རེ་ཡིན། སྨྱོ་རྒྱལ་བྱས་ནས་འདི་རུ་ཁྲིད་ནས་ཕྱིན། དམ་པ་
རྒྱ་གར་དང་མཇལ། ཁོའི་བསམ་པ་འགྲུབ། མིང་ཡང་ཐོད་སྨྱོན་བསམ་འགྲུབ་ཏུ་བཏགས།དེ་ནས་མའི་ཐུགས་ལ་གང་ཡོད་
པའི་གདམ་པ་རྣམས་བསྟན། དབང་རིན་ཆེན་སྤུང་པའི་བརྒྱུད། །ཚེ་ཡི་དབང་བསྐུར། མ་བརྒྱུད་མཁའ་འགྲོའི་གཏེར་མ་རིན་
ཆེན་སྤུངས་པའི་དབང་། མའི་ཐུགས་ལ་གང་ཡོད་རྣམས་གནང་ནས་ལུང་བསྟན། ཤམ་པོའི་གང་ལ་ཕུག་མོའི་དབེན་གནས་

སུ་སོང་། བསྒྲུབ་པ་སྐོར་འདི་རྣམས་ཉམས་སུ་ལོངས་ལ་བསྒྲུབ་པ་ལོ་བཅུ་གསུམ་ལ་འདག་ཆར་ལ་སྡོད་གསུངས། འཚོ་བ་དྲངས་
པའི་ཡོན་བདག་ཞིག་ཀྱང་དས་གཏོང་། ཟེར་ནས་ལུང་བསྟན། བ་མེན་གྱི་ལྷུང་ཟེད་གཅིག་ཀྱང་ཐོག་སུ་བཅོལ། གདམས་ངག་
སྙན་བརྒྱུད་བསྐོར་རྣམས་ཐུགས་སུ་ཆུད་པར་བྱས། གཞན་གདམ་ངག་གི་སྐོར་དཔུང་ཆུང་བ་རྣམས་ཐུགས་སུ་ཆུད་པར་བྱིན་
ནས་གྲོགས་པོ་བཞི་དང་འགྲོགས་ནས་བཏང་། ཁྱེད་བཞིས་ཁོང་བྲག་ཕུག་ནང་དུ་ཆུག་ལ་སྒོ་ཕ་བོང་རྣམས་ཀྱིས་ཆོད་ལ་
ཞོག་གསུང་ནས་ལྐོག་ཏུ་བགོས། ཁོང་ལྔ་འགྲོག་ནས་གཤེགས་སོ། མ་ཅིག་གིས་སེངྒེ་དཀར་མོ་ལ་བཅིབས་ནས་མཁའ་
འགྲོ་མ་གྲངས་མེད་པས་བསྐོར་ནས། ཤམ་པོའི་ཕུག་མོ་གང་ལ་བྱོན་ནས་བརྒྱུད་དབང་མཛད་ནས་ཡོད་ཙ། རྣལ་འབྱོར་

༄༅། །པ་ལྔ་ཡང་སླེབ་ནས་ཕྱིན། ཤམ་པོའི་གངས་ལ་སུའང་མེད་གསུངས་ཙ་སྤོས་ངད་དང་། ལྷ་ཆའི་སྒྲ་
དང་མི་མང་པོ་ཡང་སྣང་། འདིར་ཡང་སྒྲུབ་པ་མཐར་སྐྱོལ་བ་གཅིག་ཡོད་པ་ངོ་མཚར་ཆེ་བསམ་པ་བྱུང་། དེ་ཡང་སྒོར་ཕྱིན་ཙ་
བུད་མེད་རྒྱན་ལྡན་གཅིག་བྱུང་ནས། རྣལ་འབྱོར་པ་ལ་ནང་དུ་བྱོན་གསུངས་ནས་ནང་དུ་ཕྱིན་ཙ་སེངྒེའི་ཁྲི་སྟེང་ན་མ་ཅིག་ལབ་སྒྲོན་
དང་འཁོར་མཁའ་འགྲོའི་ཚོགས་དང་བཅས་པ་བཞུགས་ཟིན། མ་གཅིག་གི་ཞལ་ནས། བུ་ཐང་མ་ཆད་དམ། ལྟོ་མ་ལྟོག་
གམ། བཀའ་བསྟན་བཅོས་ཀྱི་བརྒྱུད་དང་བཅས་པ་ཞུས་གཅིག་སྐད། དེ་ནས་ཐོད་སྨྱོན་བསམ་འགྲུབ་ལ་བརྒྱུད་པའི་དབང་། 
དང་། ཚེ་སྒྲུབ་ཀྱི་དབང་དང་། མ་བརྒྱུད་མཁའ་འགྲོའི་ཚོགས་དབང་། སྙན་བརྒྱུད་ཀྱི་ལུང་ཐམས་ཅད་བཀྲོལ་ནས་དབང་མཛད། བཀའ་བརྒྱུད་

ཀྱི་བྱིན་བརླབས་དང་བཅས་པའི་དབང་མཛད། བྱིན་ཕབ་ཤམ་པོའི་གཞི་བདག་དམ་ལ་བཏགས་ཏེ། བཀའ་སྒོ་མཛད། གཞི་
བདག་གིས་ཀྱང་བར་ཆོད་མི་འབྱུང་ཞིང་སྡོང་གྲོགས་བྱེད་པར་ཞལ་གྱིས་བཞེས། དེ་ནས་ཡུམ་ནི་ཟངས་རི་མཁར་དུ་བྱོན། 
བྲག་ཕུག་གི་སྒོ་བྲག་གིས་བཅད། ཅི་ཡང་མི་མཐོང་བ་གཅིག་རེད། ཟླ་བ་གསུམ་རེད་ཙ་སྣང་བ་ལ་བཀྲེས་པ་དང་། སྐོམ་པ་
འདྲ་བ་ཅིག་བྱུང་། གནས་འདིར་མས་བྱིན་གྱིས་བརླབས་པའི་གནས་ཡིན། མའི་ཞལ་ནས་ངའི་འཚོ་བ་སྦྱོར་བའི་ཡོན་བདག 
གཅིག་བཏང་ཟེར་བ་ཅིག་ཡིད་ལ་ཤར། ལོ་གསུམ་རེད་ཙ་སྔར་གྱི་རྣལ་འབྱོར་རྒྱུས་ཡོད་གཅིག་བཏང་སྟེ། ཐོད་སྨྱོན་བསམ་འགྲུབ་
ཟེར་ནས་བོས་ཙ་ཨ་ཟེར་གྲགས། ཁྱོད་ལྟོག་ནས་མ་ཤི་འམ་བྱས་ཙ། ཏིང་འཛིན་ཟས་སུ་ཟ་བ་ལ་མུ་གེས་ལྟོག་ནས་ཅི་ལ་ཤི་

༄༅། །ཟ་མའི་སྲིད་པ་མེད་དོ་ཟེར། གཏུམ་མོའི་མེ་དྲོད་བསྒོམ་པ་ལ། གོས་ཀྱི་སྲེད་པ་མེད་ནས་ཐལ། སྣང་
བ་གྲོགས་སུ་འཆར་བ་ལ། ཉོན་མོངས་ཟིལ་གྱིས་ནོན་ནས་ཐལ། ཅིར་སྣང་གྲོགས་སུ་འཆར་བ་ལ། གྲོགས་ཀྱིས་གདུང་སེམས་
བྲལ་ནས་ཐལ། བལྟས་པས་སྐུ་དང་ཡེ་ཤེས་ཀྱིས། །ཞིང་ཁམས་ཅི་ཡང་མཐོང་བ་ལ། །ཞིང་ཁམས་གཞན་གྱི་སྲེད་པ་
བྲལ་ནས་ཐལ། ངའི་ཨ་མ་སྐུ་ཁམས་བཟང་ལགས་སམ། གསུངས་སྐད། དེ་ནས་ཡར་དྲི་རྨེད་ཅི་བྱས་ཀྱང་གསུང་
གླིང་མེད་སྐད། ལོ་བདུན་རེད་ཙ་ཉི་མ་ཤར་ཁ་བྲག་ལ་ཉིམ་སྲབ་མདའ་ཙམ་བྱུང་སྙམ་པ་ལ། མཁའ་འགྲོ་མ་སྐུ་མདོག་དཀར་མོ་གཅིག་
གིས་ཕྱག་ན་བདུད་རྩི་ཞལ་བུ་གང་བཟུང་ནས། སྒྲུབ་པ་པོ་འདི་གསོལ་ལ་སྒྲུབ་པ་མཐའ་རུ་བསྐྱོལ་གསུངས། ཁོང་གིས་བླང་

ནས་གསོལ་ཏེ། ཁོང་གིས་ཐུགས་དགོངས་ལ་འད་མ་ཅིག་གིས་ཐུགས་སྤྲུལ་གཅིག་ཨེ་ཡིན། འདི་ལ་བསྒྲུབ་པའི་དྲོད་རྟགས་
གཅིག་བཤད་བསམ་ཙ། བུད་མེད་ན་རེ། མ་ཅིག་ལབ་སྒྲོན་གྱི་ཞལ་ནས། ངས་ཁྱོད་ཀྱི་ཞབས་ཏོག་གྱིས་གསུངས་
པས་འཚོ་བ་དྲོང་དུ་འོང་བ་ཡིན། ང་ལ་སྒྲུབ་པའི་དྲོད་ཚད་གྱི་རྟགས་མ་བཤད་ཆོས་ཉིད་གཏེར་དུ་སྦོས། ང་ནི་མི་མ་
ཡིན་ཡིན། ཁྱོད་ཀྱང་ད་རུང་ཁོང་ཁྲིག་སྣང་བས། ལྟ་རྟོགས་སེམས་ལ་གྱིས། དམར་ཐག་དྲང་མལ་ཆོད། ལྟ་སྤྱོད་
ཟུང་འཇུག་དང་། དུ་མ་རོ་གཅིག་ཏུ་བསྲེས་ཅིག་གསུངས། དེ་ནས་ལོ་གསུམ་ཡོན་ཙ་བྲག་ཕུག་གི་སྒོ་དེ་ཧར་གྱིས་བྱེ་ནས་
ཐལ་ཙ། ཨ་མ་ལབ་ཀྱི་སྒྲོན་མ་སེངྒེ་དཀར་མོ་ལ་བཅིབས་ནས་བྱོན་ཏེ། ཁོང་ཡར་བཞེངས་ཙ་བླ་དང་སྒྱིད་པ་འབྱར་ནས་

༄༅། །བར་དུ་ཁག་ཁག་ཟེར་ནས་འགྱེལ་ནས་སྣང་ངོ་། དེ་ནས་ལངས་ཏེ་བསྒྲུབས་པའི་དྲོད་ཚད་དང་རྟོགས་
པ་མ་ལ་ཕུལ། མ་ཡང་ཐུགས་མཉེས་ཏེ། སྣོད་ལྡན་དུ་གཟིགས་ནས་མའི་ཐུགས་ལ་གོང་ཡོད་པའི་གདམས་པ་གནང་
ནས༑ ཟངས་རི་མཁར་དམར་ནས་ཤ་ཐུད་ཁལ་རྒྱབ་མང་པོ་བཀལ་ནས་ཚོགས་འཁོར་ཆེན་པོ་བསྐོར་ནས་རྒྱུད་རིན་ཆེན་
སྤུང་པའི་དབང་བརྒྱ་རྩ་བརྒྱད་མཛད་ནས། མ་རྒྱུད་ཚེའི་དབང་བརྒྱ་རྩ་བརྒྱད་མཛད། བརྒྱུད་པ་འཛིན་པའ་དབང་
བསྐུར་ལུགས་རྣམས་གང་པ་རྨུག་སངས་ལ་དབང་བརྒྱ་རྩ་བརྒྱད་མཛད་ནས། ཐོད་སྨྱོན་བསམ་འགྲུབ་གྱི་བསྒོམ་རོག་
ལ་བཞུགས་ཙ། ཤམ་པོ་གངས་ལ་ཆོས་བརྒྱུད་འཛིན་པ་རིན་པོ་ཆེའི་བརྒྱུད་པ་མུ་ཏིག་ཙར་ལས་བརྒྱུས་པ་བཞིན་དུ་

འོང་གསུངས། མིང་ཡང་གངས་པ་རྨུག་སང་དུ་བཏག །མ་ཅིག་ཀྱང་ལོ་དགུ་བཅུ་གོ་དགུ་ལོན། མའི་ཞལ་ནས་གསུངས། 
ང་ཡང་ལོ་དགུ་བཅུ་གོ་དགུ་ལོན་ཙ་ནུབ་ཕྱོགས་ཨུ་རྒྱན་ཡུལ་དུ་འགྲོ་དགོས། འདིར་ཡང་འགྲོ་དོན་རྫོགས་པས་སྲིན་པོའི་གྲོང་
ཁྱེར་ཁ་མི་བརྒྱུད་གསུངས། གླིང་བཞིའི་ལེའུ་སྟེ་རྫོགས་སོ།། །།དེ་ནས་མ་ཅིག་ལོ་དགུ་བཅུ་གོ་དགུ་ལོན་པའི་དུས་སུ་
སྲས་རྒྱལ་བ་དོན་འགྲུབ། ཐོད་སྨྱོན་བསམ་འགྲུབ་ལ་སོགས་དབུས་གཙང་རུ་བཞིའི་གྲྭ་སློབ་ཐམས་ཅད་བསྡུས་ནས། ཚོགས་
བརྒྱ་མང་དུ་མཛད། དབང་དང་བྱིན་རླབས་མཛོད། རྫས་རྣམས་འགྱེད་བྱས། འབྲུག་ལོའི་དགུན་ཟླ་ཐ་ཆུང་གི་བཅོ་ལྔའི་ནུབ་
མོ་ཟངས་རི་མཁར་དམར་གྱི་ཐོག་ཏུ་ཡར་བྱོན་ནས་ཐོ་རས་སྐྱ་རིང་ཤར་ནས་སྐུ་གཤེགས་ཆེས་བྱེད་པའི་དུས་སྲས་གཉིས་ལ་

༄༅། །ལག་པ་ཟེད་གསུངས་ནས། ཞལ་མཆིལ་རེ་གནང་ནས། རྒྱལ་བ་དོན་འགྲུབ་ཀྱི་ཕྱག་ཏུ་དུང་གཡས་སུ་
འཁྱིལ་བ་གཅིག་བྱོན། ཐོད་སྨྱོན་བསམ་འགྲུབ་ཀྱི་ཕྱག་ཏུ་ཚིམ་གསུམ་བྱོན་པ་ལ། གཅིག་ལ་ཐུབ་པའི་སྐུ་བྱོན། བཀའ་བརྒྱུད་
ཀྱི་དབང་དང་ལྡན་པར་གྱུར་ཅིག །གཅིག་ལ་རྗེ་བཙུན་སྒྲོལ་མའི་སྐུ་གཅིག་བྱོན། མ་བརྒྱུད་ཀྱི་དབང་དང་ལྡན་པར་གྱུར་ཅིག །
གཅིག་ལ་དུང་གཡས་སུ་འཁྱིལ་བ་གཅིག་བྱོན། འགྲོ་བའི་དོན་ཡུན་རིང་དུ་གནས་པར་གྱུར་ཅིག་གསུངས། དེ་ནས་མ་གཅིག་
སེངྒེ་ལ་བཅིབ་སྟེ། འཁོར་མཁའ་འགྲོ་མ་དཔག་མེད་ཀྱིས་བསྐོར་ནས་ལུས་ལྷག་མེད་དུ་གཤེགས་སོ། ནུབ་ཕྱོགས་ཨོ་རྒྱན་
གྱི་གནས་སུ་བྱོན། དེ་ནས་ཐོད་སྨྱོན་བསམ་འགྲུབ་ནི་ཤམ་པོ་གངས་ལ་མྱུར་བར་གཤེགས་སོ། རྒྱལ་བ་དོན་འགྲུབ་དང་། 

ཟངས་རི་མཁར་དམར་དུ་འཚོགས་པའི་གྲ་བསྐོར་རྣམས་ཀྱིས། མའི་ན་བཟའ་འགའ་ཞིག་དེ་མེ་མཆོད་བྱས། དགེ་འདུན་
པ་འགའ་ཞིག་གིས་ནང་རྟེན་བཞེངས། འགའ་ཞིག་གིས་ཀུན་རིགས་རྒྱས་པར་བྱས། ཐམས་ཅད་ཀྱིས་མཆོད་པ་རྒྱུ་ཆེན་
པོ་བཤམ་ནས། མ་ལ་ངོ་མཚར་གྱིས་གསོལ་བ་འདེབས་ཤིང་བཞུགས་སོ། དེ་ནས་རྒྱལ་བ་དོན་འགྲུབ་གླང་ལུང་ད་གཤེགས་
སོ། སྤྱིར་མ་ཅིག་ལ་སྲས་མང་དུ་ཡོད་ཀྱང་། བརྒྱུད་འཛིན་གྱིས་སྲས་བཅུ་དྲུག་དུ་གྲགས་སྟེ། དེ་ལ་སྲས་པོ་བཞི། སྲས་མོ་
བཞི། རང་དང་མཉམ་པ་བརྒྱད་དེ། བཅུ་དྲུག་ཏུ་གྲོགས་སོ། སྲས་པོ་བཞི་ཡང་། འཁྲུངས་པའི་སྲས་རྒྱལ་བ་དོན་འགྲུབ། 
བརྒྱུད་འཛིན་གྱི་སྲས་སྟོང་སྡེ་ངག་གི་དབང་ཕྱུག། །ཐུགས་འཛིན་གྱིས་སྲས་གྲོལ་སྡེ་རྒྱལ་བའི་འབྱུང་གནས། སྐལ་ལྡན་གྱི་

༄༅། །སྲས་ཁུ་སྒོམ་ཆོས་སེང་དང་བཞིའོ། སྲས་མོ་བཞི་ནི། ལབ་ལུང་གི་འགྲོ་བ་རྒྱན། གང་བར་ལྕེ་གྲོང་གི་
ཞང་ལྕམ་དཔལ་རྒྱན། སྣོན་པའི་སྟོང་ཚ་འབུམ་རྒྱན། འཕན་ཡུལ་གྱི་ཉང་མོ་བསོད་རྒྱན་དང་བཞི་ཡིན། རང་མཉམ་གྱི་
སློབ་མ་རྒྱན་བཞི་བྱ་བར་གྲགས་སོ། དེ་ཚེའི་ལོ་རྒྱུས་ནི་གཅོད་གཏེར་མའི་དབུས་ན་བཞུགས་སོ། རང་དང་མཉམ་པའི་སྲས་
བརྒྱད་ལ། མཁྱེན་པ་རང་དང་འདྲ་བ་དག་པོ་སྲོང་ཁའི་སྐྱེ་མེད་དགའ་ཡན་དང་གཅིག །རྟོགས་པ་རང་དང་མཉམ་པ་ལ་
སྟོད་ལྷ་དྲུག་གི་ཕོ་སྨྱོན་སེངྒེ་དང་གཉིས། བྱིན་རླབས་རང་དང་མཉམ་པ་བྱང་མི་ཏིའི་སྨྱོན་པ་རང་སང་དང་གསུམ། བརྟུལ་
ཞུགས་རང་མང་མཉམ་པ་བསམ་ཡས་ཀྱིས་དོ་པ་ཟང་ཐལ་དང་བཞི། ནུས་པ་རང་དང་མཉམ་པ་ལྷོ་བྲག་གཏུམ་ཤུལ་གྱི་ཞིག་

པོ་ཧུར་ཐོན། ཐུགས་རྗེ་རང་དང་མཉམ་པ་ཕན་ཡུལ་གྱི་སྐལ་ལྡན་སེངྒེ། ཅི་སྟོན་དར་མ་ཡང་ཟེར། མངོན་ཤེས་རྫུ་འཕྲུལ་རང་
དང་མཉམ་པ་མལ་གྲོའི་རྒྱ་སྒོམ་ཧག་ཐོན། འགྲོ་དོན་རང་དང་མཉམ་པ་རྐང་པོའི་རྗེ་བཙུན་ཟིལ་གནོན་དང་བརྒྱད་འབྱུང་ངོ་། སྲས་
རྒྱལ་བ་དོན་འགྲུབ་ནས་བརྒྱུད་པ་ཚོ་དབུས་ན་དར་ཆ་ཆེ། སྟོང་སྡེ་ཚོ་ལྷོ་བྲག་ངོས་ནས་དར་ཆ་ཆེ། ཁུ་སྒོམ་གྱིས་ཚ་གཙང་ན་
དར་ཆ་ཆེ། རང་དང་མཉམ་པའི་སྲས་བརྒྱད་ནས་བརྒྱུད་པ་ཚོ་ཉང་པོ་རོང་ལ་སོགས་པ་ཕྱོགས་ཐམས་ཅད་ན་ཅོ་ལོ་ཁྱབ་ཡོད། 
སྲས་མོ་རྒྱན་བཞི་ལ་སོགས་པའི་ཚོ་ལ་བྱིན་རླབས་ཀྱི་བཀའ་བབས་པས་མ་བརྒྱུད་གཏེར་མའི་སྐོར་བྱ་བ་གྲགས་ཏེ། ཁམས་
ན་དར་ཆ་ཆེའོ།། སྲས་དེ་ཚོའི་ལོ་རྒྱུས་དང་བརྒྱུད་ལུགས་ཞིབ་པར་ལོགས་སུ་ཤེས་སོ། འདིར་ཡི་གེ་མང་པོས་འཇིགས་པའི་

༄༅། །ཕྱིར་མ་བྲིས་སོ། སྲས་དེ་རྣམས་ཀྱི་ནང་ནས་ཁྱད་པར་དུ་ཐུགྶ་ཀྱི་སྲས་ཁུ་སྒོམ་ཆོས་སེང་དང་། ནུབ་
ལོ་ཉིལ་ཆུང་མ་ཡིན་གསུངས། དེ་ལ་ཡང་ཐུགས་ཟིན་པ་ནི་ཁུ་སྒོམ་ཡིན་སྐད། ཁུ་སྒོམ་གྱིས་མ་ཅིག་གིས་གཟིམ་གཡོག་
འགའ་ཞིག་མཛད་པས། མ་ཅིག་ཤིན་ཏུ་མཉེས་པ་ཡིན་གསུངས། ཕྱིས་སྐུ་གཤེགས་ཁར་ཁུ་སྒོམ་གྱིས་མ་ཅིག་ལ་
ཞུས་པ། མ་ཅིག་ཁྱེད་ཀྱིས་སྔར་གསུངས་པའི་ཆོས་འདི་རྣམས་མ་ཅིག་ཉིད་ཀྱིས་ཐུགས་བརྒྱུད་ལ་འཁྲུངས་པའི་མན་ངག་ཏུ་
འདུག་པ་ལ། སངས་རྒྱས་ནས་བརྒྱུད་པའི་ཆོས་གཅིག་ཡོད་ཐང་བ་གཅིག །ཉིད་ཀྱིས་གང་ལ་གསང་ཞུ་ལགས་ཞུས་པས། མ་
ཅིག་གིས་ཞལ་ནས་ཁྱེད་དེ་བདེན། ང་ལ་སངས་རྒྱས་ནས་བཀའ་བརྒྱུད་པའི་དགོངས་པ་ཡོད། སངས་རྒྱས་ནས་ད་ལྟའི་

བར་དུ་བརྒྱུད་པ་ཟམ་མ་ཆད་པ། གདམ་ངག་གི་བཅུད་མ་ཉམས་པ། བྱིན་རླབས་ཀྱི་དྲོད་མ་ཡལ་བ། བཀའ་བརྒྱུད་དོན་
གྱི་གདུམ་པ་འདི་དབང་པོ་རབ་འབྲིང་ཐ་མ་གསུམ་གྱི་གཅོད་གསུམ་ནང་དྲོད་ཚད་དང་ལྡན་པས་ཆོ་འཕྲུལ་རང་ཞིར་གཏོང་བའི་ལས་
ཚོགས་ཕྲིན་ལས་དང་བཅས་པ་ཡོད་དེ། དེ་སྔ་སུས་ཞུ་ཟེར་མི་ཡང་མ་བྱུང་། གདམ་པ་ཟབ་པ་དང་ཕར་ལ་ཡང་སུ་ལ་
རང་དད་ཀྱིས་མ་བསྟན་པ་ཡིན། ད་ཁྱོད་ལ་བསྟན་པར་བྱ་གསུངས་ནས་གནང་བའོ། ཁུ་སྒོམ་གྱིས་མ་ཅིག་གྲོང་ནས་སྲས་
ཐོད་པ་དོན་འགྲུབ་ལ་སྨྲས་པ། མ་གཅིག་ལ་གདམས་ངག་འདི་ལྟ་བུ་གཅིག་འདུག་པ་ངས་ཞུས་ནས་ཡོད་པ་སློབ་དཔོན་ལ་
ཞབས་ཐོགས་སུ་འབུལ། བཟླས་པས། སུས་ན་རེ་མ་ལ་གདམས་ངག་ཡོད་ན་བུ་ལ་སྟེར་མཆིས། ང་ལ་མ་བསྟན་

༄༅། །པའི་གདམ་ངག་ཁྱེད་ལ་མེད་དེ་མཆིས་གསུངས་ནས་མ་ཞུས་པས། སྲས་ལ་བཀའ་བརྒྱུད་དོན་གྱི་
གདམ་པ་མེད་པའི་རྒྱུ་མཚན་དེ་ལགས། ཁུ་སྒོམ་ལ་དོལ་པ་ཟངས་ཐལ་གྱིས་ཞུས། དོལ་པ་ཟང་ཐལ་དེས་དང་པོ་གཙང་ན་
མཚན་ཉིད་ཀྱི་ཆོས་བསླབ་ནས་འདུག་པ་ལ། ཆེ་འདོན་དཀར་ཡོལ་བའི་ཡུལ་མི་རྣམས་ཀྱིས་སྙད་ཚོལ་བས་བསྡད་དབང་མ་
སྟེར་བས་སྐྱོ་བ་སྐྱེས་སྟེ། ཡར་གཙང་ན་བྱོན་པས་དེའི་ལམ་དུ་བུད་མེད་གཅིག་གིས་ཞོ་སྐྱོགས་གང་དྲངས། མར་གྲོགས་
གཅིག་ཕུལ་ནས་གདམས་ངག་གཅིག་ཞུ་བྲེར་བ་ལ། ཁོང་གིས་མཚན་ཉིད་ཀྱི་ཆོས་ཤེས་ཀྱང་། གདམས་ངག་ཚིག་གསུམ་
བསྟན་མ་ཤེས་པ་དང་། ཀྱེ་མ་མཚན་ཉིད་ཀྱ་ཆོས་ཀྱི་ཀྱང་ཅུང་ཞིག་མི་ཕན་པར་འདུག་སྙམ་ནས་སྐྱོ་བ་སྐྱེས་སྟེ། ཡུལ་དབུས་

ནས་མར་བྱོན་ནས། བླ་མ་ཁུ་སྒོམ་ཆོས་སེང་དང་མཇལ་ནས་གདམ་ངག་འདི་ཞུས་ནས་ཉམས་ལེན་བྱས་པས། ལས་
ཚོགས་ཀྱི་ནུས་པ་ཡང་སྟོན། ཡུལ་གྱི་དགྲ་ལ་མཐུ་སེར་བ་གཉིས་ཀ་བྱས་པས། དགྲ་ཐམས་ཅད་དབང་དུ་འདུས་པ་བྱུང་
གསུངས། དེས་རྒྱ་ནག་གཅེར་བུ་ལ་གནང་བ་ཡིན་སྟེ། དེ་ནས་དོལ་པ་ཟངས་ཐལ་གྱི་སྔོན་མཐུ་སེར་ཚོ་བྱས་པས་ཤིན་ཏུ་
འགྱོད་པ་ཅེས་ཏེ། ཇོ་མོ་གཅིག་ཡོད་པ་དང་གཉིས། རྒྱ་ནག་གཅེར་བུ་ལ་སྡུག་བསྔལ་ཞི་བྱེད་ཀྱི་ཆོས་ཞུ་རུ་ཕྱིན་པས། 
ཀུ་ལ་ཕྱིང་རང་ལ་སློབ་དཔོན་བཞུགས་ནས་ཚོགས་མཛད་པའི་སར་མཇལ་ནས། སྡུག་བསྔལ་ཞི་བར་བྱེད་པའི་ཆོས་
ཞུས་པ་ལ། ཁོང་གིས་ཅོག་ཆུང་གཅིག་ཀྱང་བྱས་ནས་ཆོས་ཉན་ཞིང་བཤད་ཅིང་འདུག་པ་ལ། ཆོས་ཐུན་གྱི་གཤམ་དུ་

༄༅། །གཅོད་ཁ་འཐོར་ཉམས་ཀྱི་མན་ངག་བག་ར་ཙམ་བཤད་ཅིང་འདུག །ཁྱོད་ཀྱི་གཅོད་ཁ་འཐོར་འདི་ས་ལ་
ཞུས་དྲིས་ཙ། སློབ་དཔོན་ཐོད་པ་གྲུབ་སེ་ལ་ཞུས་གསུངས། འོ་ན་བཀའ་བརྒྱུད་དོན་གྱ་གདམ་པ་ཞེས་བྱ་བ་སངས་རྒྱས་
ནས་ད་ལྟའི་བར་དུ་བརྒྱུད་པ་ཟམ་མ་ཆད་པ། ནང་དྲོད་ཚད་དང་ལྡན་པས་ཆོ་འཕྲུལ་རང་ཞིར་འགྲོ་བ་ཡོད་པའི་གདམ་པ་མཁྱེན་
ལགས་སམ། ཞུས་ནས། དེར་བླའོ་བྱས་པས་ཁྱོད་ཀྱི་ཀྱང་ཤེས་སཾ་གསུངས་པས། ཤེས་ལགས་བཀའ་བརྒྱུད་དོན་གྱི་
གདམ་པ་བྱ་བ་སངས་རྒྱས་བཅོམ་ལྡན་འདས་ནས་ད་ལྟའ་བར་བརྒྱུད་པ་ཟམ་མ་ཆད་པ། གེགས་སེལ་དྲོད་ཚད་ཞལ་
ཤེས་ཀྱ་བྱ་བ་གཉིས་དང་བཅས་པ། ནང་མན་ངག་གིས་གདམས་པ་ཟབ་མོའི་གནད་ཀྱ་ཆོ་འཕྲུལ་རང་ཞིར་འགྲོ་བའི་མན་

ངག་འདི་འདྲ་བ་ཤེས་བཟླས་པས། སློབ་དཔོན་དད་པ་སྐྱེས་ཏེ། ཞུ་དགོས་གསུང་པ་ལ། ཆོས་ཕར་བསླབ་ཚུར་བསླབ་མཛད་
ནས༑ དོལ་པ་ཟངས་ཐལ་གྱི་རྒྱུ་ནག་གཅེར་བུ་ལ་གཅོད་སྐོར་བཤད་པས། ཕྱིས་རྒྱ་ནག་གཅོད་མཁན་ཆེན་པོར་གྲགས་
ནས་གཅོད་ཀྱི་སློབ་མ་མང་པོ་བྱུང་སྐད། དེས་བླ་མ་སངས་རྒྱས་རབ་སྟོན་ལ་གནང་སྟེ། མཁྱེན་པ་མཐོ་ཞིང་ཡོན་ཏན་དུ་མ་
དང་ལྡན་ནས་གྲུབ་ཐོབ་ཆེན་པོར་གྱུར། ལོ་ཡང་བརྒྱ་དང་མང་པོ་ལོན་སྐད། དེས་ཟལ་མོ་པ་དད་པའི་ཤེས་རབ་ལ་གནང་སྟེ། 
དེ་ཡང་དང་པོ་ཨརྱ་དྷེ་བའི་གཞུང་ཆུང་གཟིགས་པས། དད་པ་སྐྱེས་ནས་འདི་སུས་ཤེས་དྲིས་པས། བླ་མ་སངས་རྒྱས་
རབ་སྟོན་གྱིས་མཁྱེན་ཟེར་བས་དྲུང་དུ་ཕྱིན་ནས་ཞུས་པས་གནང་སྟེ། ཁོང་ཐུགས་རྗེ་ཤེས་རབ་ཤིན་ཏུ་ཆེ་བ་ཡོན་ཏན་ཕུན་སུམ་

ཚོགས་པ་མངའ་བ། འཕགས་སྐོར་ཡོ་ག་དུས་འཁོར་ཀྱཻ་རྡོར་ལ་སོགས་པའི་སྔགས་རྣམས་མཁྱེན། 
བྱང་ཆུབ་ཀྱིས་སེམས་འབྱོངས་པས་ཆོས་བརྒྱད་མེད་པར་འགྲོ་དོན་མཛད་པའི་གྲུབ་ཐོབ་ཆེན་པོ་ཡིན་ནོ། དེས་གདམས་ངག་
གཅིག་བརྒྱུད་རྣམས་བླ་མ་སུམ་པ་རས་པ་ལ་གནང་ནས། གཉན་ཁྲོད་འགྲིམས་པས་མཛེ་ནད་ཐོན་པ་དང་། སྐྱེ་མེད་ཀྱི་
དོན་ཁོང་དུ་ཆུད་ནས་སེམས་ཅན་མང་པོ་ལ་སྨིན་གྲོལ་མཛད་དོ། དེས་སངས་རྒྱས་གཉན་སྟོན། དེས་རས་པ་ཆོས་སེང་། 
དེས་གཡུང་གཞེར་སྟོན་པ། དེས་ཀཿཐོག་པ་ཤེས་རབ་བླ་མ། དེས་རྗེ་བཙུན་དཔལ་འབར་བ། དེས་རྟོགས་ལྡན་ནམ་
མཁའ་རྡོ་རྗེ། དེས་བླ་མ་ཡང་ཁྲོད་པ། དེས་མཁས་བཙུན་ཡེ་ཤེས་རྒྱན་པ། དེས་བདག་ལའོ། དེ་ལྟ་བུའི་བརྒྱུད་པ་

ངོ་མཚར་ལོ་རྒྱུས་ཀྱི་རིམས་པའི་དོན་དང་ལྡན་ནམ་མ་ལྡན་གྱིས་སློབ་དཔོན་བརྟག་པ་དང་། སློབ་དཔོན་དེས་ཆོས་
གསུངས་པའི་གནད་དུ་རུང་མི་རུང་གི་སློབ་མ་བརྟགས་པ་རྣམས་ནི་གཞན་ད་ཤེས་སོ། གོང་དུ་བཤད་པ་དེ་རྣམས་མ་
གཅིག་གིས་རྣམ་ཐར་རྒྱས་པ་གླིང་བཞི་མ། རྣམ་ཐར་བསྡུས་པ་ཟབ་དོན་ཐུགས་སྙིང་གི་ལོ་རྒྱུས། བཀའ་བརྒྱུད་དོན་གྱི་
ལོ་རྒྱུས་བསྡུས་པ། དེ་རྣམས་ཀྱི་ནང་ནས་བཏུས་སོ། དེས་ཡིད་ཆེས་ཤིང་ཁུང་བཙུན་པར་བྱ་བའི་ཕྱིར་དུ་བརྒྱུད་པའི་
ལོ་རྒྱུས་ཀྱི་རིམ་པ་ཟུང་བཞི་ཡ་བརྒྱད་ཀྱིས་ཁོག་ཕུབ་པ་དེ་སོང་ངོ་།། །། ༈ སྤྱི་དོན་གཉིས་པ་
མཚོན་པ་དཔེ་དྲུག་གི་གཅོད་ཀྱི་ཆེ་བ་བསྐྱེད་པ་ནི། མའི་ཞལ་ནས་སྤྱིར་གཅོད་ཀྱི་ཆོས་འདི་གཡུའི་དུམ་བུ་དང་འདྲ། 

༄༅། །གསེར་གྱི་ཕྱ་མ་དང་འདྲ་བས་གཞུང་དུ་ལོང་བ་མེད་ཅིང་། ཆ་ལག་ཚང་བ་མེད་ཀྱང་མན་ངག་སྣ་
རེས་ཀྱང་ཕན་ཐོག་པ་ཡིན་གསུངས། གངས་རི་དང་འདྲ་སྟེ་ཁ་བ་བབ་ཀྱང་དཀར། མ་བབས་ཀྱང་དཀར། དེ་བཞིན་དུ་
ཆོས་གཞན་གྱི་རྟེན་ཡོད་ཀྱང་ཆོག །མེད་ཀྱང་་ཆོག །སེངྒེ་དང་འདྲ་སྟེ་སེངྒེ་ལ་ཁྱུ་ཆེ་ཡང་ཆོག །གཅིག་གི་ཀྱང་ཁེར་
རྐྱང་ཕེར་སྟེ། དེ་བཞིན་དུ་གཅོད་མཁན་ལ་ཆོས་གཞན་ཤེས་ཀྱང་ལེགས། གཅོད་རྐྱང་པ་ལས་མ་ཤེས་ཀྱང་འགྲོ་དོན་བྱར་
བཏུབ། རྔ་བོ་ཆེའི་སྒྲ་དང་འདྲ་སྟེ། བརྡུང་བའི་དུས་སུ་དུང་དང་ཆ་ལང་ལ་སོགས་པའི་སྒྲ་ཇི་སྙེད་གཅིག་ཡོད་ཀྱང་། རྔ་བོ་
ཆེའི་སྐད་ཀྱི་ཞོར་འདེགས་མིན་པ་རང་རང་གི་སྐད་ཀྱི་ངོ་བོ་མི་ཐོན་པ་བཞིན་དུ་ཆོས་ཇི་སྙེད་གཅིག་ཤེས་ཀྱང་། གཅོད་ཀྱི་

ཞོར་འདེགས་ལས་མི་འོང་བ་ཡིན། དངོས་གྲུབ་ཀྱི་ཆུ་མིག་དང་འདྲ་སྟེ། མི་མང་ཡང་འཚོ། ཉུང་ཡང་འཚོ་དཔེ་དེ་བཞིན་དུ་གྲྭ་པ་
དང་བུ་སློབ་དང་མི་མང་ཡང་སངས་རྒྱས། ཉུང་ཡང་སངས་རྒྱས་པ་ཡིན་ནོ། རྟ་བཟང་པོའི་སྤུ་མདོག་དང་འདྲ་བ་ཡིན་ཏེ། 
སྔོ་ཡང་མཛེས། ནག་ཀྱང་མཛེས། དཔེ་དེ་བཞིན་དུ་གཅོད་ཉམས་སུ་ལེན་པའི་གང་ཟས་ལ། ཆོས་གང་དང་ཡང་བསྟུན་
དུ་གཏུབ་པ་ཡིན། འོན་ཀྱང་སྤུ་རིས་སུ་ཕྱེ་ན་ཕྱི་ཕ་རོལ་ཏུ་ཕྱིན་པ་མཐུན་པ་ཡིན་པས་རྒྱས་འབྲིང་བསྡུས་གསུམ་མ་ཤེས་ཀྱང་། 
བསྡུས་པ་རེས་ཙམ་ལ་བཤད་པ་གྱིས། ནང་གསང་སྔགས་དང་མཐུན་པ་ཡིན་པས། རྒྱུད་སྡེ་ཆེན་པོ་མ་ཤེས་ཀྱང་རྡོ་རྗེ་ཕག་
མོའི་སྒྲུབ་ཐབས་བསྐོར་རེ་ཙམ་སྐྱོང་དང་གསུངས། ཆོས་འདི་ལ་ཡོངས་སུ་བྱའམ། དོགས་སུ་བྱ་ཞུས་པས། ལར་གཅོད་

༄༅། །འདི་བཀའ་ཕ་རོལ་ཏུ་ཕྱིན་པའི་དགོངས་པ་ཡིན། གསང་སྔགས་རྣལ་འབྱོར་བླ་ན་མེད་པའི་རྒྱུད་དང་
ཡང་མཐུན་ཆ་ཆེ། ཆོས་གང་དང་བསྟུན་ཀྱང་མི་མཐུན་པ་མེད། ཁྱད་པར་མ་རྒྱུད་དང་མཐུན་ནོ། འདི་ཡང་ཟབ་དོན་ཐུགས་
སྙིང་གི་ལོ་རྒྱུས་ནས་བཏུས་སོ། དེས་གཉིས་པ་མཚོན་པ་དཔེ་དྲུག་གི་ཆེ་བ་བསྐྱོད་པ་སོང་ངོ་།། །། ༈  
སྤྱི་དོན་གསུམ་པ་ཕྱི་ནང་གསང་གསུམ་གྱི་སྒོ་ནས་གཅོད་ཀྱི་ཆོས་ངོས་བཟུང་བ་ནི། དང་པོ་ཕྱི་ཤེས་རབ་ཀྱི་ཕ་རོལ་ཏ་ཕྱིན་པའི་
དགོངས་པ་ལྟར་ངོས་བཟུང་ན། གཅོད་འདི་བཀའ་བར་པ་མཚན་ཉིད་མེད་པའི་ཆོས་ཀྱི་འཁོར་ལོ་བསྐོར་བའི་དགོངས་དོན་ཡིན། 
ཅིའི་ཕྱིར་ན། གཅོད་གཞུང་ཐམས་ཅད་ནས། ཕ་རོལ་ཏུ་ཕྱིན་པ་དྲུག་ལྡན་གྱི་དགོངས་པ། སྟོང་ཉིད་སྙིང་རྗེ་སྙིང་པོ་ཅན། 

མཐའ་བྲལ་དབུ་མའི་དགོངས་དོན་སྟོན་ནས་ཡོད་པ་དང་། ལས་མཁན་ཡུམ་ཆེན་མོས་བྱེད་པའི་ཕྱིར་རོ།། །།གཉིས་
པ་གསང་སྔགས་ལྟར་ངོས་བཟུང་བ་ནི། ཐེག་པ་དགུའི་ཁྲིད་ལས། མཚན་ཉིད་གསང་སྔགས་ལྷའི་ཕྱེ། ཅེས་གསུངས་
པས། མཚན་ཉིད་ཀྱི་ལུགས་ལ་ཡི་དམ་ལྷའི་སྒྲུབ་ཐབས་མེད་ཀྱང་། གསང་སྔགས་ཀྱི་ལུགས་ལ་རྗེ་བཙུན་མའི་བསྒྲུབ་
ཐབས་ཡོད་པ་ནི། སྒོ་འབྱེད་བཅུ་ཡི་སྒྲུབ་ཐབས་བྱིན་རླབས་སྒོ་འབྱེད་ཀྱི་ནང་ད་སྟོན་པ་དང་། ལས་མཁན་རྗེ་བཙུན་མས་
བྱེད་པའི་ཕྱིར་རོ། ཕར་ཕྱིན་གྱི་ལུགས་ལ་དབང་བསྐུར་མེད་ཀྱང་། གཅོད་འདི་ལ་མ་ཅིག་གིས་གཅོད་དབང་རིན་ཆེན་སྤུངས་
པ་དང་། ཚོགས་རིན་ཆེན་སྤུངས་པ། དབང་བསྐུར་ཆོས་ཀྱི་སྒོ་འབྱེད་རྣམས་གསུངས་པའི་ཕྱིར་རོ། ཕར་ཕྱིན་གྱི་ལུགས་ལ་

༄༅། །ཤ་ལྔ་བདུད་རྩི་ལྔ་རྟེན་པའི་བཤད་པ་མེད་ཀྱང་། གཅོད་འདིའི་ལུགས་ལ། མཛེ་ཤ་དམར་པོ། མཛེ་
ཀླད་དྲོན་མོ། མཛེ་གོས་བཙོག་མོ་ལ་སོགས་ཤ་ལྔ་བདུད་རྩི་ལྔ་བརྟེན་པ་ཡིན་ཏེ། མ་ཅིག་གིས་ཞལ་ནས། བདུད་རྩ་དྲི་
ཆེན་དྲི་ཆུ་དང་། མི་ཤ་ཁྱི་ཤ་ལ་སོགས་པ། གཙང་རྩོག་མེད་པར་ཉམས་སུ་བླངས། ཅེས་གསུངས་སོ།། །། ༈
གསུམ་པ་གསང་བ་བླ་མེད་ཀྱི་དགོངས་དོན་ལྟར་ངོས་བཟུང་བ་ནི། ཕ་རོལ་དུ་ཕྱིན་པའི་ལུགས་ལ། ཀུན་རྫོབ་དོན་དམ་སྤང་
གཉེན་རེས་མོས་སུ་འདོད་ཀྱང་། གཅོད་འདིའི་ལུགས་ལ་གང་ཤར་གྱི་ངོ་བོ་ལ་སྤང་བླང་དང་དགག་སྒྲུབ་ཀྱི་རྩོལ་བ་མེད་
པར་འདོད་དེ། མ་ཅིག་གིས་ཞལ་ནས། སེམས་སྐྱེ་བ་མེད་པའི་མཎྜལ་ལ། །དོན་སྣང་བ་སྣ་ཚོགས་ཀྱི་ཚོམ་བུ་བཀོད། །

སྣང་སྟོང་འཛིན་མེད་ཀྱི་ཆག་ཆག་གདབ། །རོ་མཉམ་བདེ་ཆེན་གྱི་ངང་དུ་འབུལ། །ཟུང་འཇུག་རྟོགས་པར་བྱིན་གྱིས་རློབས། །
ཅེས་སོ། ཕྱི་ནང་གསང་གསུམ་འདིའི་ལུགས་ནི། གཏེར་གཅོད་ལས། འདིར་ནི་གདུལ་བྱའི་ཁྱད་པར་ལས། །འདུལ་བྱེད་
ཕྱི་ནང་མདོ་སྔགས་གཉིས། །སྔགས་ལྟར་ཆོས་སྒོ་དབང་གི་དབྱེ། །དེ་ནི་ཐབས་ཀྱི་ཁྱད་པར་ཡིན། །མདོ་ལྟར་ལྟ་སྒོམ་
གཏན་ལ་དབབ། །སྤྱོད་པ་སྔགས་ཀྱི་སྲང་ལ་གཞུགས། །ཅེས་དང་། ཡང་དེ་ཉིད་ལས། གང་ཕྱིར་མ་འོངས་བསྐལ་པའི་
མཐར། །གྲུབ་མཐའ་ཕྱོགས་རིས་འཐེན་བྱེད་ཅིང་། །ཆོས་སྤང་ལ་སོགས་འབྱུང་བའི་ཕྱིར། །མདོ་སྔགས་མཐའ་བྲལ་
གཅོད་ཀྱིས་དོན། །གསེབ་ལམ་འདི་ལ་འཇུག་པ་གཅེས། །ཅེས་པ་དང་། འཕགས་པ་ཀླུ་སྒྲུབ་ཀྱིས། ལྟ་བ་ནི་དབུ་མ་མཐའ་

༄༅། །བྲལ་གྱི་ལྟ་བ། །སྒོམ་པ་ནི་ལམ་ཕྱག་རྒྱ་ཆེན་པོ་ཉམས་སུ་ལེན་པ། སྤྱོད་པ་ནི་སྣང་ཞེན་གྱི་འཁྲི་བ་
བཙན་ཐབས་སུ་གཅོད་ཅིང་སྤང་གཉེན་རོ་མཉམ་ངོ་བོ་གཅིག་ཏུ་སྤྱོད་པ། འབྲས་བུ་ནི་སྐུ་ལྔ་ཡོངས་རྫོགས་ཐོབ་པར་བྱེད་དོ། 
ཅེས་སོ། དེས་གསུམ་པ་ཕྱི་ནང་གསང་གསུམ་གྱི་སྒོ་ནས་གཅོད་ཀྱི་ཆོས་ངོས་བཟུང་པ་སོང་།། །། ༈ སྤྱི་དོན་
བཞི་པ་བློ་ལྡོག་རྣམ་པ་བཞིའི་སྒོ་ནས་སེམས་ཅན་ཐམས་ཅད་ཀྱི་རྒྱུད་ཡོངས་སུ་སྦྱོངས་པའི་ཐབས་ནི་གཞན་དུ་ཤེས་སོ།། །།
༈ སྤྱི་དོན་ལྔ་པ་དངོས་གྲུབ་རྣམ་པ་གཉིས་འབྱུང་བར་བྱེད་པའི་ཐབས་ལ། གཅོད་ཀྱི་གདམ་པ་ལག་ལེན་དུ་བསྟན་
པ་དངོས་ལ་གཉིས་ཏེ། རྡོ་རྗེའི་ཚིག་རྐང་གིས་གཞུང་སྲང་བ། སྦྱོར་དངོས་རྗེས་གསུམ་གྱིས་ཉམས་སུ་ལེན་པའོ། དང་པོ་ནི། 

མ་ཅིག་ལབ་ཀྱི་སྒྲོན་མས། །ཚད་མེད་ཀྱི་སྙིང་རྗེ་བརྒྱུད་ལ་སྦྱངས། །གཏད་མེད་ཀྱི་རིག་པ་དབྱིངས་དང་བསྲེ། །བདག་
མེད་ཀྱི་ལུས་པོ་གཟན་དུ་བསྒྱུར། །སྤྲོས་མེད་ཀྱིས་ངང་དུ་ལྷང་ངེར་བཞག། །ཅེས་པ་ནི། འོག་གི་གཞུང་གི་སྐབས་སུ་
རིམས་པར་གསལ་ལོ།། །། ༈ གཉིས་པ་སྦྱོར་དངོས་རྗེས་གསུམ་གྱིས་ཉམས་སུ་ལེན་པ་ལ་གསུམ་
སྟེ། སྦྱོར་བ་དང་། དངོས་བཞི། རྗེས་སོ། དང་པོ་ལ་གཉིས་ཏེ། ལམ་གྱི་བྱེད་ལས་དང་། གནས་ཀྱི་བྱེད་ལས་སོ། 
དང་པོ་ལམ་གྱི་བྱེད་ལས་ལ། ཁྱིམ་ནས་གཉན་ཁྲོད་དུ་མ་ཕེབ་གྱི་བར་ལ་དོན་བཞི་སྟེ། དང་པོ་གཅེས་པ་རྣམ་པ་གསུམ་ནི། 
འགྲོ་བའི་གཉན་ས་གསང་བ་གཅེས། ཉིལ་ཆུང་འཕར་མའི་དམིགས་པ་གཅེས། ལམ་གྱི་ལྷ་འདྲེ་དབང་བསྡུད་གཅེས། 

ཅེས་གསུངས་པས། དང་པོ་གར་འགྲོ་གསང་ཞིང་ཕྱི་ལ་གནོན་འཕེན་པ། གཉིས་པ་ཁྱིམ་ནས་སྒོར་མ་
ཕེབས་ཀྱི་བར་དུ་སེམས་བསྐྱེད་པ། གསུམ་པ་སྒོར་ཕེབས་ནས་གཉན་མགོ་མ་མཐོང་གི་བར་དུ་གནས་ཚུལ་བཞིའི་དམིགས་
པ་བྱེད་པ། བཞི་པ་གཉན་མགོ་མཐོང་ནས་གཉན་ཁྲོད་དུ་མ་ཕེབས་ཀྱི་བར་ལ་དམར་མོ་དབང་བསྡུད་བྱེད་པའོ། དང་པོ་གར་
འགྲོ་གསང་ཞིང་། གང་ལ་གང་འདུལ་གྱི་དམིགས་པ་ནང་སྔ་མོ་ནས་འཕེན་དགོས་ལ། ནག་མོས་ཟིལ་གྱིས་གནོན་ཅིང་
དམར་མོས་དབང་དུ་བསྡུད། ཅེས་གསུངས་པས། རི་མཐོན་པོ་དང་། ཐང་ཆེན་པོ་དང་། རྒང་རིང་པོ་ལ། ཕན་བྱས་པ་ཙམ་གྱིས། 
རང་ཉིད་མ་ཅིག་ལབ་ཀྱི་སྒྲོན་མ་སྐུ་མདོག་ཟིལ་གནོན་གྱི་སྐབས་སུ་ཁྲོས་མ་ནག་མོ་ཡིན་གསུངས། མཐིང་ནག་གཅིག་ཏུ་བསྐྱེད་པའི་ཐུགས་

ཀ་ནས། ཕར་གཅིག་བྱས་པ་ཙམ་གྱིས། གནམ་ལྕགས་ལས་གྲུབ་པའི་ཁྲོ་ཆུའི་ཕ་ཝོང་བློས་ཁྱབ་ཚད་གཅིག་ཏུ་སྦྲུལ་
ནས་འཕང་སྟེ། རི་དང་སྒོང་གང་ཡིན་པའི་གཉན་ས་ལ་ཕོག་ནས་ཙམ་གཞོང་གསིག་ཟིན་པ་འདྲ་བ་བྱས་པས། ཕཊ་
གཅིག་བྱས་པ་ཙམ་གྱིས། ཁྲོ་ཆུའི་ཕ་བོང་ཡོངས་སུ་གྱུར་པ་ལས། སེང་གེ་དགུར་གྱུར་ཏེ། ཕྱོགས་བཞི་མཚམས་བརྒྱད་
དབུས་དང་དགུར་འདུག་ཅིང་། དེར་གནས་པའི་ལྷ་འདྲེ་སོ་པ་དང་བཅས་པ་ཐམས་ཅད་གར་ཡང་འགྲོ་དབང་མེད་པར་
སྒོམ་པ་འདྲེས་སོ། ཡང་མཚོ་དང་ཆུ་མིག་གང་ཡིན་པ་ལ་ཕོག་སྟེ། ཁྲོབ་ཁྲོབ་ཁོལ་ནས་ཕཊ་གཅིག་བྱས་པ་ཙམ་གྱིས་
མེའི་བྱ་ཁྱུ་ང་གྲངས་མེད་ཀྱི་གུར་ཁང་གཅིག་ཏུ་གྱུར་པའི་ནང་དུ། དེར་གནས་པའི་ལྷ་འདྲེ་སོ་པ་དང་བཅས་པ་ཐམས་ཅད་ཚུད་ནས་གར་ཡང་

༄༅། །འགྲོ་དབང་མེད་པར་བསམ། ཡང་ལྷ་ཁང་མཆོད་རྟེན། ཁང་རལ། ས་ཕུག །གད་ཕུག །བྲག་ཕུག །
ལམ་རྒྱ་གྲམ། དུར་ཁྲོད། ཚོང་འདུས། ལུང་མདོ། བྲག་མདོ་ལ་སོགས་པའི་གཉན་ས་ལ། གོང་བཞིན་མ་ཅིག་སྐུ་མདོག་
མཐིང་ནག་ཏུ་བསྐྱེད་པའི་ཐུགས་ཀ་ནས། ཕཊ་གཅིག་བརྗོད་པ་ཙམ་གྱིས། རྡོ་རྗེ་རྩེ་དགུ་པ་གཅིག་སྤྲུལ་ནས་འཕངས་ཏེ། 
གཉེན་ས་གང་ཡིན་པ་དེ་ལ་ཕོག་པ་ནས། ཙམ་གཞོང་གསིག་པ་འདྲ་བ་གཅིག་བྱས་སྟེ། ཕཊ་གཅིག་བྱས་པ་ཙམ་གྱིས་རྡོ་
རྗེ་ཡོངས་སུ་གྱུར་པ་ལས་མ་ཅིག་ལབ་སྒྲོན་སྐུ་མདོག་མཐིང་ནག་དགུར་གྱུར་ཏེ། ཕྱོགས་བཞི་མཚམས་བརྒྱད་དབུས་
དང་དགུར་བཞུགས་ནས། ཟིལ་གནོན་གྱི་སྐབས་སུ་ཁྲོས་མ་ནག་མོ་ཡིན་ནོ། མཆན་དེ་ལ་གནས་པའི་ལྷ་འདྲེ་ཐམས་ཅད་གར་ཡང་འགྲོ་

དབང་མེད་པར་བསྒོམ། ཤིང་གཅིག་ཁེར་སྐྱེས་ཡིན་ན། མ་གཅིག་ལབ་སྒྲོན་གོང་བཞིན་བསྐྱེད་པའི་ཐུགས་ཀ་ནས། ཕཊ་
གཅིག་བྱས་པ་ཙམ་གྱིས། གནམ་ལྕགས་ཀྱི་སྟྭ་རེ་ངར་མ་གཅིག་སྤྲུལ་ནས་འཕངས་ཏེ། ཤིང་དེ་ལ་ཕོག་པས་རྡུལ་ཕྲན་བཞིན་ཏུ་
བཏང་པས། ཕཊ་གཅིག་བྱས་པ་ཙམ་གྱི་གནམ་ལྕགས་གྱིས་སྟྭ་རེ་ཡོངས་སུ་གྱུར་པ་ལས། མ་ཅིག་ལབ་སྒྲོན་སྐུ་མདོག་མཐིང་
ནག་གཅིག་ཏུ་གྱུར་ནས། གོང་བཞིན་གར་ཡང་འགྲོ་དབང་མེད་པར་བསྒོམ། ཡང་ཤིང་ནགས་འཐུག་པོ་ཡིན་ན་མ་ཅིག་ལབ་
སྒྲོན་སྐུ་མདོག་མཐིང་ནག་གོང་བཞིན་བསྐྱེད་པའི་ཐུགས་ཀ་ནས། ཕཊ་གཅིག་བརྗོད་པ་ཙམ་གྱིས་གནམ་ལྕགས་ཀྱི་རལ་གྲི་
རྣོ་བའི་ངར་དང་ལྡན་པ་གཅིག་ཏུ་སྤྲུལ་ནས་འཕངས་སྟེ། ཤིང་ནགས་དེ་རྡུལ་ཕྲན་བཞིན་གོང་ལྟར་བཏང་ནས། ཕཊ་གཅིག་བྱས་

༄༅། །པ་ཙམ་གྱིས་རལ་གྲི་ཡོངས་སུ་གྱུར་པ་ལས་མ་ཅིག་ལབ་སྒྲོན་གོང་བཞིན་དུ་གྱུར་ནས། གར་ཡང་འགྲོ་དབང་མེད་པར་སྒོམ། ཡང་
གཅོད་པས། ས་རྒྱུས་མེད་པའི་ས་ན་ཟིལ་གནོན་འཕངས་པ་ནི། ཚད་མེད་མཛོད་ཆེན་ལས། རང་ཉིད་ཁྲོས་ནག་མོའི་ཐུགས་ཀ་ནས་ཕཊ་གཅིག་བྱས་པ་ཙམ་
གྱིས། གནམ་ལྕགས་གི་རྡོ་རྗེ་རྩེ་དགུ་པ་འཕྲོས་པས་ས་ཕྱོགས་དེར་ཁོག་པ་ཙམ་གྱི་ཙམ་གཞོང་བསྲེག་པ་ལྟར་བྱས་ནས་ཕཊ་ཅིག་བྱས་པ་ཙམ་གྱིས་རྡོ་རྗེ་ཡོངས་
སུ་གྱུར་པ་ལས། དཔའ་བོ་དཔའ་མོའི་གུར་ཁང་། དེའི་རྒྱབ་ཏུ་རྡོ་རྗེའི་དྲྭ་གུར། དེའི་རྒྱབ་ཏུ་མི་ནག་གི་ལག་སྦྲེལ་གྱི་དེའི་རྒྱབ་མུན་ནག་གི་གུར་ཁང་བསྒོམ་ནས། དེར་
གནས་པའི་ལྷ་འདྲེ་ཐམས་ཅད་གར་ཡང་འགྲོ་དབང་མེད་པར་བསྒོམ། དེ་ནས་གཉན་མགོ་མཐོང་བ་དང་། སྔ་མོའི་ཟིལ་གནོན་གང་དགོས་འཕངས་
ཤིང་། སྔ་མ་ལྟར་བྱའོ། །ཡང་ན་གོང་གིས་ཟིལ་གནོན་དེ་རྣམས་གང་ཡང་མི་བྱེད་པར། རི་བྲག་ལ་སོགས་གཉན་ས་ཀུན་

ལ་ཟིལ་གནོན་འདིས་ཆོག་པར་གསུངས་ཏེ། རང་ཉིད་ཁྲོས་མ་ནག་མོའི་ཐུགས་ཀ་ནས་གནམ་ལྕགས་ཀྱིས་རྡོ་རྗེ་འཕྲོས་པ་
ལས་གཉན་ས་གང་ཡིན་པ་ཐམས་ཅད་གཞིག་ནས། ཁྲོས་མ་ནག་མོ་དགུར་སྒོམ་པ་ལ་སོགས་གོང་བཞིན་བྱའོ། དཀར་སྦྱོར་
ལས། སྔ་ཐེམ་སྔ་རུ་མི་ནོན་ན། །དགྲ་ངན་དག་ལ་བྱ་ཤོར་འདྲ། །དེ་ལ་ཟིལ་གནོན་གནད་བདུན་དགོས། །ཅེས་གསུངས་
པའི་དོན་ནོ། དེས་ཟིལ་གནོན་སོང་ནས། གཉིས་པ་ཁྱིམ་ནས་སྒོར་མ་ཕེབས་ཀྱི་བར་དུ། སེམས་བསྐྱེད་པ་ནི། ཞལ་གདམ་
བཅོ་བརྒྱད་མ་ལས། ཕཊ་གཅིག་བརྗོད་པ་ཙམ་གྱིས། རང་གི་སྤྱི་བོར་པདྨ་དང་ཟླ་བའི་གདན་ལ། བླ་མ་ཡི་དམ་ཆོས་སྐྱོང་
ཀུན་འདུས་གྱི་ངོ་བོ་མཚུངས་མེད་དཔལ་ལྡན་རྩ་བའི་བླ་མ་དང་གཉིས་སུ་མེད་པའི་མ་ཅིག་ལབ་ཀྱི་སྒྲོན་མ་སྐུ་མདོག་དཀར་མོ་

༄༅། །བཞུགས་པར་བསྒོམ། ལུས་གདོན་གནས་གདོན་གཉིས་ཀྱིས་གཙོ་བྱས་ནམ་མཁའ་དང་མཉམ་
པའི་སེམས་ཅན་ཐམས་ཅད་སངས་རྒྱས་ཀྱི་ས་ལ་བཀོད་པར་བྱ། དེའི་ཆེད་དུ་གཉན་ས་རི་ཁྲོད་དུ་འགྲོ་སྙམ་དུ་སེམས་བསྐྱེད་
ལ༑ ལུས་ལོངས་སྤྱོད་ཁ་རྗེ་དབང་ཐང་ཡོ་བྱད་དང་བཅས་པ་འབུལ་བར་སྒོམ་ཞིང་། གསོལ་བ་གདབ་པ་ནི། ནམ་མཁའ་དང་
མཉམ་པའི་སེམས་ཅན་ཐམས་ཅད་ཀྱི་དོན་དུ། བདག་འཛིན་བློ་ཡིས་ཐོངས་པར་བྱིན་གྱིས་རློབས། །དགོས་མེད་རྒྱུད་
ལ་སྐྱེ་བར་བྱིན་གྱིས་རློབས། །རང་སེམས་སྐྱེ་མེད་གཅིག་ཆར་དུ་རྟོགས་པ་མཛད་དུ་གསོལ། །ཅེས་དེ་ལྟར་སྒོར་མོ་ཕེབ་
ཀྱི་བར་དུ་གསོལ་བ་གདབ་པར་བྱའོ། དེས་གཉིས་པ་སེམས་བསྐྱེད་པ་སོང་ནས། གསུམ་པ་སྒོར་ཕེབ་ནས་འོག་ལ་ཡོད་པའི་

ཐོག་སྲུང་འདི་ནས་བྱ་གསུངས། མཆན་གཉན་མགོ་མ་མཐོང་གི་བར་དུ། དཀར་སྦྱོར་ལས། གནས་ཚུལ་བཞིའི་དམིགས་པ་བྱེད་པ་ནི། 
ཕཊ་གཅིག་བྱས་པ་ཙམ་གྱིས། ལུས་ནི་རོ་ཡི་ཚུལ་དུ་འགྲོ། །རིག་པ་རོ་ཁུར་ཚུལ་དུ་དམིགས། །གཉནས་དུར་ཁྲོད་དུ་བསམ། །
ལྷ་འདྲེ་གཙན་སྤྱང་ཚུལ་དུ་དམིགས། ཅེས་དེ་ལྟར་གཉན་ས་མགོ་མ་མཐོང་གིས་བར་དུ། ལོགས་སུ་མ་ཡེངས་པར་འགྲོ་
བ་ཡིན། དེ་གསུམ་པ་གནས་ཚུལ་བཞིའི་དམིགས་པ་སོང་ནས། བཞི་པ་གཉན་མགོ་མཐོང་ནས། གཉན་ཁྲོད་དུ་མ་
ཕེབ་ཀྱི་བར་དུ། དམར་མོས་དབང་བསྡུད་བྱེད་པ་ནི། ཕཊ་གཅིག་བྱས་པ་ཙམ་གྱིས། རང་ཉིད་རྗེ་བཙུན་མ་སྐུ་མདོག་དམར་མོ་
མི་རྐང་གི་གླིང་བུ་ཚག་ཚག་འབུད་པས། ཚད་མེད་དཔལ་འབྱོར་མཛོད་ཆེན་ལས། ལྷ་འདྲེ་ཐམས་ཅད་འདར་ཆོམ་ཆོམ་བྱེད་པར་སྒོམ་ལ། །

༄༅། །ཕཊ་གྲངས་མེད་བརྗོད་པ་ཙམ་གྱིས། ལམ་ལ་གནས་པའི་ལྷ་འདྲེ་ཐམས་ཅད་རང་དབང་མེད་པར་འུབ་
འུབ་འདུས་ནས། རང་ཉིད་ལ་སྤུང་གིས་བསྐོར་ནས། གཉན་སར་མ་སླེབ་གྱི་བར་དུ་ལོགས་སུ་མ་ཡེངས་པར་ཕཊ་བརྗོད་ཅིང་
འགྲོ་བ་ཡིན། གཉན་ཁྲོད་དུ་ཕྱིན་པ་དང་། སྔོན་དུ་ཟིལ་གནོན་འཕང་ཟིན་ལས་གྱུར་པའི་མ་ཅིག་ལབ་སྒྲོན་མཐིང་ནག་ལ་སོགས་
དབུས་ཀྱི་གང་དང་གང་ཡིན་པ་དེ། ཕཊ་གཅིག་བྱས་པ་ཙམ་གྱིས་རང་ལ་ཐིམ་པར་བསྒོམ་པ་དང་། ཕྱོགས་བཞི་མཚམས་
བརྒྱད་ཀྱི་ལབ་སྒྲོན་མཐིང་ནག་ལ་སོགས་གང་དང་གང་ཡིན་པ་རྣམས། མལ་དུ་ཡོད་པ་དང་བཅས་པ་དེས་ལམ་ནས་བཀུག་
པའི་ལྷ་འདྲེ་ཐམས་ཅད་གཉན་ས་དེ་བས་གར་ཡང་འགྲོ་དབང་མེད་པར་བསྒོམ་ལ། རང་གི་རྐང་དུང་འབུད་ལ་ཕཊ་དྲག་པོ་

བརྗོད་པ་གལ་ཆེ་བ་ཡིན་གསུངས། དེས་བཞི་པ་ལམ་གྱི་དབང་བསྡུད་རྫོགས་པ་ཡིན། སྤྱི་དོན་གཉིས་པ་གནས་ཀྱི་
བྱེད་ལས་ནི། ཕེབ་ནས་སྔ་བ་རྣམས་བཞི་ནི། གཉན་སའི་དམིགས་དུ་ཕེབས་པ་སྔ། མལ་བཅའ་དབང་བསྡུད་ཟིལ་ནོན་
སྔ། སྙིང་རྗེའི་ཀུན་སློང་དམིགས་པ་སྔ། གཉན་དམིགས་ཐབ་ཁ་བཅའ་བ་སྔ། ཅེས་གསུངས་པས། གཉེན་སར་
ཕེབས་ནས་ཐབ་ཀ་བཙུག་ཤིང་འཚོ་བ་མ་རྫོགས་ཀྱི་བར་དུ་དོན་ལྔ་སྟེ། དང་པོ་གཉན་དམིགས་བཙལ་བ། གཉིས་པ་ཁྲ་ཐེར་
ཕུབ་པ། གསུམ་པ་དབང་བསྡུད་ཟིལ་གནོན། བཞི་པ་དམ་ཚིག་བསྲེབ། ལྔ་པ་ཐབས་ཁ་བཙུག་པའོ།། དང་པོ་གཉན་
དམིགས་བཙལ་བ་ནི། དཔེར་ན་མི་བཙའ་ཨན་ཚུགས་སུ་བསྲེག་ན་ནད་ལ་ཕན་པ་ལྟར། འདིར་ཡང་གནས་ཀྱི་མཚན་ཉིད་ལ་

༄༅། །གཉིས་ཏེ། རིག་པས་བཙལ་ཞིང་རྒྱས་པ་དང་། བརྟུལ་ཞུགས་སྤྱོད་ཅིང་གནས་མིག་བཙལ་བའོ། 
དང་པོ་རིག་པ་དཔྱད་པ་ལ་གསུམ་སྟེ། རྫས་དང་། གཟུགས་དང་། མ་ངེས་པའོ། དེ་ལ་དང་པོ་རྫས་ནི། རིན་ཆེན་འདྲ་བའི་
སྟེང་ན་བསྡད། གདུག་དང་རྒྱལ་མཚན་འདྲ་བའི་ཏོག །དུང་དང་བུམ་པ་འདྲ་བའི་ལྟོ་བ། པདྨ་འདྲ་བའི་ལྟེ་བར། དཔལ་བེའུ་
འདྲ་བའི་དཀྱིལ་དུ་བསྡད། མཆོད་རྟེན་གྱིན་ལྟའི་བུམ་པ། མཐུར་ལྟའི་ཏོག །ཐང་ཕུབ་འདྲའི་དཀྱིལ་དང་འབུར་ས། 
ལུང་གསུམ་དང་སྒང་གསུམ་གྱིས་འདུས་མདོ། ཆུ་སྐོར་འདྲ་བའི་དཀྱིལ། མདུང་འདྲ་བའི་བ་དན། གྲི་འདྲ་བའི་བྲང་བའོ། 
རལ་གྲི་འདྲ་བའི་ཕ་འང་། ཞགས་པ་འདྲ་བའི་ཨ་ལུང་། ཆུ་མིག་མགོ་གཅིག་པའི་མགོ་ཡིན་ཏེ། མགོ་གཉིས་པའི་བར། 

མགོ་གསུམ་མ་གོ་ལྔ་མན་ཆད་ཀྱི་འདུས་མདོ། མགོ་དགུ་ལ་སོགས་གྲངས་མང་གི་དཀྱིལ། མཚོའི་ཕོ་བྲང་འབུར་ས་སྟེ། 
ཀུན་ནས་སྤུང་འདྲ་དག་གི་དཀྱིལ། ཁྲི་བརྩེག་རྒྱབ་ཡོལ་བྲེས་འདྲ་དང་། གྲོང་དང་ཕོ་བྲང་བརྩེག་པ་འདྲ་བའི་སྟེང་། མཚོ་ཡི་
ཕུག་ཡིན་ཏེ། གཞན་ཡང་དུར་གླིང་གང་ཡིན་གྱི་དཀྱིལ་གཅིག་པའི་སྟེང་། ཁྱད་པར་རྒྱ་མཚོའི་ཟངས་ཁ་ཡོད་སར་བསྡད། 
རི་བོའི་རྩེ་དང་སུལ། ཕུག་པའི་ནང་གྲེ་བ་དང་པོ་བར་དག་ཏུ་བསྡད། མཆོད་རྟེན་རྩ་བ། མཆོད་རྟེན་ཞིག་རལ་གྱི་དཀྱིལ། 
ལྷ་ཁང་གི་སྒོ་ཐེམ་འམ་བསྐོར་ཁང་། མགྲོན་ཁང་གི་སྒོ་ཐེམ། གསལ་མཁར་མང་པོའི་དཀྱིལ། ཁ་ཡར་གྱི་ཐོག །
གངས་རི་རི་རབ་ཀྱི་རྩེ། དེ་ནས་སྙིང་དང་ལྟེ་བ། ཤ་རལ་ཤལ་གྱི་ནང་། ཆུ་ཕྱར་སྣ་དང་རྩ་བ། བྲག་ནག་དག་གི་རྩ་བ། 

༄༅། །བྲག་དཀར་རྩེ་དང་། བྲག་དམར་སྲང་ལ་བསྡད། དིལ་མགོ་ནུ་མ་འདྲ་བའི་ཏོག །གོང་བུ་ཨ་འདྲ་བའི་
བར། སོག་པ་འདྲ་བའི་ཚུན་རྐང་སྟེང་། སྨན་ལམ་དཀྱིལ། ནག་མེད་ཤིང་གཅིག་གང་ཡིན་ཡང་། གྲང་ཕུང་རྐང་གཅིག་
རྩ་བ་སྟེ། ཤུག་པ་འབོ་ལོ་ལྕང་མའི་ཀ་བྲག་ལྟག་པ་དག་ཏུ་འདུག །ཁང་རལ་དག་གི་མཛོད་སྒོ། མཁར་གྱི་ར་ཞོལ། ཆུ་
གཙང་ཁུག །འདུས་སྣ། མཚོ་འཁྱིལ་སྣ། སྒང་རིང་པོའི་སྣ། ཐང་ཆེན་པོ་དང་། ལམ་རྒྱ་གྲམ་དང་། ཚོང་འདུས་ཀྱི་
དཀྱིལ་དུ་བསྡད། གཉིས་པ་གཟུགས་ནི། སེངྒེ་འདྲ་བའི་དྭངས་ཁ། དོམ་དང་སྤྱང་ཀུ་འདྲ་བའི་སྡེར་མོ། སྟག་འདྲེ་བའི་
ཁ་འཛུམ། བྱ་དང་མི་འདྲ་བའི་སྙིང་ཁ། གླང་ཆེན་འགྱིང་འདྲའི་སྣ་ལྗགས་དང་། སེངྒེ་འདྲ་བའི་གཡུ་རལ། ཁ་དང་སྙིང་

ཁ༑ སྟག་འདྲ་བའི་སྡེར་མོའི་ཁ་དང་སྣའི་བར། སྒང་འདྲ་བའི་ཟེ་བ། སྤལ་པ་གྱེན་རྒྱུ་འདྲ་བའི་སྙིང་ཁ། མཐུར་རྒྱུད་འདྲ་བའི་སྣ། 
རྟ་གྱེན་རྒྱུ་འདྲ་བའི་མགོ །མཐུར་རྒྱུ་འདྲ་བའི་སྣ། གླང་ཆེན་རྒྱུ་འདྲ་བའི་རྐེ །མཐུར་རྒྱུ་འདྲ་བའི་སྣ། གཡག་དང་སྡིག་པའི་རྭ་
བར། སྦྲུལ་འཁྱིལ་འདྲ་བའི་ཁ་དང་དཀྱིལ། ཉ་འཕྲེད་ཉལ་འདྲ་བའི་གཤོག་པ། བུད་མེད་འདྲ་བའི་སྐུ་སྟེང་། བྱོལ་སོང་
འདྲ་བའི་རྭ་བར། བྱ་འདྲ་བའི་ཁ་དང་བྱེ་བ། སྐྱིལ་ཀྲུང་བཅས་འདྲ་དང་གན་རྐྱལ་དང་། བཙུན་མོའི་བྲང་རྒྱན་ཐོག་འདྲ་དང་། 
རྒྱལ་བློན་གདན་ལ་བཞུགས་འདྲའི་སྙིང་ཁ་དང་ལྟེ་བ། འཐབ་འཛིང་འདྲ་བའི་བར་དང་འགྱེད་ས་ཡིན། ཕ་རི་ལེན་གྱི་རྒྱང་བཅད་
ཀྱང་། བྱ་ཕག་སྦལ་སྦྲུལ་ལྕང་མོ་ལ་སོགས་སྣ་ལ་འདུག་གོ །གསུམ་པ་མ་ངེས་པ་ནི། ནགས་འཐུག་པོའི་སྲབ་ས། སྲབ་

༄༅། །པའི་མཐུག་ས། ས་འཇམ་པོའི་རྩུབ་ས། རྩུབ་པའི་འཇམས། མདོར་ན་རང་གི་ཡང་འདི་ན་གཉན་
བསམ་སར་བསྡད་པར་བྱའོ།། །།གཉིས་པ་བརྟུལ་ཤུགས་སྤྱོད་ཅིང་གནས། དམིགས་བཙལ་བ་ནི། ཐང་ཆེན་པོ་
ལ་སོགས་ལ་གཉན་སའི་དམིགས་མ་རྙེད་ན། རང་ཉིད་ཁྲོས་མ་ནག་མོའི་རང་བཞིན་ཅན་མི་ལྤགས་གིས་གཡང་གཞི་
སྐུ་ལ་གསོལ་བ། ཞབས་གར་ཐབས་སུ་མཛད་པ། ཕྱག་ན་ཐོད་རྔ་དཀྲོལ་བར་བསྒོམ་ལ། ཕཊ་བརྗོད་ཅིང་གཉན་ས་
ལ་བསྐོར་བ་བྱེད་ཅིང་། སྐྲག་འུབ་ཀྱིས་བྱུང་བའམ། སྦྲིད་ཟིང་གྱིས་བྱུང་པ་འམ། སྐྱི་ཤ་ཟ་བའམ། བག་དྲོ་བ་ཉམས་
དགའ་བ་དེ་ལྟ་བུ་བྱུང་སར་བསྡད་དོ། ཅེས་མན་ངག་གསེར་ཐུར་ལས་གསུངས་སོ། སྤྱིར་གཉན་ས་ཆེན་པོ་ཡིན་ན་

གཅོད་དཔོན་གང་གཉན་སར་བསྡད། དེ་མཆན་གཉན་ས་གཅིག་ལ་ནད་པ་དེ་ནས་གཉན་ས་ལ་ཐབས་ཁ་བཅའོ། ནད་པ་
དང་གཅོད་དཔོན་ཐག་ཉེ་བ་གལ་ཆེའོ། གཉན་ས་ཆུང་ན་གར་གཉན་སར་ནད་པ། དེ་ནས་གཉན་ས་གང་དང་འདྲ། 
དེས་གཉན་དམིགས་བཙལ་བ་རྫོགས་ནས།། །།གཉིས་པ་ཁྲ་ཐེར་ཐུབ་པ་ནི། གསེར་ཞུན་མ་ལས། གཉན་དམིགས་
གང་ཡིན་པའི་ཐོག་ཏུ། ཁྲ་ཐེར་ཕུབ་མ་ཐག་ཏུ་ཕན་བཞི་བརྗོད་ལ། དང་པོ་ཁྲ་ཐེར་མ་ཅིག་ལབ་ཀྱི་སྒྲོན་མ་སྐུ་མདོག་དཀར་
མོར་བསྒོམ། གཉིས་པ་ཆེན་ཐག་རྣམས་འཇའ་ཚོན་གྱི་དྲ་བར་བསྒོམ། གསུམ་པ་ཕུར་པ་རྣམས་མཁའ་མགྲོ་མ་སྡེ་
བཞིར་བསྒོམ། ཁྲ་ཐེར་མ་ཅིག་དང་མཁའ་འགྲོ་སྡེ་ལྔར་རེད་པ་ཡིན། བཞི་པ་རྔོག་རྐེ་རྣམས་རིགས་ལྔའི་ཕྱོགས་བཙུན་

༄༅། །དུས་ཤར་ནས་གཡས་བསྐོར་དུ་རིམ་པར་བཙུག་ཤིང་། བུདྡྷ་ཌཱཀྐི་ནི་ཧཱུྃ། ཅེས་སོགས་བརྗོད་ཅིང་། མཆན ཀྱི་མཁའ་འགྲོ་
མ་གྲངས་མེད་པ་བསྒོམ་པ་ཡིན་ནོ། དེ་ལྟར་བྱིན་རླབས་ཐོན་ནས་དམ་ཚིག་ལ་མི་འགོམ་པ་གལ་ཆེ་བ་ཡིན། ཁྲ་ཐེར་གྱི་
ནང་དུ་ཉལ་ས་བདེ་མོ་ཐོན་མ་ཐག་ཏུ། ཕཊ་གཅིག་བརྗོད་པ་ཙམ་གྱིས། ཞབས་དེ་ལྕགས་མཁར་ནག་པོ་གྲུ་གསུམ་
གཏིང་ཟབ་པ། ཕྱི་ན་གས་མེད་པ། ནང་ན་སྲུབ་མེད་པ་གཅིག་རེད་པར་སྒོམ། དེས་གཉིས་པ་ཁྲ་ཐེར་ཕུབ་པ་སོང་
ནས། གསུམ་པ་དབང་བསྡུད་ཟིལ་ནོན་བྱེད་པ་ལ། དང་པོ་དབང་བསྡུད་ནི། རང་ཉིད་ཁྲ་ཐེར་གྱིས་སྒོ་ལངས་ཏེ། 
སྟན་མཆན་ཁུང་དུ་བཅུག་ཅིང་ཞལ་ཕྱིར་གྱུ་ནས། ཕཊ་གཅིག་བྱས་པ་ཙམ་གྱིས། རང་ཉིད་རྗེ་བཙུན་མ་སྐུ་མདོག་

དམར་མོ་ཞལ་གཅིག་ཕྱག་གཉིས་པ། གཡས་ན་མི་ལྤགས་གིས་གཡང་གཞི་དབྱུག་ཏོར་གཟད་ནས་བསྣམས་པ། 
གཡོན་ན་མི་རྐང་གི་གླིང་བུ་ཚག་ཚག་འབུད་པར་སྒོམ་ལ། རྐང་དུང་འབུད་ཅིང་ཕཊ་སྒྲ་དྲག་ཏུ་བརྗོད་ལ་འདི་སྐད་དོ། འོ་
གཙོ་བོ་ཡིས་གདོན་ཆེན་བཅོ་བརྒྱད། བྱིས་པའི་གདོན་ཆེན་བཅོ་ལྔ། ཕོ་གདོན་འབྱུང་པོ། མོ་གདོན་སྲིན་མོ། ཀླུ་གདོན་
ས་བདག །གཟའ་གདོན་རྒྱུ་སྐར། མཐོ་སྲིད་པའི་རྩེ་མོ་མན་ཆད། དམའ་ན་རག་གིས་དམྱལ་ཁམས་ཡན་ཆད། 
མཐོ་ནམ་མཁའི་ལྷ་ཕྲན་མེན་ཆད། དམའ་བ་ས་འོག་གི་ལྟོ་འཕྱེ་ཡན་ཆད། དཔེ་དཀར་རྒྱལ་པོ་མན་ཆད། ཡུལ་འདྲེ་
ས་སྲིན་ཡན་ཆད། སྣང་ཞིང་སྲིད་པའི་ལྷ་འདྲེ་ཐམས་ཅད་ཚུར་འདུས། འི་ཁྱད་པར་དུ་གཉན་ཁྲོད་འདི་ན་གནས་པའི་

༄༅། །དཀར་པོ་ལྷ་ཡི་སྡེ་ཚན། ནག་པོ་བདུད་ཀྱི་སྡེ་ཚན། དམར་པོ་བཙན་གྱི་སྡེ་ཚན། ཁྲ་བོ་གཟའ་ཡི་
སྡེ་ཚན། འཕན་པོ་གཉན་གྱི་སྡེ་ཚན། ཕྱུག་པོ་ཀླུའི་སྡེ་ཚན། རཀྵ་སྲིན་པོའི་སྡེ་ཚན། ཕོ་མོ་མ་ནིང་གི་སྡེ་ཚན་དུ་གཏོགས་པའི་
ལྷ་འདྲེ་ཐམས་ཅད་ཚུར་འདུས། འི་ཁྱད་པར་དུ་ཡང་ཆེ་གེ་མོའི་ནད་པ་མེད་ན་མི་དགོས། ཕུང་པོ་ཁམས་དང་སྐྱེ་མཆེད་ལ། དང་པོ་ནད་ཀྱི་
སྣ་འདྲེན་པ། བར་དུ་ནད་ཀྱི་ཚང་བཅའ་བ། ཐ་མ་ནད་ལ་མི་ཕན་པར་བྱེད་པའི་ཕོ་གདོན་འབྱུང་པོ། མོ་གདོན་སྲིན་མོ། ཀླུ་གདོན་
ས་བདག །གཟའ་གདོན་རྒྱུ་སྐར། མཚེལ་འདྲེ་མི་ལ། བསྭེ་རག །འགོང་པོ། ཐིལ་རང་། གྲིའོ་གྲི་མོ། གནའ་འདྲ་རྙིང་
པ༑ ད་འདྲེ་སོ་མ། ཡུལ་འདྲེ་འཁྱམས་པོ། ཟ་འདྲེ་ཤི་གཤེད། ཁའི་དབུགས་འཕྲོག་པ། ཁོང་པའི་སྲོག་གཅོད་པར་བྱེད་

པའི་བདུད་དང་ལོག་པར་འདྲེན་པ་ཐམས་ཅད་ཚུར་འདུས། དེ་ལྟར་ཁྲ་ཐེར་གྱི་ཕྱོགས་བཞི་དབུས་དང་ལྔ་ནས་འབོད་པ་ཡིན། དེ་ལྟར་
བྱས་པས་སྣང་སྲིད་ཀྱི་བཀའི་ལྷ་མ་སྲིན་སྡེ་བརྒྱད་རྣམས་རང་གི་ཕྱི་རོལ་མ་ཅིག་ལབ་སྒྲོན་བརྒྱད་ཀྱི་ནང་དུ་ཚུད་པར་བསྒོམ། 
གནས་གདོན་ལུས་གདོན་གཉིས་རང་གི་ཞབས་ལྕགས་མཁར་ནང་དུ་ཚུད་པར་བསྒོམ། ནང་ནུབ་ཀྱི་གཏོར་བསྔོས་བྱེད་དུས་སུ། 
བསྲུང་འཁོར་དེ་ལྕགས་མཁར་གྱི་ཁ་ཡན་ཆད་ལ་དབུགས་པ་ཡིན། ཡང་དབང་བསྡུད་ཀྱི་དམིགས་པ་བྱས་ལ། འཻ་ཁྱད་པར་
དུ་ཡང་གཉན་ཁྲོད་འདིན་གནས་པའི་སྣང་ཞིང་སྲིད་པའི་ལྷ་འདྲེ་ཐམས་ཅད་ཉོན་ཅིག །ཁྱེད་རྣམས་ལས་དང་ཉོན་མོངས་པའི་
དབང་དུ་གྱུར་པ་ཡིན་པས། བདག་གིས་ཁྱེད་རྣམས་ལ་ཟབ་མོ་ཆོས་ཀྱི་འབྲེལ་པ་བྱེད། དམ་པ་ཆོས་ཀྱི་འཁོར་ལོ་བསྐོར་

༄༅། །བྱང་ཆུབ་མཆོག་ཏུ་སེམས་བསྐྱེད་ནས། རྣམ་མཁྱེན་སངས་རྒྱས་ཀྱི་ས་ལ་དགོད་པའི་ཕྱིར་འདིར་འོང་
བ་ཡིན་པས། བདག་གིས་ཕྲིན་ལས་མྱུར་དུ་བསྒྲུབ་ཅིག །གལ་ཏེ་ཕྲིན་ལས་མྱུར་དུ་མི་སྒྲུབ་ན། ཡུལ་ཁམས་འདིར་མཛེ་ཤའི་
ཐང་མལ་གདལ། མཛོ་ཁྲག་གི་རྒྱ་མཚོ་བསྐྱིལ། མཛེ་རྐང་གིས་ཀ་བ་བཙུག །མཛེ་རུས་ཀྱིས་གདུག་ཕུབ། མཛེ་ལྤགས་
གིས་བླ་རེ་བྲེས་ནས། ཕོ་བྲང་བཅའ་བ་ཡིན་ཏེ། འཁོར་བ་མ་སྟོང་གི་བར་དུ་ལྷ་འདྲེ་ཁྱེད་རྣམས་དང་འབྲལ་མེད་ད་གནས་འདི་བས་
སྐད་ཅིག་ཀྱང་གཡོ་བར་མི་བྱེད་དོ། ཅེས་ངག་ཏུ་བརྗོད། ཡིད་ལ་རྒྱུན་དུ་བསམ་ན། གདོན་མི་བྲོས་པ་དང་། མྱུར་བའི་གནད་ཡོད་
དོ། དེ་བས་ད་ལྟ་ཉིད་དུ་བདག་གི་ཕྲིན་ལས་མྱུར་དུ་སྒྲུབས་ཤིག །ཕཊ། ཅེས་ལན་གསུམ་བརྗོད་པས་དམིགས་མེད་སྒོམ། 

གལ་ཏེ་གདོན་བྲོས་པའི་རྟགས་རྨི་ལ་མ་ལ་སོགས་བྱུང་ན། འདི་ལྟར་བྱ་སྟེ། དཀར་སྦྱོར་ལས། གདོན་རྣམས་གཞན་དུ་བྲོས་པ་ན། །
དེ་ལ་ཕོ་ཉ་དངུལ་དཀར་བཏང་། །ཅེས་གསུངས་ཕྱིར་ན་ཞི་བ་ལྟར། །རང་ཉིད་མ་ཅིག་ཐུགས་ཀ་ནས། །འོད་ཟེར་ལྕགས་ཀྱུ་ལྟ་བུ་
འཕྲོས། །སྣང་སྲིད་བཀུག་ལ་རང་འོག་བསྡུ། །ལན་གསུམ་བྱས་ནས་ལུས་སྦྱིན་བྱ། །སྙིང་རྗེའི་སེམས་ལྡན་སྟོང་ཉིད་སྒོམ། །
དེས་ཀྱང་འོངས་པར་མ་འདོད་ན། །དམར་ནག་ལྕགས་ཀྱུའི་དམིགས་པ་དགོས། །ཅེས་གསུངས་ཕྱིར་ན་དྲག་པོ་ལྟར། །རང་
ཉིད་ཁྲོས་མའི་ཐུགས་ཀ་ནས། །འོད་ཟེར་རྡོ་རྗེའི་ཚྭ་ཚྭ་ཅན། །ལྕགས་ཀྱུ་ནག་པོའི་རྣམ་པ་འཕྲོས། །འཇིག་རྟེན་ཁམས་ཀྱི་
ལྷ་འདྲེ་རྣམས། །གནས་དང་བཅས་པ་བཀུག་པར་བསམ། །རང་དབང་མེད་པར་འོག་ཏུ་འདུས། །ཕ་མར་དམིགས་ལ་ལུས་

༄༅། །སྦྱིན་བྱ། །གསུམ་ལས་མི་མང་སྐྱེ་མེད་སྒོམ། །ཡང་ན་ནད་པ་གལ་ཆེན་ཡོད་པའམ། །ཡང་ན་རང་ཉིད་
ན་བ་ཡིན་ན། འདི་སྐད་འབོད་དོ། འཻ་གཉན་ཁྲོད་འདི་ན་གནས་པ་ཐམས་ཅད་གསོན་ཅིག །ཁྱེད་རྣམས་ཀྱི་ཆེ་གེ་མོའི་འདི་རབ་མནར་མེད་
པའི་དམྱལ་བར་བསྐྱུར་ལ་གཏན་དུ་ཐར་དུས་མེད་པར་གྱིས་ཤིག །འབྲིང་ད་ལྟ་ཉིད་དུ་ཟོལ། མལ་དུ་ཏིལ་འབྲུ་མ་ཙམ་ཡང་མ་ལུས་པ་
གྱིས་ཤིག །ཐ་མོ་ཡང་ན་མི་ཐུབ་པ། ཤི་མི་ཐུབ་པ། དབུགས་ཕྱི་ནང་རྒྱུ་མི་ཐུབ་པ། འདི་བས་ཀྱང་ཐུ་བའི་ནད་རིགས་བཞི་བརྒྱ་
རྩ་བཞི། བགེགས་རིགས་སྟོང་ཕྲག་བརྒྱད་ཅུ། བྱིས་པའི་གདོན་ཆེན་བཅོ་ལྔ། བློ་བུར་གཉིས་ཁྲི་གཅིག་སྟོང་། ཡེ་འབྲོག་
སུམ་བརྒྱ་དྲུག་ཅུ་ཐམས་ཅད་ཐོང་གཅིག །དེ་ལྟར་མ་བྱེད་པ་ན་ར་ཀན། ཚར་ནས་གདན་བཏིང་བ་དང་སྤྲད་ལ། ཕཊ། གཅིག་བྱས་

པ་ཙམ་གྱིས། ལྕགས་མཁར་གྱི་ཁ་དེ་མི་ལྤགས་གྱི་གཡང་གཞི་ཅིག་གིས་བཀབ་པར་བསྒོམ་ལ། གཉིས་པ་ཟིལ་གནོན་ནི། 
སྟན་ཐོག་དུ་འདུག་ས་དང་སྤྲད་ལ། ཕཊ་བྱས་པ་ཙམ་གྱིས་རང་ཉིད་དཔའ་བོ་གོ་རྗེ་བའི་ཚུལ་གྱིས། མ་ཅིག་ལབ་སྒྲོན་སྐུ་མདོག་
མཐིང་ནག་ཞལ་གཅིག་ཕྱག་གཉིས་སྤྱན་གསུམ་མཆེ་བ་བཞི་གརྩིགས་པ། ཕྱག་གཡས་ན་ཐོ་བ། གཡོན་ལྕགས་ཀྱུ་བསྣམས་
པ་གཅིག་རེད་པར་བསྒོམ། ངག་ཏུ་ཧཱུྃ་ཧཱུྃ་ཧཱུྃ་ལན་བདུན་བརྗོད་པ་ཙམ་གྱིས་རང་གི་ཐུགས་ཀ་དང་། སྨིན་མཚམས་དང་། བ་
སྤུའི་གསེབ་ནས་ཁྲོ་ཆུང་རང་འདྲ་བ་གྲངས་མེད་པ་སྤྲོས་པས། ལྷ་འདྲེ་ཐམས་ཅད་གར་ཡང་འགྲོ་དབང་མེད་དེ། རང་ལ་ཕྱག་
རྒྱ་བཅའ་ཞིང་། བཀའ་ཉན་གསུང་སྡོད་པར་བསྒོམ། །ཁྲོ་ཆུང་རྣམས་ཀྱང་སྔ་མོའི་ལབ་སྒྲོན་དང་འཆབ་པའི་གུར་གཅིག་སྒོམས་

༄༅། །དེས་གསུམ་པ་དབང་བསྡུད་ཟིལ་ནན་སོང་ནས། བཞི་པ་དམ་ཚིག་བསྲེ་བ་ནི། ཕཊ་གཅིག་བྱས་པ་ཙམ་
གྱིས་མ་ཅིག་གིས་མདུན་གྱི་ནམ་མཁར་སྐྱབས་ཡུལ་བསྒོམ། གཉིས་པས་རང་ཉིད་ཐ་མལ་བ་རེད་ནས་སྐྱབས་འགྲོ་སེམས་
བསྐྱེད་དབྱིངས་རིག་བསྲེ་བ། དཀར་འགྱེད་ཡན་ཆད་ཀྱི་བྱེད་ལས་རྣམས་འོག་ཏུ་ཞིབ་པས་འདིར་ལན་མཛོད། ཡང་ན་མ་
སྐབས་ན་ལྷ་འདྲེའི་དོན་དུ་སྐྱབས་འགྲོ་སེམས་བསྐྱེད་ཁོ་ན་བྱས་ཀྱང་ཆོག་གསུངས། དེས་བཞི་པ་དམ་ཚིག་བསྲེ་བ་སོང་ནས། 
ལྔ་པ་ཐབ་ཁ་བཙུག་ཤིང་ཅི་སྲིད་སངས་མ་རྒྱས་བྱང་མ་ཆུབ། བྱམས་མགོན་གྱི་བསྟན་པ་མ་དར་གྱི་བར་དུ་ལྷ་འདྲེ་ཁྱེད་རྣམས་དང་
འབྲལ་མེད་དུ་གནས་འདིར་ཕོ་བྲང་བཅའ་བ་ཡིན་བརྗོད། དེ་ནས་བཟའ་བཏུང་གི་རིམ་པ་གང་ཡིན་སྐབས་འདིར་བྱེད་པ་ཡིན་

གསུངས། གལ་ཏེ་སྔོ་ཐབ་ཤོར་ན། རི་པ་ཀུན་གྱི་རང་རང་ལབ་སྒྲོན་སྐུ་མདོག་དམར་མོར་བསྒོམ་ལ། ཀུན་གྱི་ཐབས་འདུལ་ཟེར་ཞིང་
ཕཊ་གྲངས་མེད་བརྗོད་པ་ཙམ་གྱིས། རང་གི་ཐུགས་ཀ་ནས་གསེར་གྱི་རྡོ་རྗེ་དང་གནམ་ལྕགས་གིས་རྡོ་རྗེ་གཉིས་འཕྲོས་
བྱས་པས། ཁོའི་གནས་ཁང་བཤིག་ནས། ཁོ་རང་ལ་རྒྱབ་སྡིག་བྱས་པས་གར་ཡང་འགྲོ་དབང་མེད་པར་སྒོམས། །
དེ་མ་བྱས་ན་ཤུ་ཐོར་ལ་སོགས་པ་འོང་བ་ཡིན་པས། ཧུབ་ནི་ཕྱུར་ཙ་རི་པ་ཀུན་གྱིས་ཐུགས་དམ་མཛད་པ་གལ་ཆེ། དེའི་རྗེས་
སུ་ཕཊ་གཅིག་གིས་མི་དམིགས་པའི་ངང་ལ་བཞག་གོ །ཡང་ན་ཐབ་འདུལ་འདི་ལྟར་བྱ་སྟེ། རང་གིས་ཤ་ཁྲག་ཉིལ་གྱིས་
སོང་བ་དེ། སྣང་སྲིད་ལ་སོགས་ཐབས་བདག་ཐམས་ཅད་ཀྱིས་ཟོས། འཐུང་ཚིམ་ནས་དགྱེས་པར་བསམ། ཐབ་བདག་

༄༅། །དེའི་ནད་དང་ཐབས་ཀྱི་རླངས་པ་མ་ལུས་པ་ཐམས་ཅད་བདག་ལ་ཐིམ་པར་བསམ་ཞིང་ངག་ཏུ་ཡང་
བརྗོད་དོ། ཅེས་ཚད་མེད་དཔལ་འབྱོར་ལས་གསུངས་སོ། དེས་གནས་ཀྱི་བྱེད་ལས་རྫོགས་ནས། དེ་རྣམས་ཀྱིས་
སྦྱོར་བ་སྔོན་འགྲོའི་ཆོས་སོང་ནས།། །།སྤྱི་དོན་གཉིས་པ་དངོས་གཞི་ལག་ལེན་གྱི་རིམ་པ་ཟུར་དུ་གསལ།།

ཆ༽ ༄༅། །བདུད་ཀྱི་གཅོད་ཡུལ་དགོས་འདོད་ཀུན་འབྱུང་རིན་པོ་ཆེ་མུ་ཏིག་གི་ཕྲེང་བ་ཞེས་བྱ་བ་བཞུགས་སོ།། སྨད་ཆ། 

༄༅། །སྤྱི་དོན་གཉིས་པ་ནད་གདོན་གཟེར་བུ་ལ་གསུམ་སྟེ། ནད་གཅོད་པར་བྱེད་པའི་རིམས་པ་དང་། 
གདོན་གཅོད་པར་བྱེད་པ་དང་། ལོག་ནོན་གཟེར་བུའི་གདམས་པ་དང་གསུམ་མོ། དང་པོ་ན་གཅོད་ནི། 
འགོ་བའི་ནད་དྲག་པོ་ཡོད་པའི་སར་འགྲོ་བའི་ཚེ། སྙེམ་མ་ཞུགས་པར་ཉམས་ང་དང་བག་ཚ་མེད་པར་ལྷན་
གྱིས་ཕྱིན་ལ། རང་གིས་ལུས་སེམས་ཕྲལ་ལ། ནད་དེ་ལ་ཡང་དྲག་ཏུ་སྣོམ་ཅིང་། སྣ་བུག་གིས་ནང་
དུ་རྔུབ་ཅིང་ཁོང་དུ་མིད་པས་ནད་ཐམས་ཅད་རྩ་དབུ་མའི་ནང་ལ་ཡར་སོང་བས། ཐམས་ཅད་རང་བཞིན་

༄༅། །མེད་པར་སྟོང་སང་སང་སོང་བར་བསམ་ཞིང་། ཉམས་པ་མེད་པར་བྱའོ། ཞལ་གདམ་
བཅུ་གསུམ་མ་ལས། ཁྱད་པར་ཚ་བའི་ནད་རྟགས་ལ། །རོ་སྟོད་ཡན་ཆད་གང་ཡང་རུང་། །གཟེར་གྱི་རིགས་
བྱེད་མདའ་རྒྱབ་འདྲ། །དབུགས་རྒོད་ལུད་པ་ཁམས་ནག་འོངས། །དེ་ལ་དམིགས་པ་འདི་ལྟར་བྱ། །སེམས་
བསྐྱེད་སྐྱབས་འགྲོ་ལུས་མཆོད་ནི། །གྲངས་མེད་བརྒྱ་འམ་ལོ་གྲངས་གཅིག །ཡང་ན་ཉི་ཤུ་རྩ་གཅིག་
བྱ། །དེ་རྗེས་གཟེར་རམ་གང་ན་སར། །འཇིག་རྟེན་ལྷ་འདྲེ་མ་རུང་ནི། །ལག་ན་གནམ་ལྕགས་འབུག་

ཆུང་གིས། གཏམ་གྱིས་ཕུག་ནས་ཁྲག་གིས་ནད། ཁོང་ཁྲག་ནད་དང་བཅས་པ་དེ། །འཇིགས་པའི་འདྲེ་དེས་འཇིབ་པར་བསམ། །
དེ་ལ་ཅི་ནུས་གྲངས་མང་བྱ། །གཞན་ཡང་རང་གིས་མདུན་ཉིད་དུ། །མཚན་མོ་རྫས་ལ་རིག་པ་གཏད། །རིག་པ་ནང་དུ་མི་
བསྐྱིལ་ན། །ཕྱིར་ཕྱུང་གླིང་བཞི་བསྐོར་བར་དམིགས། །བར་བར་སྟོང་ཉིད་སྤྲོས་བྲལ་ལ། །མ་ཡེང་རིག་པ་ཧྲིག་གེར་བཞག །
ཅི་ལྟར་གཟེར་ཐུང་གར་བཅས་ཀྱང་། །དམིགས་པ་འདི་ཡིས་སོས་པར་འགྱུར། །ཚ་ནད་བཅོས་པའི་གདམ་པ་ཡིན། །
བར་བར་ཆུ་ཡི་འཁོར་ལོ་ཡིས། །རོ་སྟོད་ཡན་ཆད་གང་ནས་ནི། །འཁྱག་ཅིང་འདར་བའི་སེམས་གཏད་ལ། །དམིགས་
པ་གཏད་ཅིང་སྦྱང་གྱུར་ན། །ཁ་ཟས་ཤ་ཆང་དྲོད་ཅན་རྟེན། །ཚ་བའི་རིགས་བྱེད་འཇོམས་པར་འགྱུར། །གྲང་བའི་ནད་སེལ་

༄༅། །གསུང་སྒྲོས་ནི། །སྨད་དུ་ན་བ་གྲང་བ་ཡིན། །རྒྱུ་ལོང་འཁྲོག་ཅིང་མཁལ་རྐེད་ན། །སྦོས་ཞིང་འཁྲོག་
ཞིང་སྦྲང་ལ་སོགས། །དེ་ལ་དམིགས་པ་འདི་བཞིན་བྱ། །སེམས་བསྐྱེད་སྐྱབས་འགྲོ་ལུས་མཆོད་སོགས། །བརྒྱ་འམ་ལོ་
གྲངས་ཉེར་གཅིག་བྱ། །འཇིག་རྟེན་འདྲེ་ནི་གཏུམ་པོ་གཅིག །ལུས་པོ་ལྕགས་བསྲེག་འབར་བ་ཡིས། །གྲང་བའི་རིགས་
བྱེད་ཐམས་ཅད་རྣམས། །རྩྭ་སྦུར་མོ་ལ་སྲེག་པ་བཞིན། །བསྲེག་ནས་ནད་ཀྱང་མ་ལུས་ཏེ། །རུས་པ་སྔོན་པོར་གྱུར་པར་
བསམ། །མ་ཡེང་རིག་པ་དེ་ལོ་གཏད། །རླུང་གཉིས་ཁ་སྦྱོར་དྲག་ཏུ་བཟུང་། །གཞན་ཡང་མེ་ཡི་དཀྱིལ་འཁོར་དུ། 
རང་ཉིད་ཚུད་པར་བསམ་བྱས་ལ། །རིག་པ་ནང་དུ་གཅུན་པར་བྱ། །རིག་པ་ཕྱི་རུ་མི་ཕྱུང་ནས། །དམིགས་པའི་རང་བཞིན་

གསལ་གྱུར་ན། །ཅི་ལྟར་གྲང་བའི་རིགས་བྱེད་རྣམས། །མ་ལུས་སེལ་བ་བྱེད་པ་ཡིན། །རླུང་གི་ནད་སེལ་གསུང་
གི་སྒྲོན་མ་ནི། །མགོ་དང་ཡན་ལག་ན་བ་དང་། །ལུས་པོ་འདར་ཞིང་འཕྱོ་སང་བྱེད། །བར་དུ་སྤྱི་ཁྱབ་ལུས་ཀུན་
ཡང་། །གཡོ་ཞིང་སྐིག་པ་ལ་སོགས་ཏེ། །འགྲོ་འདོད་ཟས་ལ་ཡིད་མི་དགའ། །ད་ནི་རླུང་ནད་བཅོས་པའི་ཐབས། །
རང་གི་ལུས་དང་ལོངས་སྤྱོད་ལ། །ཆགས་སེམས་འཛིན་པ་མི་བྱ་ལ། །སེམས་བསྐྱེད་སྐྱབས་འགྲོ་ལུས་མཆོད་ནི། །
སྔ་མ་བཞིན་དུ་གྲངས་མེད་བྱ། །རིག་པ་རང་སར་ཀློད་ལ་བཞག །མ་རུང་གདུག་པའི་གཟུགས་ཅན་གྱིས། །ཕུང་པོ་
ཁམས་དང་སྐྱེ་མཆེད་རྣམས། །སའི་འོག་ཏུ་ཁྱེར་ནས་ནི། །ཕག་ནག་འཇིགས་པ་བརྒྱ་འམ་སྟོང་། །གྲངས་མེད་

༄༅། །བསམ་གྱིས་མི་ཁྱབ་པས། །ཤ་ཟོས་ཁྲག་འཐུང་བཏེད་པར་སྒོམས། །ཤེས་པ་ཀུན་ཏུ་མི་འཕྲོ་
ཞིང་། །དབང་པོ་ཞི་དམད་ཞི་གནས་ལ། །སེམས་ཉིད་མ་བཅོས་ཀློད་ལ་བཞག །དཀར་སྦྱོར་ལས། མགོ་བོ་ན་ཞིང་
མ་བདེ་ན། །མགོ་བོ་པདྨ་སྟོང་དུ་གས། །ཁ་ཁར་གྱེས་ལ་ཤེས་པ་གཏད། །ཀླད་པ་བྱ་ཁྱུང་གྲངས་མེད་ཀྱིས། །
ཟོས་ནས་དམིགས་མེད་ངང་ལ་བཞག །མིག་ནད་ལིང་ཏོག་ལ་སོགས་ལ། །འཇིགས་པའི་སེང་ཞོན་མགོ་མང་གིས།།
མིག་གཉིས་བྲུས་ནས་བྱ་ལ་བྱིན། །ཤུལ་དུ་ཕུས་བཏབ་ལྡག་པ་ཡིས། །བདུད་སྒོ་བར་དུ་ཧ་རེ་དམིགས། །བེམ་
པོ་བྱིན་ནས་སྐྱེ་མེད་སྒོམས། །ཆམ་པ་ལ་མ་སྣ་བསུབ་ན། །སྦྲུལ་ནག་བདུག་པས་སྣ་གཉིས་ནས། །འཛུལ་ནས་

ནས་སྣ་མ་ཚུལ་ནད་རྣམས་ཟོས། །འཇིབ་ནས་རང་སར་ཡལ་བར་བསམ། །རྣ་བ་འོན་དང་གཟེར་ལ་སོགས། །འཇིགས་
པའི་སེང་ཞོན་རྒྱབ་ནས་བྱུང་། །སྡིག་འཛུབ་ལྕགས་སྲེག་འབར་བ་ཡིས། །རྣ་བ་གཉིས་ནས་རྒྱབ་པ་ཡིས། །ཕར་རལ་
ཚུར་རལ་སྲེག་པ་བསམ། །ལུས་པོར་བྱིན་ནས་སྤྲོས་མེད་བཞག །གང་ཞིག་ལྕེ་ནི་ན་དང་ལྐུག །སྟག་ཞོན་མགོ་མང་
མདུན་ནས་བྱུང་། །ལྕེ་ནི་ཤར་མོ་བཅུ་གཅིག་བྱས། །བཅུ་གཅིག་ཁ་རུ་བཅུག་ནས་འཇིབ། །ལུས་སྦྱིན་བྱས་ནས་སྐྱེ་
མེད་བསྒོམས། །སོ་ལ་སྲིན་བུ་ན་བ་ལ། །སེང་ཞོན་མགོ་བྱས་འཇིགས་པ་བརྒྱས། །སོ་ལ་དོ་ཤལ་ཕྲེང་བ་བྱས། །ལྷག་
མ་ལྷ་འདྲེ་ཡོངས་ལ་བཀྱེ། །གག་པའི་དམིགས་པ་འདི་བཞིན་བྱ། །བྱ་ཁྱུང་མེ་ཡི་གཤོག་པ་ཅན། །སྤྱང་ཀུ་སྔོན་མོ་ལྕགས་

༄༅། །མགོ་ཅན། །ཕོ་རོག་ནག་པོ་གསེར་མིག་ཅན། །དུག་སྦྲུལ་གདུག་པའི་ལྕེ་དུག་ཅན། །དེ་བཞིས་
འགོས་བྱས་གྲངས་མེད་པས། །ནད་དང་ཤ་ཁྲག་བཅས་པ་ཟོས། །ཤུལ་ཡང་མ་ལུས་སྐྱེ་མེད་སྒོམས། །མིག་ཆུས་མིད་
ཁུག་ན་བ་ལ། །མི་ནད་ཞེ་སྡང་སྦྲུལ་མགོ་ཅན། །ཁ་ནས་འཛུལ་ནས་ཕ་བར་སླེབ། །ཕོ་བ་མིག་ཐག་བཅས་པ་ཟོས། །
ཐོ་ལུམ་འབར་བས་ཤུལ་ཡང་སྲེག། །ལྷག་མ་ཁྱུང་གིས་མ་ལུས་ཟོས། །མིག་བཅུས་ཕན་པ་ཐེ་ཚོམ་མེད། །གློ་བ་རྣག་
གིས་ཁེངས་ན་ནི། །མི་ནག་དྲེད་དང་སྟག་ཞོན་གྱིས། །ཨོལ་ཁུང་ནས་འཇིབ་རྣག་ཁྲག་འཐུང་། །ཁོ་དགའ་ཡ་ཡེ་ཤེས་པ་
གཏད། །བར་བར་སྟོད་ཀྱི་གཟེར་ས་རུ། །དཔེར་ན་ཇ་ཚག་འདྲ་བ་ཡིས། །བུག་པ་བྱས་ནས་ནད་རླང་རྣམས། །སྔོ་དམར་

དག་ཏུ་ཐོན་པར་དམིགས། །བར་བར་ཤེས་པ་གླིང་བཞི་བསྐོར། །སྐྱེ་མེད་སྤྲོས་བྲལ་ངང་ལ་བཞག །མཆིན་པར་ནམ་མཁའ་
རླུང་སྐྱེས་ན། །གནམ་ལྕགས་རྡོ་རྗེ་རྒྱ་གྲམ་གྱིས། །མཆིན་པའི་དཀྱིལ་རྒྱབ་བསྐོར་བ་ཡིས། །མར་ལ་ལྕགས་བསྲེགས་
རྒྱབ་པ་བཞིན། མེལ་དུ་ཞུ་ནས་ཁྲག་ཏུ་སོང་། །མཁའ་ལ་སེང་ཞོན་སྟག་ཞོན་གྱིས། །ཟངས་ཀྱི་སྦུ་གུ་སྦྱར་ནས་འབྱོངས། །
རེས་འགའ་ཁྱི་ནག་གསུམ་གྱིས་ཟོས། །རྐང་ལག་ལྷ་ཚིག་ན་བ་ལ། །སྦྲུལ་ནག་འདོམ་དགུ་པ་གཅིག་གིས། །གང་
ནའི་རྐང་ལག་བཅིངས་པར་བསམ། །བར་བར་ལུས་སྦྱིན་སྙིང་རྗེ་སྒོམས། །རྐང་དང་རུས་པ་ཁོལ་བ་ལ། །འཇིགས་
པའི་མགོ་མང་ཀླུ་རིགས་ཀྱིས། །གནམ་ལྕགས་སྟྭ་སྟིལ་རྒྱབ་ནས་གཏུབ། །རྐང་དང་རུས་པ་དང་བཅས་རྣམས། །

༄༅། །སྣང་སྲིད་ལྷ་འདྲེ་ཡོངས་ལ་བཀྱེ། །རྗེས་མེད་སྤྲོས་མེད་ངང་ལ་བཞག །རྐང་ལག་ཞ་ན་འཇ
གཅོད་ཀྱིས། །དམིགས་པ་སྦྲུལ་གྱིས་བསྡམ་པ་དེས། །བྱ་ཁྱུང་དམར་ནག་གྲངས་མེད་ཀྱིས། །སྦྲུལ་དང་རྐང་ལག་
ལྷན་དུ་ཟོས། །ལྷག་མ་མ་ལུས་སྒྱུ་ལུས་སྦྱངས། །གང་ཞིག་མོ་ནད་ན་བ་ལ། །བུ་སྣོད་ནང་དུ་ཟླ་བ་བསམ། །ཟླ་བ་
ཞུ་ནས་བདུད་རྩིར་བསམ། །རྩ་སྦུག་འགྲིམ་ནས་ལུས་ཀུན་ཁྱབ། །སྦྱིན་པ་ལུས་མཆོད་ཡང་ཡང་བྱ། །གཞུང་
པར་ཆུ་སེར་ཞུགས་ནས་རེང་། །གཞུང་ཚིག་ནང་དུ་ཉི་མ་འབུམ། །ཆུ་སེར་ཉི་མའི་འོད་ལ་ཐིམ། །ལུས་སྦྱིན་སྐྱེ་མེད་
ངང་ལ་བཞག །མཁྲིས་ནད་མཁྲིས་པ་མིག་སེར་ལ། །མི་ནག་ལྕགས་མགོ་ལྕགས་མཆུ་ཅན། །མཆིན་ཁ་བ་རྡུང་

ནས་མཁྲིས་པ་འཇོངས། །ལྷག་མ་བྱ་ནག་ཡོངས་ཀྱིས་ཟོས། །སྐྱེ་མེད་སྒོམ་པ་མན་ངག་ཡིན། །བད་ཀན་སྤྱི་
ཁྱབ་ན་བ་ལ། །ཨ་དཀར་དག་གིས་ལུས་ཀུན་ཁེང་། །ལུས་སྦྱིན་དཀར་ཚོགས་མཆོག་ཏུ་གཅེས། །ལྷོག་རྒོད་
བྱུང་ན་འདི་ལྟར་བྱེད། །རང་ལུས་ལྕགས་རྡོ་རྗེ་སྒོམ། །ལྷ་འདྲེ་རང་དང་གཉིས་མེད་སྒོམས། །འོ་དོད་འབོད་
ཅིང་དྲེགས་པ་འདུལ། །སྣ་ཁྲག་བྱུང་ནས་མ་ཆོད་ན། །སྣ་ཁྲག་བྱུང་ཚད་གཏོར་མར་བསྔོ། །ལུས་དང་བཅས་པ་
གཏོར་མར་བསྔོ། །རྒྱབ་ལག་བྱས་ལ་མཆོད་ཁྲབ་བྱ། །སྐྱུག་ནས་ཟས་མི་ལན་པ་ལ། །མིད་ནང་ཤ་ཡིས་བཅད་
པར་བསམ། །འཕོ་བར་ཤ་སྦྲང་རྣམས་ཀྱིས་ཟོས། །ལུས་སྦྱིན་བྱ་ཞིང་ནད་ལ་ལྟ། །བཤལ་རྗེས་མ་ཆོད་ལོག་

༄༅། །ནོན་ནི། །རྒྱུ་ཞབས་རྒྱུ་མས་བཅིངས་པར་བསམ། །དེས་ནི་མཐའ་གཏད་ལོག་ནོན་ནོ། 
གསེར་ཞུན་ལས། འབྲུམ་པ་ལ་སོགས་འགོ་བའི་ནད་ལ་དམིགས་པ་འདི་ལྟར་བྱེད་པ་ཡིན། རང་གི་ལྟག་པའི་སྡུད་སྒོ་ནས། ལྷན་
ཅིག་སྐྱེས་པའི་བདུད་བྱ་བ་མི་ནག་རེ་བའི་བ་དན་ཅན་གཅིག་གིས། བ་དན་གཡབ་པས་ནད་བདག་བོས་ནས། ལྟག་པའི་སྡུད་སྒོར་
ཞུགས་པས། ལུས་པོ་ཀུན་ནད་བདག་གིས་གང་བར་བསམ། ཤ་ཟོས་ཁྲག་འཐུང་རུས་པ་མུར་སྟེ། ཐམས་ཅད་མཉེས་
ཞིང་ཚིམས་ནས་དགའ་བར་བསམ། དེ་མ་ཐག་ཏུ་སྡེབ་ནས་ཀྱང་། ཐམས་ཅད་ཉོག་གིས་བཏང་བར་བསམ། དེའི་ངང་
ནས་ཕཊ་ཅེས་བརྗོད་པས། ཐམས་ཅད་ལྕགས་རིའི་རྒྱབ་ཏུ་དོར་བར་བསམ། འབྲུམ་བུའི་རྩེ་མོ་ཏོག་ནས་ཁ་རུ་བཅུག །

ཁ་ཟས་མི་འཛེམ་ཆུ་རུ་ཉལ། །དེ་རྗེས་སྐྱེ་མེད་ངང་ལ་བཞག །འདུབ་ཉལ་ཉིལ་གྱི་ནད་གསོ་བའི་ཞལ་ཤེས་ནི། 
ལུས་ཀྱི་ལྟོ་རྒྱབ་ཐམས་ཅད་ནས། གྲ་བ་འམ་ཁྲོས་མ་ལྟ་བུ་ཁྲེང་ཤུག་པར་བསམ། ནད་ཀྱི་ཁ་རླང་སྔོན་ཁོག་སྟོད་དམར་དུ་ནས། །
ནམ་མཁའི་འཇའ་བཞིན་ཡལ་བར་དམིགས་པ་ཡང་ཡང་བྱེད། འདུ་བའི་ནད་སེལ་བའོ། ཁྱད་པར་སྐྲང་མིག་གར་བྱུང་སར་
བྱ་ཁྱུང་ནག་པོ་ཟངས་མེའི་མཆུ་ཅན་གྱིས། །སྐྲང་ཐོག་མཆུ་ཏོ་རྒྱབ་ནས་ཁུལ་དུ་བྲུས་ཤིང་ཟོས་པར་བསམ། སྐྲན་ལ་མི་
ནག་མགོ་མང་གིས། །ཐོ་ལུམ་འབར་བས་རྒྱབ་ནས་བཤུས། །སེང་ཞོན་མི་ཁྱིས་བཟའ་བཏུང་དང་། །ཁྱུང་དང་སྦྲུལ་ལ་
ཟ་རེས་དབབ། །སྙིང་ནད་སྙིང་རླུང་སྙིང་འདྲེ་ཞུགས། །སྨྱོ་འདར་ཤེས་པ་དྲན་སྟོར་ན། །སྙིང་ནི་ཚོན་རྐུད་སྣ་ལྔས་དཀྲིས། །

སེམས་ནི་མར་མེ་ལྟ་བུར་བསམ། །དེ་ལ་མ་ཡེངས་གཏད་ན་སེལ། །ཡང་གཅིག་འཇའ་ཚོན་
སྣ་ལྔའི་གུར། །དེ་ནང་མ་ཅིག་ཚོན་གང་བསྐྱེད། །མ་ཅིག་ཐུགས་ཀར་གསེར་གྱི་ནི། །རྡོ་རྗེ་ལངས་ནས་ཡོད་པ་ལ། །
རིག་པ་གཏད་ལ་སྙིང་རྗེ་སྒོམས། །སྙིང་ནད་འཇོམ་པར་ཐེ་ཚོམ་མེད། །ཕོ་ནད་ཟས་མི་འཇུ་བ་ལ། །མི་ནག་མགོ་མང་
འཇིགས་པ་ཡིས། །ཕོ་ཁར་བཏུག་ནས་འཇིབ་ཟོས་ནས། །བར་བར་ཤ་སྦྲང་དག་གིས་ཕོ་བ་ཁེངས། །ཕོ་ནད་བཅས་པར་
ཟོས་པར་དམིགས། །རླུང་གཉིས་བཟུང་ལ་སྐྱེ་མེད་སྒོམ། །མཆེར་ནད་དམིགས་པ་འདི་བཞིན་བྱ། །མཆེར་པ་ལ་ལྕགས་
སྲེག་ལ་ཁོར་ལོ་བསྐོར། །ཞུ་ནས་དོམ་ཞོན་སྦུ་གུས་འཇོངས། །དེ་ཡང་མང་བྱས་སྟོང་ཉིད་སྒོམ། །ལོང་སྲིན་ལོང་

དུག་ན་བ་ལ། །ལྕགས་ཀྱི་འཁོར་ལོ་རྩིབ་བརྒྱད་པ། །རྣོ་ངར་ལྡན་པས་ལོང་ཕུག་འཁོར། །ནད་དང་ལོང་ཁ་བཅས་པ་
བཞུས། །ལྕགས་སྤྱང་འབུམ་གྱིས་འཐུང་ནས་དགྱེས། །མཁལ་ནད་མཁལ་མ་གྲང་མཁལ་ལ། །བྱ་ཁྱུང་མེའི་
གཤོགས་པ་ཅན། །མཁལ་མ་ཚིལ་དང་བཅས་པ་ཐོས། །གཤོག་པ་བརྡབ་པས་ཤུལ་ཡང་བསྲེགས། རྩ་རྒྱུད་ནང་
དུ་མེ་དམིགས་བཏང་། །དེས་ནི་ཞི་བར་ཐེ་ཚོམ་མེད། །རྡེལ་ནད་རླིག་རླུག་ལང་པ་ལ། །སེང་ཞོན་འཇིགས་པའི་བྱ་ནག་
གི །སྒང་པ་གཉིས་ཕྱུང་ཁྱིལ་བྱིན། །ཤུལ་དུ་ལྕགས་སྒང་འབར་གཉིས་བཙུད། །ཁོག་སྨད་ལྕགས་སྲེག་དམར་ཇམ་
ལ༑ །ཤེས་གཏད་རླུང་བཟུང་ཐེ་ཚོམ་མེད། །རྩ་ཆུ་འགག་པའི་ནད་བྱུང་ན། །འདུས་མདོར་ཁྱུང་ལྔའི་མཁར་གཅིག་

༄༅། །བརྩིགས། །བད་ཀ་ནོར་བུས་བརྒྱན་པ་གཅེས། །གཏན་དུ་བཞུགས་ཅེས་གསོལ་བ་གདབ། །
འདི་ཡིས་སེལ་བ་ཐེ་ཚོམ་མེད། །བསེན་མོས་ཐིག་ལེའཕྲོག་པ་ལ། །ནོར་བུའི་འཇིག་རྟེན་གང་བར་བསམ། །བསེན་
མོ་ནོར་བུའི་རྩེ་ལ་སྐྱོན། །ནོར་བུ་ལངས་པའི་རྩེ་ལ་ཁྱེར། །ནམ་མཁའི་དབྱིངས་ལ་གཞོན་མཛེས་འཕང་། །རྒྱ་མཚོའི་གཏིང་
དུ་དངོས་མེད་སོང་། །ཡང་གཅིག་གང་རྨིས་འཛའ་མོར་བསྐྱེད། སྟག་ཏུ་འཛའ་མོར་བྱེད་པར་བསམ། །རྟགས་ཏུ་ལྷན་ཉམས་
ལུས་སྦྱིན་བྱ། །ཡིད་ལ་ཆགས་མེད་སྐྱེ་མེད་སྒོམས། །བར་བར་རྡོ་རྗེའི་དམིགས་པ་བྱ། །དེས་ནི་མི་འཕྲོག་ཉམས་མྱོང་
འཕེལ། །གཞང་འབྲུམ་གཉའ་མ་ཟ་བ་ལ། །རྐུབ་ནང་སྲིན་བུ་སེར་པོ་ནི། །མགོ་མང་སྲངས་མེད་བསམ་བྱས་ལ། །གཉའ་

མ་སྲིན་བུ་བཅས་པ་རྣམས། །ཁྱུང་གིས་བཏུས་ཏེ་ཟོས་པར་བསམ། །སྲོག་རླུང་སྲོག་རྩ་འཆུག་པ་ལ། །དྲེད་ཞོན་ལག་
རིང་བྱུང་ནས་སུ། །གཤང་ལམ་དག་ཏུ་ལག་པ་རྒྱུས། །སྲོག་རྩ་བཅད་ནས་ས་འོག་ཁྱེར། །གསེར་གྱི་ས་གཞིའི་སྟེང་དུ་
ཟོས། །ས་འོག་ལྷ་འདྲེས་སྣ་དྲངས་པས། །ལུས་ཀུན་ཟོས་ནས་ས་འོག་སོང་། །སྲོག་རླུང་འཇོམས་པར་ཐེ་ཚོམ་མེད། །
གྲིབ་སེལ་བའི་དམིགས་པ་ནི། །རང་གི་སྙིང་ཁར་སྒོ་གཅིག་ཡོད་པར་བསམ་ལ། །མཁའ་འགྲོ་དམར་མོ་ཕྱག་ན་འགུགས་
བྱེད་ལྕགས་ཀྱུ་ཡིས། །གྲིབ་དང་གྲིབ་བདག་ལ་སོགས་པ། །སྒོ་ནས་འགྲིམ་སྟེ་ལུས་པོའི་ནང་ཐམས་ཅད་གྲིབ་དང་། གདོན་
གྱིས་གང་བར་བསམ། །དེ་ཡང་ཕོ་གདོན་སྙིང་ཁ། མོ་གདོན་ལྟེ་བར་འདུག་ནས། ཤ་ཁྲག་རུས་གསུམ་ཟོས་པས་མཉེས་

༄༅། །ཞིང་ཚིམ་ནས་དགའ་བར་བསམ། །དེ་ནས་རྐང་ཞབས་སུ་ཡི་གེ་ཡྃ་ལྗང་ཁུ། རྐང་བོལ་གཉིས་སུ་
རྃ། ཡྃ་ལས་རླུང་བྱུང་། རྃ་ལས་མེ་སྦར་བས། ཕོ་གདོན་མོ་གདོན་རག་རག་སུ་ཚིག་ཞིང་བསྲེག་པར་བསམ། གྲིབ་སེལ་
གྲིབ་སྲུང་གང་ལ་ཡང་། མང་དུ་བྱེད་པ་མན་ངག་ཡིན། གང་ཞིག་རྒྱུ་མ་ན་གྱུར་ཅིང་། ཁྲག་གམ་སྐྱ་བཤལ་འཁྲོག་ལ་
སོགས། །ཅི་ལྟར་བཟོད་རླག་མེད་གྱུར་ན། །རང་ཉིད་སྤྲོས་བྲལ་ངང་ལ་བཞག །རྒྱུ་མ་གཉའ་མ་ལ་སོགས་པ། 
།རང་གིས་མདུན་ནམ་གང་རུང་དུ། །ཁྱི་སྤྱང་བྱ་རོག་ལ་སོགས་ཀྱིས། །ཕར་འཐེན་ཚུར་འཐེན་བྱེད་པ་
ལ༑ །ཤེས་པ་གཏད་ཅིང་དམིགས་པ་སྒོམས། །གཞན་ཡང་རང་གི་རྒྱུ་མ་ནི། །རྩི་ཤིང་བྲག་ཟུར་ལ་སོགས་པ། །དཀྲིས་

ཤིང་མནར་ནས་ཁྱེར་བར་བསམ། །རླུང་གཉིས་ཁ་སྦྱོར་མཆོང་ཁྲབ་བྱ། །བཤལ་དང་སྦོས་ཞིབ་མྱུར་དུ་དབྱུང་། །ཤེས་
པ་གསལ་ལ་རིག་པ་གཏད། །ཅི་ལྟར་གཟེར་ཡང་ཁྲག་ནད་སོགས། །ཆད་འགྱུར་བརྟན་པ་ཐོབ་པར་འགྱུར། །མ་ཅིག་
ཞལ་གདམ་བདུད་རྩི་ཡིན། །སྲིའུ་གསོན། གསེར་ཀླག་ལ། མ་ཡི་ལུས་ལ་ཡོད་དུས་ནས། དབང་བཀའ་བྱེད། ཡེ་ཤེས་ལྔ་ཡི་
དབང་བསྐུར་དང་། ཡུམ་ཆེན་མོའི་དབང་བསྐུར་དང་། མ་ཅིག་གིས་ཡེ་ཤེས་དབབ་པས། སྲིའུ་ཁོང་པའི་ནང་དུ་དམིགས་
ལ་དབང་བསྐུར། བཙས་པ་དང་ག་ཏེ་ཕར་ཕྱིན་རྟེན་འབྲེལ་སྙིང་པོ་གསེར་ལ་སོགས་པས་བྲིས་ལ། རབ་གནས་བྱས་ལ་
བཏག །གཙོད་དབང་བྱེད། རང་གི་རིག་པ་དང་སྲིའུའི་རིག་པ་བསྲེས་ལ་ནམ་མཁའ་གོ་འབྱེད་བྱ། རང་ཉིད་མཁའ་འགྲོ་མ་

༄༅། །སྐུ་མདོག་དམར་མོ་གཅིག་ཏུ་བསམ་ལ། རང་གི་ཕྱོགས་བཞིར་རིགས་བཞིའི་མཁའ་འགྲོ་མ་
བཞི་སྒོམས། ཕཊ་བྱས་པས་མཁའ་འགྲོ་མ་དཔག་མེད་འཕྲོས་ནས། ཆུང་སྲི་ཆུང་འདྲེ་སྲིའུ་ལ་གནོད་པ་བྱེད་པ་གར་གནས་
ཀྱང་། སྐད་ཅིག་ཉིད་ལ་འདིར་བཀུག་ནས། ཕཊ་ཀྱིས་རང་དང་སྲིའུ་གཉིས་ཀའི་ཤ་ཁྲག་གཏོར། ཆུང་སྲི་བཀུག་ཅིང་ཁ་རུ་
བརྗོད༑ དམ་ལ་མ་ཐོག་བར་དུ་བཀུག །ནང་ནུབ་གཉན་སར་གཅོད་ལ་ཁྲིད། མཛེ་ཕོ་མཛེ་མོའི་མཆིལ་སྣབ་བླུད། དེས་ནི་
འཚོ་བར་ཐེ་ཚོམ་མེད། ལྐོག་མ་ན་ན། ཕཊ་གཉིས་བྱས་པ་ཙམ་གྱིས། གཅིག་གིས་རྗེ་བཙུན་མ་གྲི་གུག་ཅན་གྱིས་ལྐོག་
མ་ཤ་ཁྲག་དང་བཅས་པ་བཏུབ་ཅིང་བཅད་པར་སྒོམས། གཅིག་གིས་རྗེ་བཙུན་མ་རྣམས་ཀྱིས་ཟོས་པར་སྒོམས། ཕཊ་

དེ་ལ་དུས་རེ་བརྒྱ་རེ་བྱེད། དེའི་རྗེས་སུ་ལུས་སེམས་ཕྲལ་ལ་སྐྱེ་མེད་དུ་བཞག །འབྲས་ལ་ན་སར་རྡོ་རྗེ་རྒྱ་གྲམ་དམིགས། །
རྒྱ་གྲམ་སྟེང་དུ་སྦུད་མ་ཆུ་དོད། །ཁྲག་རུལ་ཆུ་སེར་རྣག་ཁྲག་རྣམས། །འགུལ་སྐྱོད་བྱས་པས་འབབ་པར་བསམས། །
རྡོ་རྗེ་རྒྱ་གྲམ་འཁོར་བར་དམིགས། །སྙིང་རྗེ་ལུས་སྦྱིན་སེམས་བསྐྱེད་སྒོམས། །ངག་མནན་བཟློག་པའི་བཟློག་ཐབས་
ལ། །རང་གིས་ལྕེ་རྐྱང་བའི་སྟེང་དུ། །ངག་ལ་གནོད་པར་བྱེད་པའི་རྔོད་གཏོང་སྣང་སྲིད་དང་བཅས་པ་འདུས་ནས། ཁ་
བཙུམ་ཞིང་མིད་པས་ལུས་ཀུན་མེར་གྱིས་ཁེང་ནས་བདེ་སྐྱིད་ལྡན་པའོ། () ཁྲོས་མས་རྐང་པ་ནས་བཟུང་ནས་དབང་མེད་
སལ་བརྡབ་པས། རྡུལ་ཕྲན་བཞིན་དུ་གྱུར། རང་གི་ནད་གནས་སུ་སེམས་ཅན་ཀུན་གྱི་ནད་བསྡུ་ལ། བྱང་ཆུབ་མ་ཐོབ་ཀྱི་

༄༅། །བར་དུ་སེམས་ཅན་ཐམས་ཅད་ཀྱི་ནད་མེད་པར་བསམ། བདག་གིས་ནད་འདི་ནམ་ཡང་མི་བཏང་
པར་བསམ་ཞིང་། རླུང་ལ་སྐྱོན་ཅིང་སེམས་ཅན་ཐམས་ཅད་ཀྱིས་ནད་གཏན་ནས་མེད་ནད་རྣམས་སྡུད་སྒོ་ནས་བསྡུ་ཞིང་
སྙིང་ཁར་ཐིམ། འཐུན་པའི་ལྕགས་རྒྱབ་པས་སྣང་སྲིད་ལྷ་འདྲེ་དེར་དངོས་མེད་བཏང་། དེར་གནས་སྣང་སྲིད་ལྷ་འདྲེ་རོ་
བཅས་སྲིད་རྩེར་ཡར་བཏེག་ནས། དབང་ཆེན་ལ་བརྡབ། ཤ་ཁྲག་དང་བཅས་རྡུལ་དུ་སོང་། གནག་ནད་ལུག་ནད་
བཅས་པ་ལ། །ལྷན་དུ་བསྡུས་ལ་དབང་བསྐུར་བྱ། །བདག་དང་གཉིས་མེད་དབྱིངས་རིག སྡོང་པོ་གསེར་ཀླག་ལས་
བསྲེ། །ཕཊ་ཀྱིས་ཤ་ཁྲག་གཏོར་ལ་བཞག །སྐབས་སུ་ཆུ་སྦྱིན་ལན་ཆགས་གཏོར། །གཉན་སར་དེ་ལ་གོད་འདྲེ་

བཀུག །བདག་དང་གཉིས་མེད་ཤ་ཁྲག་དང་། །རིག་པ་གཅེར་གྲོལ་ཕུར་སྙམ་གྱིས། །གོད་འདྲེའི་ཁ་རུ་ཤ་ཁྲག་བརྗོང་། །
དམ་ཐོག་ཚར་ཚད་མ་བྱུང་ཚེ། །ནན་ཏན་བསྐྱེད་ལ་རིག་པ་གཏད། །འོ་དོད་འབོད་པ་མན་ངག་ཡིན། །སྤྱིར་ན་ཚ་སྡུག་
བསྔལ་གཟེར་ཟུག་ཅི་བྱུང་ཡང་། །སྔོན་གྱི་ལས་འབྲས་སྒྱུ་མ་ལྟ་བུ་ཡི། །གཞན་གྱི་སྡུག་བསྔལ་ཞི་བར་སྨོན་ལམ་
འདེབས། །སྐྱོན་དག་ཡོན་ཏན་དག་དང་མཇལ་བར་ངེས། །མ་ཅིག་ལབ་སྒྲོན་ཞབས་ལ་འདུད། །ལྷོག་པ་བཤའ་བའི་
མན་ངག་ལ། །རང་ཉིད་ལབ་སྒྲོན་ནག་མོར་བསྐྱེད་ལ། །ལྷོག་རོས་གཞི་དང་བཅས་པ་བླང་ནས། །དགུང་རིམ་པ་བཅུ་གསུམ་
གྱི་སྟེང་དུ་ཡར་ཁྱེར་ལ། །མལ་ད་ལྕགས་སྲེག་གི་ས་གཞི་དམར་ངམ་མེ་བ། ཚྭ་ཚྭ་སི་ལི་ཁོལ་བར་བྱེད་པ། ཕྱོགས་

༄༅། །བཞི་མཚམས་བརྒྱད་དུ་མེའི་བྱ་ཁྱུང་གྲངས་མེད་པས་བསྐོར་བས་གཤོག་པ་རྡེབ་པ་ཙམ་གྱིས་མེ་རི་མེ་
དཔུང་འུ་རུ་རུ་འབར་བས། དེའི་དཀྱིལ་དུ་མར་རྒྱབ་པས་ལྷོག་རོ་ནད་འདྲེ་དང་བཅས་པ་དེ་ཐར་གྱི་གཏོར་ནས་བྱ་ཁྱུང་རྣམས་ཀྱིས་
ཟོས། ལྷག་མ་ནད་འདྲེ་དང་བཅས་པ་བྱ་སྒྲོ་སྲེག་པ་ལྟར་ཚིག་པར་བསམ། ཁྲོ་ཆུ་ཁོལ་མའི་མཚ་ནང་དུ་རྒྱབ་པར་བསམ། 
དེ་ནས་རང་ཉིད་གཅེར་བུ་ཕུད། ཕར་འགོང་ཚུར་འགོང་ལན་གསུམ་བྱེད། རང་གི་རྐང་པ་གནམ་ལྕགས་ཀྱིས་ཕུར་པ་
ཟུར་གསུམ་ཆུ་སྲིན་གྱི་དབལ་སོ་དང་ལྡན་པས། ལྷོག་རོ་ལྷོག་པ་ལྷོག་བདག་དང་བཅས་པ། ལྕགས་སྲེག་མར་ལ་རྒྱབ་
པ་བཞིན་དུ་སོང་བར་བསམ། དེ་ནས་མགོ་བཅད་ནས་ཡར་ལ་འཕང་། རྔ་མ་བཅད་ལ་ཕྱིར་འཕངས། དེ་ནས་ཁྲག་ལུས་ལ་

བཀུ། ཡང་ཁྱོར་བ་གང་དོ་འཐུང་། སྙེམ་མི་བྱེད་པ་ཕྱག་རྒྱ་ཆེན་པོའི་ངང་ལ་བཞག །དེ་དྲག་པོ་ཐོག་རྫིས་ཀྱི་བཤའ་ལུགས་
ཡིན། ཞི་བ་ལྟར་ཡིན་ན། སྐྱབས་འགྲོ་སེམས་བསྐྱེད་བླ་མའི་རྣལ་འབྱོར་གསོལ་འདེབས་བྱ་ཞིང་། ལུས་སེམས་ཕྲལ་
ལ་རང་གི་ཤ་ཁྲག་དང་ལྷོག་པ་གཉིས་བདུད་རྩིར་བསྲེས་ལ། རྡོ་རྗེ་འཆང་མན་ཆད་ཀུན་ལ་བཀྱེ། ཞི་མ་དྲག་ལ་དམར་
འགྱེད་བྱ། ཕལ་ཆེར་ལ་ཐོག་རྫིས་བྱེད་པ་ཡིན། འདི་བྱེད་དུས་སྙེམས་དང་བྲལ་བ་གལ་ཆེ། དམིགས་པ་འདི་ཡི་གེའི་
རས་མེད་པས་སྙན་བརྒྱུད་བྱེད་པ་ཡིན། བདག་གི་བརྗེད་དོགས་སུ་བྲིས་པ་ཡིན་ནོ། ཡང་རང་ལ་ལྷོག་པའི་ནད་ཕོག་ན་འདི་
ལྟར་བྱ། རང་ལུས་ལྕགས་ཀྱིས་རྡོ་རྗེར་སྒོམ། ལྷ་འདྲེ་རང་དང་གཉིས་མེད་བསྐྱེད། །འོ་དོད་འབོད་ཅིང་དྲག་པོར་འདུལ། །

༄༅། །ཁོག་སྟོད་ན་ན། ཕཊ་གཅིག་བྱས་པས་ཁོག་སྟོད་གར་ནས་དེར་ཚག་མ་བཞིན་དུ་སྒོམས། རླུང་འབུད་
པ་དང་སྤྲད་ནས། ནད་རྣམས་དུ་བ་སྔོ་དམར་གྱི་ཚུལ་དུ་ཕྱུ་རུ་རུ་སོང་ནས་ན་བུན་ཡལ་བ་བཞིན་སོང་བར་སྒོམས། དེ་ནི་ནང་པར་
ཡར་ལངས་ཙ་གྲངས་མེད་བཅུན་པ་ཡིན། དེའི་རྗེས་སུ་གོང་དང་འདྲ། དེས་མ་ཐུབ་མཐའ་གཏད་བྱེད་པ་ནི། ཕཊ་ཀྱིས་
རང་དང་གཞི་བདག་གཉིས་ཀྱི་རྣམ་ཤེས་ཀྱི་ངོ་བོ་མི་ནག་འཇིགས་སུ་རུང་བ། གཡས་ན་གནམ་ལྕགས་ཀྱིས་ཕུར་པ་དང་། 
གཡོན་ན་ཟངས་ཀྱི་སྦུ་གུ་དམར་ཙེ་རེ་བ་འཛིན་པ་གཅིག་ཏུ་སྒོམས། ཕཊ། གཅིག་གིས་ཕུར་པ་དེས་ཁོག་སྟོད་གར་ན་ས་དེར་
རྒྱབ་ནས་ཡར་བལ་ཏེ་མལ་དུ་ཁྲག་ནད་དང་བཅས་པ་ཕྱུ་རུ་རུ་བྱུང་བར་སྒོམས། དེ་ལ་ཟངས་མའི་སྦུ་གུ་རྒྱབ་ནས་འཇོང་ཞིང་

ཁོ་དགའ་ཡལ་ལེ་སོང་སྟེ། ནད་རྣམས་རྗེ་བཙུན་མར་སངས་རྒྱས་པར་སྒོམ་ཞིང་། ཕཊ་གྲངས་མེད་བརྗོད། ཁྲག་ད་ཟད་བསམ་
ཙ། ན་ས་ལོག་ན་དམིགས་པ་སྤོ་བ་ཡིན། དེའི་རྗེས་སུ་གོང་དང་འདྲ། དེས་ནད་གཅོད་སོང་། །གཉིས་པ་གདོན་
གཅོད་པ་ལ་གཉིས་ཏེ། སྤྱིའི་གདོན་གཅོད་དང་། བྱེ་བྲག་སོ་སོའི་གདོན་གཅོད་གཉིས། སྤྱིའི་གདོན་གཅོད་ལ་གསུམ་
སྟེ། རྗེ་དམ་པ་རྒྱ་གར་གྱི་ཞལ་ནས། གདོན་ཆེན་ལུས་ལ་སྦྲུལ་ལྟར་འཁྲིལ་ན། དམིགས་པ་གར་མཁན་གྱི་ལག་པ་ལྟར་
བསྒྱུར་བ་དང་གཅིག །རྦོད་གཏོང་སྤྲིན་ལྟར་གཏིབ་ན། དམིགས་པ་རླུང་ལྟར་སྦུད་པ་དང་གཉིས། གདོན་བཙན་ཐབས་
སུ་གནོད་ན། དམིགས་པ་མདུང་ལྟར་བསྐོར་བ་དང་གསུམ་མོ། དེ་ལ་རྐྱེན་ངན་གྲོགས་སུ་འཁྱེར་དགོས་པ་ཡིན་གསུངས། 

༄༅། །དེ་ལ་དང་པོ་གདོན་ཆེན་ལུས་ལ་སྦྲུལ་ལྟར་འཁྲིལ་ན། དམིགས་པ་གར་མཁན་གྱི་ལག་པ་ལྟར་བསྒྱུར་བ་ལ་གསུམ། 
གདོན་སྐྱེངས་སུ་བཅུག་པ་དང་། གདོན་བཙོན་དུ་བཟུང་བ་དང་། གདོན་མགོ་བསྐོར་བའོ། དེ་ལ་དང་པོ་གདོན་སྐྱེང་དུ་བཅུག་པ་ལ་
གསུམ་སྟེ། ལུས་ཚོགས་སུ་འབུལ་བ་དང་། ལུས་འབྲུམ་བཙིར་བ་དང་། ཁོང་པར་ཕྲོ་བྲང་བ་ཅའ་བའོ། དེ་ལ་ལུས་ཚོགས་སུ་
འབུལ་བ་ནི། གནོད་བྱེད་དེ་ཡིད་ཀྱིས་བཀུག་ནས་སྤྱན་འདྲེན་ལ། ལུས་ལིང་ཀྱིས་བོར། སེམས་ནམ་མཁར་འཕངས་སྟེ། 
མ་བཅོས་པའི་ངང་ལ་ལྷོད་ཀྱིས་བཞག་གོ །ལུས་ཤ་ཁྲག །དབང་པོ་དོན་སྙིང་། སོ་དང་སེན་མོ། ཐམས་ཅད་ཕངས་པ་མེད་པ་
ཁོ་ལ་ཅི་འདོད་དུ་འབུལ་ལོ། གཉིས་པ་ལུས་འབྲུམ་བཙིར་བ་ནི། བདག་གིས་ཤ་རུས་ཕྱི་ནང་གི་བར་ཐམས་ཅད་དུ། སྦལ་

སྦྲུལ་ཉ་ལྕོང་སྡོམ་སྡིག་ལ་སོགས་ལྷ་འདྲེའི་རང་གཟུགས་ཀྱིས་ཁེངས་པར་བསམ་ལ། ལུས་ལ་གཅེས་འཛིན་མེད་པར་ཁྱེད་རང་
རྣམས་ཀྱིས་ཟོ་ཞིག །ཁྱེར་ཅིག་ཅི་འདོད་གྱིས་བསམ་ལ། སེམས་ནམ་མཁར་འཕང་སྟེ། སྐྱེ་མེད་ཀྱི་ངང་དུ་ཁྲོལ་གྱིས་བཞག་
གོ །གསུམ་པ་ཕོ་བྲང་བཅའ་བ་ནི། རང་གི་ཁོང་པར་གདོན་གྱི་ཕོ་བྲང་ཁྲི་སྟན་དང་བཅས་པ་བསྐྱེད་ལ། གདོན་བྱེད་དེ་སྤྱན་
འདྲེན་ནས། རང་གི་ཁོང་པར་བཞུགས་སུ་གསོལ་ལ། རང་གི་ཤ་ཁྲག་ནང་རོལ་རྣམས་འཕང་པ་མེད་པ་ཁ་ལ་སྦྱིན། །ཁྱེད་རྣམས་
གར་མ་འགྲོ་ལ་འདིར་བཞུགས་ཅིབ། །བསམ་ལ་ངག་ཏུ་བརྗོད། ཅི་འདོད་བྱེད་དུ་བཅུག །སེམས་ནམ་མཁར་འཕངས་སྟེ། 
སྤྲོས་བྲལ་གྱི་ངང་ལ་སེང་ངེ་ཞོག །དེ་ནས་གདོན་སྐྱེངས་སུ་བཅུག་པ་ཡིན་ནོ། གཉིས་པ་གདོན་བཙོན་དུ་བཟུང་བ་ནི། དེ་

༄༅། །ལ་གསུམ་སྟེ། གདོན་བྲིད་པ་དང་གཅིག །འཛའ་བ་ཤེས་བྱ་བ་དང་གཉིས། བརྩོན་ཁོང་དུ་བཞུགས་
པ་དང་གསུམ་མོ། དེ་ལ་དང་པོ་གདོན་བྲིད་པ་ནི། ལུས་འདི་དཔེར་ན་བདག་པོ་མེད་པའི་ཁོང་སྟོང་སྒོ་མེད་དུ། དགྲ་རྐུན་ལ་སོགས་
སེམས་ཅན་སུ་ཡང་འགྲོ་བ་བཞིན། ལུས་ཀྱི་བུ་ག་དགུ་སྟེ་ཧ་རེ་ཡོད་པའི་ནང་དུ། ལྷ་འདྲེ་རྣམས་ཞུགས་ནས། གློ་སྙིང་ནང་རོལ་
རྣམས་ཧབ་ཐོབ་བྱས་ནས་ཟོས་པར་བསམ་ལ། སེམས་ནམ་མཁར་འཕངས་ཏེ། སྐྱེ་མེད་ཀྱི་ངང་དུ་ལྷན་གྱིས་བཞག་གོ །
གཉིས་པ་འཛའ་བཤེས་བྱ་བ་ནི། རང་ཉི་སྙིང་དེ་གདོན་གྱི་ཕོ་བྲང་དུ་བསམ། ནད་པའམ་གཞན་སེམས་ཅན་གྱི་གདོན་ཀྱང་
སྤྱན་དྲངས་ལ་དེ་ལ་ཚུར་སྟིམ། ལུས་པོ་ཤ་ཁྲག་དབང་པོ་ནང་རོལ་ཐམས་ཅད། ཕོངས་པ་མེད་པར་ཁོང་རྣམས་ལ་ཁྱེར་བཅུག །

༄༅། །པས། ཁྱེད་རྣམས་བདག་གིས་བྱང་ཆུབ་བསྐུལ་བའི་དྲིན་ཅན་ཡིན་པས་ལུས་འདིའི་ཤ་ཁྲག་ནང་རོལ་འདི་རྣམས་དྲིན་ལེན་
དུ་འབུལ་ལོ། ཁྱེད་རྣམས་གར་མ་འགྲོ་ལ་དུས་རྟག་ཏུ་འདིར་འདུག་ཅིག་བསམ་ལ། ངག་ཏུ་ཡང་བརྗོད། གདོན་དེ་རྣམས་
ཡིད་ལ་གཅེས་པར་བསམ་ལ། རིག་པ་ནམ་མཁར་འཕངས་ཏེ་སྤྲོས་བྲལ་ངང་དུ་ལྷོད་ཀྱི་ཀློད། གསུམ་པ་གདོན་བརྩོན་ཁང་
དུ་གཞུག་པ་ནི། རང་གི་ལུས་འདི་ཁང་པ་བཞིན་བསམ་ལ། སྒོ་དེ་ལྟག་ཁུང་དུ་དོད་པར་བསམ་ལ། སྒོ་དེ་མཉམ་པོར་
འོང་བའི་བདུད་གནས་པའི་ལྟག་པའི་སྡུད་སྒོ་ཞེས་བྱའོ། སྒོ་དེ་ཧ་རེ་བྱེ་བའི་ནང་ནས་མཉམ་པོར་འོང་བའི་བདུད་དེས་གདོན་
བགེགས་རྣམས་བོས་པས་གདོན་དང་ལྷ་འདྲེ་རྣམས་སྟོན་མ་མགྲོན་འདུས་པ་ལྟར་འོངས་ནས་སྒོ་དེར་འོངས་ནས་ལུས་མེར་

༄༅། །གྱིས་གང་བར་བསམ། དེ་ནས་ལྟག་པའི་སྡུད་སྒོ་དེ་ཐག་གིས་ཆོད་ནས་ལྷ་འདྲེ་ཐམས་ཅད་འགྲོ་
ས་མེད་དེ། དཔེར་ན་ནས་སྒྲོ་ཁ་བཅིངས་བ་ལྟ་བུར་བསམ། ཕཊ་ཅེས་བརྗོད། ལུས་སེམས་ཁུལ་ཏེ། ལུས་ཁང་པ་རྡིབས་
པ་ལྟར་ཆོམ་གྱིས་རྡིབ་ནས་ལུས་དང་ལྷ་འདྲེ་གདོན་བགེགས་དང་བཅས་པ་ཐལ་བ་རླུང་གིས་ཁྱེར་བ་ལྟར་མེད་པར་བསམ། 
སེམས་ནམ་མཁར་འཕང་སྟེ། སྐྱེ་མེད་དུ་ཁྲོལ་གྱིས་བཞག་གོ །དེ་ནི་གདོན་བརྩོན་དུ་བཟུང་བ་ཡིན། གསུམ་པ་གདོན་
མགོ་བསྐོར་བ་ལ་གསུམ་སྟེ། རི་དྭགས་སྨིག་སྒྱུ་དེད་པ་ལྟར་མགོ་བསྐོར་བ་དང་གཅིག །འཇའ་མཚོན་ནམ་མཁར་ཡལ་
བ་ལྟར་མགོ་བསྐོར་བ་དང་གཉིས། ནམ་མཁའ་ཐུགས་ཕྲད་དུ་མགོ་བསྐོར་བ་དང་གསུམ་མོ། དེ་ལ་རི་དྭགས་སྨིག་སྒྱུ་དེད་

པ་ལྟར་མགོ་བསྐོར་བ་ནི། གདོན་ཐམས་ཅད་ཡིད་ཀྱིས་བཀུག་ལ། རང་གི་ལུས་ཀྱི་བུ་ག་དགུར་ཞུགས་ནས། དཔེར་ན་ན་
བུན་གྱི་ནང་ན་འགྲོ་བ་ལྟར། གདོན་བགེགས་རྣམས་ཀྱི་ཤ་ཁྲག་ལ་སོགས་གཟུངས་འཛིན་རྒྱ་མེད་པར་བསམ་ལ། ལུས་སེམས་
ཕྲལ་ཏེ། རིག་པ་སྐྱེ་མེད་ངང་དུ་ལྷོད་ཀྱི་བཞག་གོ །གཉིས་པ་གཞན་འཇའ་ཚོན་ནམ་མཁའ་ལ་ཡལ་བ་ལྟར་མགོ་བསྐོར་བ་ནི། 
གདོན་བགེགས་ཐམས་ཅད་ཡིད་ཀྱིས་བཀུག་ལ། ལུས་སེམས་ཕྲལ་ཏེ། ལུས་བརྩིག་མཁར་ཞིག་པ་ལྟར་ཁྲོལ་གྱིས་ཐལ་
ནས། ལུས་འབྱུང་བཞིའི་གཡར་པོ་ཡིན་པས་འབྱུང་བཞི་སོ་སོ་ལ་ཐིམ། ཤ་ས་ལ་ཐིམ། རུས་པ་རྡོ་ལ་ཐིམ། ཁྲག་ཆུ་ལ་ཐིམ། 
དབུགས་རླུང་ལ་ཐིམ། དྲོད་མེ་ལ་ཐིམ། སྐྲ་དང་བ་སྤུ་རྩི་ཤིང་ལ་ཐིམ། དེ་ལྟར་འབྱུང་བཞིའི་ལུས་འདི་སྐད་ཅིག་གིས་སོ་སོར་

༄༅། །ཐིམ་ནས། གདོན་བགེགས་བྱེད་ཀྱི་རྒྱུ་མ་རྙེད་པར་བསམ་ལ། སེམས་ནམ་མཁར་འཕང་སྟེ་སྤྲོས་བྲལ་
དུ་སངས་ཀྱི་བཞག་གོ །གསུམ་པ་ནམ་མཁའ་ཐུགས་ཕྲད་དུ་མགོ་བསྐོར་བ་ནི། བདག་ཀྱང་ཡེ་ནས་དངོས་པོར་མ་གྲུབ་
སྟེ་སྟོང་པར་སྣང་། དེ་ནས་རང་དང་གདོན་བགེགས་གང་ཡང་ཡེ་ནས་དངོས་པོར་མ་གྲུབ་པར་སྟོང་པར་སྣང་བ་ཡིན་ནོ། 
དེ་ཡང་དམ་པའི་ཞལ་ནས། ཐམས་ཅད་སྟོང་པར་སྣང་བ། ནམ་མཁའ་ནང་འཕྲད་ལ་ཕྱོགས་རིས་མེད། སྟོང་པ་ནང་འཕྲད་
ལ་ཕན་གནོད་མེད། ཐམས་ཅད་གང་ཡང་མ་གྲུབ་པ། སྟོང་ཞིང་སྣང་བ་ལ། གདོན་དང་གནོད་བྱེད་སུས་མི་མཐོང་། 
ཅེས་གསུངས་སོ། དེ་ནི་གདོན་མགོ་བསྐོར་བའོ། དེ་ལྟར་དམིགས་པ་དགུར་བསྟན་པ་དེ་ནི། གདོན་ཆེན་ལུས་ལ་

སྦྲུལ་ལྟར་འཁྲིལ་ནས་དམིགས་པ་གར་མཁན་གྱི་ལག་པ་ལྟར་བསྒྱུར་བ་གཅེས་སོ།། །།ན་མོ་གུ་རུ། རྦོད་གཏོང་
སྤྲིན་ལྟར་བཏིབ་ན། དམིགས་པ་རླུང་ལྟར་སྦུད་པ་ལ་གསུམ་སྟེ། གནོད་བྱེད་ལྷ་རུ་འབོད་པ་དང་། ལྟས་ངན་གཡང་ལེན་
དང་། རང་གཤེད་རང་ལ་དབབ་པའོ། དེ་ལ་གནོད་བྱེད་ལྷ་རུ་འབོད་པ་ནི། རྦོད་གཏོང་གང་ནས་བྱུང་བའི་ཕྱོགས་དེ་ན། གནོད་
བྱེད་སྤྱན་དྲངས་རང་གི་འདུག་སའི་གནས་ཁང་དེ། །ཁོའི་ཕོ་བྲང་དུ་འབུལ་བས། ལུས་སེམས་ཕྲལ་ཏེ། ལུས་ཤ་ཁྲག་ནང་རོལ་
དང་བཅས་པ་དེ་ཁོང་རྣམས་ལ་འབུལ། ཕོངས་སེམས་མེད་པར་སིལ་གྱིས་འབུལ་ལ། ཅི་བྱེད་བྱེད་དུ་བཅོལ། ཁྱེད་རྣམས་
བདག་ལ་བྱང་ཆུབ་བསྐུལ་བའི་སློབ་དཔོན་ཡིན་པས། དུས་རྟག་པར་གནས་འདིར་བཞུགས་ཅིག །བདག་གིས་ཆེ་བའི་ལུས། །

ཆུང་བའི་ནོར་རྫས་རྣམས་ཅི་འབྱོར་ཁྱེད་ལ་འབུལ་བསམ། ངག་ཏུ་ཡང་བརྗོད་ལ། སེམས་ནམ་མཁར་
འཕངས་ལ་སྤྲོས་བྲལ་དུ་སིང་གི་བཞག་གོ །དེས་ཁོའི་གནོད་སེམས་ཞི་ནས། མ་མགོན་ལྷ་དང་ཆོས་སྐྱོང་དུ་གྱུར་པ་ཡིན་ནོ། 
གཉིས་པ་ལྟས་ངན་གཡང་དུ་ལེན་པ་ནི། རྨི་ལམ་དུ་རྦོད་གཏོང་གི་མཚན་མ་དྲག་པོ་བྱུང་ན། སེམས་རྣམ་རྟོག་མི་བྱ་ལ། །
ངས་དགེ་སྦྱོར་ལེ་ལོ་ཤོར་བ་ལ། བསྐུལ་མ་འདེབས་པ་ཡིན་བསམ་ལ། ཡིད་ཀྱིས་རྨི་ལམ་ཆོ་འཕྲུལ་གང་བྱུང་བ་དེ་རང་
གཟུགས་སུ་བཀུག་ལ། ལུས་ལིང་གིས་བོར་ནས་ཕང་སེམས་མེད་པར་སིལ་གྱིས་བཤིགས་ལ། གནོད་བྱེད་རྣམས་ལ་ཅི་
དགའ་བྱེད་དུ་བཅོལ། སེམས་ནམ་མཁའ་ལ་འཕང་སྟེ་སྤྲོས་བྲལ་དུ་བཞག་གོ །དེ་ནས་བྱད་མ་དེས་མ་ཚོར་བར་འགྲོ་ལ། 

རབ་ཁོའི་གཏོར་ཁྲི་འམ་ཧོམ་ཁུང་གི་རྩར། འབྲིང་ཁོ་འདུག་པའི་ས་ཕྱོགས་གམ། ཐ་མ་ཡང་ཁོའི་ཕྱོགས་སུ་ཁ་བསྟན་ལ། 
དགའ་བ་བསྒོམ་པས། ཁོའི་རྦོད་གཏོང་དེ་ཁོ་རང་ལ་ལྡོག་གོ །གསུམ་པ་བདེན་པའི་སྟོབས་ཀྱིས་རང་གཤེད་རང་ལ་དབབ་པ་
ནི། རྦོད་གཏོང་དེ་ཡིད་ཀྱིས་བཀུག་ལ། ལུས་ལིང་གིས་བོར་ལ། སྙིང་དེ་ཤཱཀྱ་ཐུབ་པ། སེངྒེའི་ཁྲི་ལ་བཞུགས་པ། 
བྱང་ཆུབ་ལྗོན་ཤིང་ལ་རྒྱབ་གཏད་པ་གཅིག་བསམ། ཕུང་པོ་ལྷག་མ་རྣམས། འཕགས་པ་ཉན་ཐོས་དང་། དགྲ་བཅོམ་
པའི་ཚོགས་ཀྱིས་བསྐོར་ནས་སངས་རྒྱས་ཀྱིས་ཆོས་གསུངས་པར་བསམ། དེ་ལ་རྦོད་གཏོང་རྣམས་གནོད་སེམས་ཀྱིས་འོངས་
ནས། དེ་ལ་གནོང་ཞིང་འགྱོད་སེམས་སྐྱེས་ནས། སངས་རྒྱས་ཀྱི་ཞབས་དྲུང་དུ་ཆོས་ཉན་པར་བསམ་ལ། སེམས་

༄༅། །ནམ་མཁར་འཕང་སྟེ། སྤྲོས་བྲལ་དུ་སེང་ངེ་བཞག་གོ །དེས་རྦོད་གཏོང་དེ་ཁོ་རང་ལ་ཕར་ལོག་སྟེ། 
ཁོ་རང་གི་བདུད་དུ་འབེབས་པར་འགྱུར་རོ། དམིགས་པ་གསུམ་པོ་དེ་དག་རྦོད་གཏོང་སྤྲིན་ལྟར་གཏིབ་ན་དམིགས་པ་རླུང་
ལྟར་སྦུད་པའི་གདམ་ངག་གོ །གསུམ་པ་གནོད་བྱེད་བཙན་ཐབས་སུ་གནོད་ན། དེམིགས་པ་མདུང་ལྟར་བསྐོར་བ་ནི། 
གློ་བུར་ཉམས་མི་དགའ་བ། བག་ཚ་བ། སྐྱི་ཟིང་པ། རྨི་ལམ་འཁྲུག་པ། བདུད་དང་རྟོག་པ་རྣམས་སྐྱེ་བའི་དུས་སུ་
ཕཊ་བརྗོད་ལ་གཅིག་གིས་ལུས་སེམས་ཕྲན། བདག་མེད་ཀྱི་ཕུང་པོ་དེ་གནོད་བྱེད་ལ་གཟན་དུ་སྐྱུར། བརྟེན་མེད་ཀྱི་རིགས་པ་
དེ་ནམ་མཁར་འཕང་། མ་བཅོས་པའི་ངང་ལ་ལྷོད་ཀྱིས་བཞག། །གོང་གིས་དམིགས་པ་དེ་ལ་གང་ཟིན་གོང་འོག་མེད། 

དེས་ཡིད་ལ་གང་བྱུང་སྒོམ་མོ། དེས་གནོད་བྱེད་དང་རིག་པ་ཐུགས་ཕྲད་ཞི་ནས། བར་ཆོད་ཐམས་ཅད་ཆོས་ཉིད་དུ་སློང་བར་བྱེད་དོ། 
དེས་དམིགས་པ་གདོན་ཐོག་དབབ་པ། དྲག་སྔགས་ཀྱི་ནུས་པ་ཁྱད་དུ་གསོད་པའི་གདམ་ངག་གོ །དེའི་སྤྱིའི་གདོན་གཅོད་
སོང་།། །།གཉིས་པ་བྱེ་བྲག་སོ་སོའི་གདོན་གཅོད་ནི། རྒྱལ་འགོང་དག་གིས་གདུག་པའི་མིའི། །ཉེར་ཞི་རིན་ཆེན་སྒྲོན་མ་ལས་ལྷ་སྐུ་རྟེན་
གསུམ་འབག་ལ་སོགས། །གསེར་གཡུ་རིན་ཆེན་གནས་དང་འཁོར། །ལི་ཡི་སྤྲེའུ་རི་བོང་དང་། །གཅན་གཟན་རིགས་དང་
བན་བོན་རིགས། །བཙུན་པ་བུ་ཆུང་ཆོ་འཕྲུལ་སོགས། ཆུ་དང་ཤྭ་རྦུད་ཤ་ལ་རོང་དང་། །
གནག་ཁྱུ་བྱ་དཀར་ཁྱི་ལ་སོགས། །བསམ་གྱིས་མི་ཁྱབ་པ་དམིགས་ཤིང་། །མགོ་དང་ཡན་ལག་དོང་ཀ་སོགས། །

 ༄༅། །སྐམ་ཁོལ་བྱེད་ཅིང་ལྷུ་ཚིག་ན། །ལུས་སྡུག་ཡིད་ཀྱང་མི་དགའ་ཞིང་། །ཁྲོ་གཏུམ་བྱེད་ཅིང་ཚིག་
པ་ཟ། །རྒྱལ་འགོང་ནད་དུ་ཤེས་པར་བྱ། །དེའི་གཅུན་ཐབས་འདི་ལྟར་བྱ། །རང་གདོན་འདྲེ་ཡི་གཙོ་བྱས་པའི། །ནམ་
མཁས་ཁྱབ་ཚད་སེམས་ཅན་རྣམས། །སྔོན་འགྲོ་སྐྱབས་སེམས་ལུས་མཆོད་བྱ། དེ་ནས་རང་ལུས་ལྷ་ཁང་གྱོ་
འདབ་གསུམ་པ་གཅིག་ཏུ་བསམ། ནང་དུ་འབག་རིགས་དང་རྒྱལ་དཀོར་ཁྲ་གཙོ་གེར་ཡོད་པར་བསམ་ལ། དེའི་ནང་
དུ་གསེར་ཁྲིའི་སྟེང་དུ། གཡས་སུ་རྒྱལ་པོ་གསེར་ཐུལ་ཅན། བན་ཆེན་དང་། བོན་ཆེན། སྐྱེ་བོ་ཤན་པ་གྲི་ཐོག །རྟ་
གླང་པོ། ཁྱི་སྤྲེལ། ར་ཕག་བྱ་གསུམ། ཤ་མར་ཐུད་གསུམ། འབྲ་རིགས། གསེར་བྲེ། དངུལ་བྲེ། རེ་རེ་ལ་ཡང་བརྒྱ་

བརྒྱ་ཡོད་པ་བསམ། གཡོན་དུ་རྒྱལ་མོ་ལ་བསེན་མོའི་ཚོགས་ཀྱིས་བསྐོར་བར་བསམ། ཕཊ་བྱས་པས་སྒོ་འདེན་པར་བསམ། དེ་
རྣམས་ནང་ནས་ཟོས། སྔོན་རྒྱབ་གཉིས་ནས་སྟག་གཉིས། གཡས་གཡོན་གཉིས་ནས་གཟིག་གཉིས། དེ་ནས་སྔུན་རྒྱབ་གཡས་གཡོན་
གཉིས་ནས་ཟོས་པར་བསམ། ཕཊ་བྱས་པས་ཁོང་རྣམས་དགའ་ཡལ་ཡལ་སོང་བར་བསམ། ཕྱི་ནང་གི་ཤ་ཁྲག་ཀུན་
ཟས་ནས་མེད་པར་བསམ། དེའི་གནས་ཀྱི་ལྷ་ཁང་འདྲེ་ཅན་དུར་ཁྲོད་དེར། ཀླུ་གནས་རི་གཉན་མ་ཡིན་ཏེ། འདི་ཡང་རྟོག་
པ་ཚོད་མི་ནུས། དེ་ཕྱིར་གཉན་ཐོག་འགྲོ་བ་གཅེས། དེ་ལྟར་བྱས་ཀྱང་མ་ཆོད་ཅིང་། རྒྱལ་པོའི་མགོ་བསྐོར་བྱུང་བ་ན། །
ཐོད་པ་གྲི་གུག་གིས་བཅད་ནས། །གདོན་དང་ལུས་པ་འཐས་པ་ཡང་། །རྦད་ཀྱིས་བཅད་ནས་ཐོད་པར་བླུགས། །

༄༅། །རྨི་ལམ་གང་བྱུང་ཐོད་པར་སྦྱངས། །བྱིན་གྱིས་རླབས་ནས་སྔར་ལྟར་གསོལ། །གང་ཞིག་དམུའི་ནད་
རྣམས་ན་གྱུར་ན། །ལུས་ལྗི་སྐྱུག་དང་སྨྲ་མི་གྲོལ། །གཉའ་དང་འོན་དང་འཐིབ་ལ་སོགས། །ཤེས་པ་ལྗི་ཞིང་འཐིབ་པ་
དང་། །གང་ཞིག་ནད་པའི་རྨི་ལམ་དུ། །རྟ་ཕྱུགས་ལུག་ཁྱུ་ཕུག་རོན་དང་། །སྐྱ་མི་མང་དང་མུན་རུབ་དང་། །ཤེས་པ་མི་
གསལ་འཐིབ་པར་འགྱུར། །དེ་འདྲ་བྱུང་ན་དམུའི་གདུབ་པའོ། །བདུད་ཀྱི་རྟགས་ཀྱང་འདི་ལྟ་སྟེ། །མགོ་ལུས་མེད་པར་ཁོལ་
ཤིང་ན། །ཕ་མ་ལ་སོགས་ཉེ་དུར་སྤྲུལ་ཞིང་འོངས། །ཤེས་པ་འཕྱོ་ཞིང་གཉིད་མི་ཉན། །ནུབ་མོ་གཉིད་པའི་རྨི་ལམ་དུ། །
མུན་པས་གཡོག་དང་རྟ་ནག་ཞོན། །གོས་ནག་གྱོན་དང་གཡག་ནག་གིས་བརྡུང་། །སྐྱ་མི་མང་པོས་ཁྲིད་པ་རྨིས། །

དེ་འདུ་བྱུང་ན་བདུད་ཀྱིས་གདུབ་པ་ཡིན། །བཙན་གྱིས་ནད་རྣམས་འདི་ལྟར་སྟོན་ཏེ། །ལུས་པོ་ཁོར་བུར་གཟེར་བ་དང་། །སྙད་
མེད་ཆུ་བུར་བྱུང་བ་དང་། །མི་དམར་སྐྱ་དམར་མང་པོ་ཡིས། །ཁྲིད་ནས་རྒྱལ་ཁམས་བསྐོར་བ་རྨིས། །དེ་ནི་བཙན་གྱི་
ཆོ་འཕྲུལ་ཡིན། །དེ་གསུམ་གཅོད་ལུགས་འདི་ལྟར་བྱ། །རང་གདོན་འདྲེ་ཡིས་གཙོར་བྱས་པའི། །ནམ་མཁའ་མཐའ་
ཁྱབ་སེམས་ཅན་ལ། །སྔོན་འགྲོ་སྐྱབས་སེམས་ལུས་མཆོད་བྱ། །དེ་ནས་གསུམ་སྦྱོར་འདི་ལྟ་སྟེ། །རང་གི་ལུས་
ཀྱི་བདག་པོ་ནི། །ལྐུག་པར་སྨྲ་བར་མི་འགྱུར་བའི། །གྲི་ཐོག་ཤན་པ་དཔག་མེད་དང་། །གཡག་ནག་ར་ལ་མེ་འབར་
འཕྲོས། །བརྡུང་ཞིང་ཤ་རུས་མེད་པར་བཏང་། །དེ་རྒྱབ་མི་དམར་གྲི་ཐོག་ནི། །སྣང་སྲིད་ཁེང་པ་ཙམ་བྱུང་ནས། །ཤ་

༄༅། །རུས་ཁྱེར་ནས་དགའ་མགུར་ལྡན། །རང་སར་སུན་སུན་སོང་བར་བསམ། །རྣལ་འབྱོར་བདག་གིས་
ཏིང་འཛིན་ནི། །ནད་པའི་སེམས་དང་རང་སེམས་གཉིས། །གཅིག་ཏུ་བསྲེ་ལ་མཁའ་ལ་བསྲེ། །ལུས་པོ་ལྷ་འདྲེ་མ་
ལུས་ལ། །མཆོད་པར་འབུལ་བ་མན་ངག་ཡིན། །བཙན་གནས་བྲག་དང་ཆུ་གནས་སོགས། །གོང་གསུམ་མདའ་
སྟོང་འདྲ་བའམ། །ཆུ་བོ་ཆེན་པོའི་འགྲམ་དུ་གཅོད། །གཞན་མ་རྒྱ་ཡ་ཆོད་མི་ནུས། །དེ་ལྟར་བྱས་ཀྱང་མ་ཆོད་ཅིང་། །
བཙན་གྱི་མགོ་བསྐོར་བྱུང་བ་ན། །བེམ་རིག་མི་ཕྲལ་རིར་སྐྱུར་བྱ། །ཁོ་རང་འདོད་པ་ཚིམ་པར་བསམ། །གྲང་མང་
བྱས་པས་མྱུར་དུ་སེལ། །ཀླུ་བདུད་ལ་སོགས་ཀླུ་རིགས་ཀྱི། །ནད་ཀྱིས་ཟིན་པའི་ལས་ངན་དེ། །མཚོ་དང་ཆུ་མིག་

ནེའུ་སེང་ངམ། །སྦྲུལ་དང་ལྕང་མོ་ངང་ངུར་དང་། །ཀླུའི་ཆོ་འཕྲུལ་བསམ་མི་ཁྱབ། །ལུས་པོ་ཟ་ཞིང་འགུལ་འཁྲིག་མང་། །
ཤ་བཀྲ་བས་ལྡག་གླང་ཤུ་དང་། །ཤ་རོ་རྨའམ་སེར་ཁ་འབྱུང་། །གཉིད་མེད་སེམས་ཡང་མི་དགའ་ཞིང་། །འགྲོ་སྙིང་
འདོད་ཅིང་རྟགས་མཚན་རྣམས། །རོག་ལ་གསང་ཞིང་ཡིད་མི་ཆེས། །དེ་ནི་ཀ་ཡི་དུག་གི་ཟིན་པའོ།། གཉན་གྱི་ཟིན་
ནམ་གནོད་པ་ནི། །སྦལ་དང་ཆུ་རྟ་བ་གླང་དང་། །གཅན་གཟན་རྣམ་པ་སྣ་ཚོགས་རྨིས། །རང་གི་ལུས་ཀྱི་ཚིག་རྣམས་
ཁོལ། །རོ་སྟོད་གཟེར་ཞིང་ཤེས་པ་འཕྱོ། །འཐབ་དང་འདོད་ཅིང་ཚིག་པ་ཟ། །རྨི་ལམ་ལ་སོགས་རྟགས་རྣམས་ཏེ། །
བྱུང་ན་གཉན་གྱི་ཆོ་འཕྲུལ་ཡིན། །ས་བདག་གདུག་པའི་ཆོ་འཕྲུལ་ནི། །སྦལ་པ་བྱི་བ་ལུགས་སོགས། །སྡོམ་སྡིག་

༄༅། །རི་དྭགས་ལ་སོགས་རྣམས། །གཉན་དང་ས་བདག་ཆོ་འཕྲུལ་སྟེ། །ཁྱད་པར་ས་བདག་ཆོ་འཕྲུལ་
ཡིན། །རྐང་ལག་རུས་པ་ཀུན་ན་ཞིང་། །ཁྱད་པར་ལུས་ལྗི་ཤེས་པ་འཐིབ། །བྱིང་བ་ལ་སོགས་ས་བདག་ནད། །
དེའི་གཅོས་ཐབས་འདི་ལྟར་བྱ། །རང་གདོན་འདྲེ་ཡིས་གཙོ་བྱས་པའི། །ནམ་མཁའི་ཁྱབ་ཚད་སེམས་ཅན་ལ། །སྔོན་
འགྲོ་སྐྱབས་སེམས་ལུས་མཆོད་བྱ། །རང་གི་གདོས་བཅས་ལུས་པོ་འདི། །སྦྲུལ་ནག་མགོ་དགུ་ཟེ་བ་ཅན། །གླང་དམར་
མེ་སྟག་འཕྲོ་བ་གཅིག །སྦལ་པ་ཁྲ་བོ་ཆེན་པོ་གཅིག །གཞན་ཡང་སྦལ་སྤྲུལ་འབུམ་ཕྲག་གིས། །སྒྱུ་ལུས་གདོས་བཅས་
ལུས་པོ་ལ། །མལ་ཀྱང་མ་བཞག་སུན་གྱིས་ཟོས། །མ་ཡེངས་རིག་པ་དྲག་ཏུ་བཅུན། །རྣལ་འབྱོར་བདག་གིས་ཏིང་

འཛིན་ནི། །ནད་པའི་སེམས་དང་རང་སེམས་གཉིས། །སྤྲོས་བྲལ་ནམ་མཁའི་དཀྱིལ་དུ་བཞག །དམིགས་པས་དྲག་ཏུ་
གཅུན་ཕཊ་ཀྱིས་གདབ། །རྨ་ཤུ་ལ་སོགས་གར་ན་སར། །ཆུ་ཡིས་བཀྲུས་ནས་གཉན་སར་གཏོར། །ནད་པའི་ཤ་
ཁྲག་མ་ལུས་པ། །གཉན་སའི་གཞི་བདག་དེ་ལ་ནི། །གུས་པའི་ཚུལ་གྱིས་འབུལ་བར་བསྒོམ། །ཀླུ་གཉན་ས་འམ་
མཛེ་ཅན་ནམ། །གཉན་གནས་ལྷ་ཁང་ལ་སོགས་པའི། །གཉན་སར་ཉམས་ལེན་བྱེད་པ་གཅེས། །དེ་ལྟར་བྱས་
ཀྱང་མ་ཆོད་ཅིང་། །ས་བདག་མགོ་བསྐོར་བྱུང་བ་ན། །རིག་པ་ཌ་ཀིའི་བེམ་པོ་བཤག །ཤ་རུས་ལྤགས་པ་བརྡལ་བའི་
སྟེང་། །གཏིང་ནས་འགུལ་སྐྱོད་མེད་པར་བསམ། །བདུན་ལས་མང་བ་མི་བྱའོ། །གང་ཞིག་མཛེ་ནད་གཅོད་པ་ལ། །

༄༅། །རི་གཉན་གདུག་པར་ཕྱིན་པ་དང་། །སྔོན་འགྲོ་ལུས་མཆོད་སྦྱིན་པ་བྱ། །དེ་ནས་ནད་གཅོད་དམིགས་
པ་ནི། །རང་གིས་རིག་པ་དབྱིངས་སུ་འཕངས། །ལུས་པོ་ཤ་ཁྲག་དཔག་མེད་ལ། །ཕྱི་ནས་སྦྲུལ་དང་སྦལ་བས་
ཟོས། །ཞབས་ནས་ཉ་དང་ལྕང་མོས་ཟོས། །ལྷག་མ་རྗེས་མེད་སྟོང་པར་བསམ། །གཞན་ཡང་ཚ་ཚག་ཤ་མགུལ་
ལ༑ །དུག་སྦྲུལ་འཇིགས་པས་ཟོས་པར་བསམ། །ཤ་རོ་སྦྲིད་བམ་གར་བྱུང་སར། །གླང་དམར་དུག་གི་ཁ་རླུང་
ཅན། །ཕས་ཕས་བརྡུང་ནས་ཟོས་པར་བསམ། །རྨ་དང་ཤུ་ཐོར་གར་བྱུང་སོར། །ཟངས་ལྕགས་སྦྲང་བུ་འབུམ་
གྱིས་འཇིབ་པར་བསམ། །བལ་ལྡག་ཤུ་བུར་གར་བྱུང་སར། །ཕོ་རོག་འབུམ་གྱིས་གཏོར་བར་བསམ། །སྣ་ཁྲག་

ཆུ་རྣག་གར་བྱུང་སར། །ཁྱི་ནག་འབུམ་གྱིས་ལྡག་པར་བསམ། །ཞ་ཁུམ་རེང་བ་གར་བྱུང་སར། །མཁའ་འགྲོ་འབུམ་
གྱིས་གཏུབ་པར་བསམ། །ཚ་ཚག་ཚ་བེར་གར་བྱུང་སར། །ལྕགས་སྲེག་ཕུར་པསོ་བསུར་བར་བསམ། །ཡང་
ཡང་གནད་དུ་དྲིལ་ལ་སྒོམས། །སྟོང་ཉིད་དགོངས་པས་ཟིལ་གྱིས་མནན། །ལུས་སྦྱིན་མཆོད་པ་ལན་ཆགས་བརྔན། །
གཟེར་འདེབས་དམིགས་པས་ནད་གདོན་གཅོད། །དེ་ཡང་དང་པོ་གདོན་གྱི་གནོད་པ་དེ། །མཚོ་དང་ཆུ་མིག་ལ་མི་ཁྱེར་
ནས། །ཡུན་རིང་དག་ལ་སྐམ་གཅོད་བྱེད། དེ་ནས་གཤེར་གཅོད་བྱེད། ཅེས་ཉེར་ཞི་སྒྲོན་མ་ལས་གསུངས་སོ། ཙི་ཏི་
ཛྭ་ལའི་ནད་ལས་གྲོལ་བར་ཤོག། །།གཟའ་བདུད་ལ་སོགས་གཟའ་བརྒྱད་དང་། །རྒྱུ་སྐར་ཉི་ཤུ་རྩ་བརྒྱད་དང་། ། 

༄༅། །ཀླུ་གཉན་སྡེ་བརྒྱད་ཀུན་སྡང་བས། །དེ་ལ་དྲོད་ཚད་འདི་ལྟར་འབྱུང་། །ཐོག་དང་མདའ་རྡོ་རལ་གྲི་
སོགས། །འདབ་ཆགས་རིགས་དང་སྐར་མདའ་དང་། །ཁ་བ་བུ་ཡུག་འཚུབ་ལ་སོགས། །རང་ཉིད་གཡོག་གམ་ཁྱེར་
བ་ལ། །སེར་བ་འབབ་དང་སྤྲིན་གཏིབ་པ་དང་། །སྤྱང་ཀི་རྨི་དང་འོད་ལ་སོགས། །ཐིབ་པའི་རྟགས་ནི་འདི་ལྟ་སྟེ། །
ཁ་ཡོ་མིག་སླེ་མེ་རིས་དང་། །ཆུ་བུར་ལ་སོགས་ཞ་དང་རེངས། །གཏམ་འཆལ་ཁ་ཆུ་མིག་ཆུ་འཛག །རྒྱལ་དང་
སྐྱུག་ལ་སོགས་པ་རྣམས། །བཟའ་བདུད་གདུག་པས་ཟིན་པའི་རྟགས། །དེའི་བཅོས་ཐབས་འདི་ལྟར་བྱ། །རང་
གདོན་འདྲེ་ཡིས་གཙོས་བྱས་པའི། །ནམ་མཁའ་ཁྱབ་ཚད་སེམས་ཅན་ལ། །སྔོན་འགྲོ་སྐྱབས་སེམས་ལུས་སྦྱིན་

བྱ། །རང་གི་སྒྱུ་ལུས་ཕུང་པོ་ལ། །གཟའ་བདུད་འཇིགས་པའི་མགོ་དགུ་དང་། །ཉི་མ་ལ་སོགས་གཟའ་བརྒྱད་དང་། །
རྒྱུ་སྐར་ཉི་ཤུ་རྩ་བརྒྱད་དང་། །གདོང་མོ་བཞི་ལ་སོགས་པ་ཡིས། །སྡོང་ཡའི་ལྷ་སྲིན་སྡེ་བརྒྱདལ། །ཤིན་ཏུ་ཡིད་
མཛེས་སྐྱེས་བུ་ཡིས། །ཕུང་པོ་གདུང་ནས་ཡང་ཡང་འབུལ། །བར་བར་སྤྲོས་བྲལ་ངང་ལ་བཞག །རྣལ་འབྱོར་
གཅོད་མཁན་ཏིང་འཛིན་གྱིས། །ནད་པའི་སེམས་དང་རང་སེམས་གཉིས། །གཅིག་ཏུ་འགྲེལ་ནམ་མཁར་འཕང་། །
ནད་པའི་སྒྱུ་ལུས་ཕུང་པོ་ནི། །གཟའ་བདུད་ལ་སོགས་ལྷ་འདྲེ་ཡིས། །མ་བཞག་ཟོས་ཁྱེར་ལྷག་མ་མེད་པར་དམིགས། །
གཞན་ཡང་ལྷ་འདྲེ་མ་ལུས་པའི། །ཟོས་ཞིང་རང་སར་བུན་སོང་ནས། །དགའ་ཡལ་འདོད་པ་འགྲུབ་པར་བསམ། །

༄༅། །ཀླུ་གཉན་ལྷ་ཁང་དུར་ཁྲོད་མཛེཅན་རྣམས་སུ་གཅོད་པའོ།། །།ཨེ་ཀ་ཙ་ཏི་ལ་སོགས་པ། 
མ་མོ་མཁའ་འགྲོ་ཤ་ཟ་དང་། །བསེན་མོ་ཐེལ་རང་གྲོང་རྒྱུག་གིས། །ལྟས་དང་ཆོ་འཕྲུལ་འདི་ལྟ་སྟེ། །མོ་རིགས་མཛོ་
འམ་དྲེལ་ལ་ཞོན། །སྦྲ་ནག་ཕུབ་ཞིང་ཤ་ཁྲག་གཅོད། །བདག་ལ་བརྩ་ཞིང་ཤ་ཁྲག་སྟོབས། །གཞན་ཡང་བུད་མེད་མང་
འདུས་སྟེ། །མི་སྡུག་ཆོ་འཕྲུལ་ཆགས་པ་སྤྱོད། །རྨིས་པ་མ་མོའི་ཆོ་འཕྲུལ་ཡིན། །རང་ཉིད་སྐྱག་དང་ཁྲག་རྣག་འཛག །
ཁྲག་བཤལ་ཁྲག་ནི་སྐྱུག་དང་རིམས། །སྒོ་ཡི་ནོར་ལ་གོད་ཡམ་འོང་། །དེ་རྣམས་མ་མོའི་ཆོ་འཕྲུལ་ཡིན། །མ་མོ་མཚོ་
སྨན་ལ་སོགས་དང་། །དམ་སྲི་བསེན་མོའི་ཚོགས་རྣམས་ཀྱིས། །གདུག་རྩུབ་ཉོན་མོངས་གཅོད་པ་ནི། །རང་གདོན་

འདྲེ་ཡི་གཙོར་བྱས་པའི། །མཁའ་མཉམ་སེམས་ཅན་ཐམས་ཅད་ལ། །སྔོན་འགྲོ་སྐྱབས་སེམས་ལུས་མཆོད་བྱ། །འཁྲུལ་
པའི་བདག་བཟུང་ཕུང་པོ་འདི། །ཨེ་ཀ་ཙ་ཏི་ལ་སོགས་པའི། །མ་མོ་མཁའ་འགྲོ་སྨན་བཙུན་དང་། །གནོད་བྱེད་སྲིན་པོ་བདུད་མོ་
དང་། དམ་སྲི་སྲིན་མོ་ཕུང་འདྲེ་མོ། །མ་ལུས་ཐམས་ཅད་འདུས་པ་ལ། །ཤ་ཁྲག་དམར་གྱིས་ཚིམ་བྱས་ནས། །རང་དགའ་ཀུན་ཀྱང་གནས་སུ་གཤེགས། །
ནད་པ་ལ་དམིགས་པ་ཡང་ཡང་བྱ། །སློབ་དཔོན་རྣལ་འབྱོར་ཏིང་འཛིན་གྱིས། །ནད་པའི་སེམས་དང་རང་སེམས་གཉིས། །གཅིག་
ཏུ་བསྲེ་ལ་མཁའ་ལ་འཕངས། །སྣང་སྲིད་ལྷ་འདྲེ་མ་ལུས་དང་། །གཅན་སྤྱང་སྟག་གཟིག་དོམ་དྲེད་དང་། །གནས་པའི་ལྷ་
འདྲེལ་སོགས་ཀྱིས། །དགྱེས་ནས་སོ་སོར་སོང་བ་ནི། །རང་དང་ནད་པ་གཉིས་ཀས་དམིགས། །མ་མོ་མཁའ་འགྲོ་འདུས་པ་ནི། །

༄༅། །མཚོ་འམ་དུར་ཁྲོད་དག་ལ་གནས། །དབེན་གནས་སྙིང་པ་ལ་སོགས་པ། །ཁྱད་པར་མི་གཙང་མཛེ་
ཡུག་དང་། །དམེ་པོ་སྡིག་ཅན་དམ་མེད་ལ། །འདི་ཡི་གཅོད་གནས་ཆོད་མི་འགྱུར། །ཅེས་སོ། ཐོག་གི་རྟགས་ནི། མགར་
གྱི་ཚྭ་ཚྭ་འཕྲོ་བ་དང་། མགར་བྱས་པ་དང་། ལྕགས་སྲེག་པ་དང་། སྦྲང་བུའི་སྐད་ལྟར་གཟིར་སྒྲ་གྲགས་པ་དང་། ཙིར་སྒྲ་
རྣ་བར་གྲགས་ན་ད་ལྟ་ཉིད་དུ་འོངས། དེ་ལ་ཐོག་སྲུང་བཟློག་གཅོད་གསུམ་གྱི་ཤན་འགྱེད་ནི། དང་པོ་བསྲུང་འཁོར་ལ། 
ཕཊ་གཉིས་བྱས་པ་ཙམ་གྱིས། གཅིག་གིས་རང་ཉིད་རྗེ་བཙུན་མ་སྐུ་མདོག་དམར་མོ། རང་འདྲ་བའི་མཁའ་འགྲོ་མ་བཞིས་
བསྐོར་ཏེ། དབུ་ལ་རྡོ་རྗེ་རྩེ་ལྔ་པ། ལྔ་ལྔ་རེའི་ནང་དུ་རིགས་ལྔ་བསྐྱེད་ལ། སྟེང་གི་ནམ་མཁའ་ལ་ཤཱཀྱ་ཐུབ་པ་ལ་བསྐལ་

བཟང་གི་སངས་རྒྱས་སྟོང་རྩ་གཉིས་ཀྱིས་བསྐོར་ནས་བཞུགས་པར་སྒོམས། ཕཊ་གཅིག་གིས་རང་གི་ཐུགས་ཀར་
གསེར་གྱི་གའུ་ཁ་སྦྱོར་གྱི་ནང་དུ། སྲུང་བྱ་འཁོར་ཁལ་རྟ་དང་བཅས་པ་ཚུད་པའི་སྟེང་དུ། མེའི་འཁོར་ལོ་རྩིབས་སྟོང་དང་
ལྡན་པ་གཡོན་དུ་འཁོར་བ་ལས། ཡེ་ཤེས་ཀྱི་མེ་ཆེན་པོ་འབར་བས། ཐོག་བདག་ཐོག་དང་ཐོག་བྱེད། སྤྲིན་འབྲུག་དང་བཅས་
པ་ཧྲག་གིས་སྲེག་པར་བསམ། ཡང་ན་མཐའི་ལྕགས་རིའི་རྒྱབ་ཏུ་དེད་ནས་སོང་བར་བསྒོམ། དེ་ནི་ཐོག་སྲུང་གི་ཤན་འབྱེད་དོ། །
གཉིས་པ་བཟློག་པའི་ཤན་འབྱེད་ནི། རང་གི་རིགས་པའི་ངོ་བོ་དེ། གསེར་གྱི་རྡོ་རྗེ་རྩེ་དགུ་པ། ཕཊ་ཀྱིས་ནམ་མཁའི་དབྱིངས་
སུ་འཕང་། ཐོག་བདག་ཐོག་དང་ཐོག་བྱེད་རྣམས། ཕར་རྫུར་ཚུར་རྫུར་དྲྭ་བར་བཏང་། རྡོ་རྗེའི་འོད་ལ་མ་ལུས་ཐིམ། 

༄༅། །རྗེ་བཙུན་དམར་མོར་གྱུར་པར་བསམ། ངག་ཏུ་ཕཊ་གཅིག་བརྗོད་པ་ཙམ་གྱིས་ཡལ་ནས་སྟོང་པའི་ངང་
ལ་བཞག །དེ་ནི་བཟློག་པའི་ཤན་འབྱེད་དོ། ད་ནི་ཐོག་གཅོད་ངོ་བོ་ནི། ཐུགས་ཀར་གསེར་གྱི་རྡོ་རྗེ་ནི། རྩེ་དགུ་ཕཊ་ཀྱི་མཁའ་
ལ་འཕང་། །ཐོག་བདག་ཐོག་དང་ཐོག་བྱེད་རྣམས། །རྡོ་རྗེའི་འོད་ལ་ཐིམ་པར་བསམ། །ངག་ཏུ་ཕཊ། རྡིག་ཚོམ་བྱེད་ཅིང་
མར་བྱུང་ནས། །རང་དང་ནད་གདོན་ལ་སོགས་པ། །ཤ་ཁྲག་བཅས་པ་གཉན་སལ་བརྡལ། །སྣང་སྲིད་ལྷ་འདྲེ་བསྟོད་
པར་བསམ། །མ་ཞི་བར་དུ་ཕཊ་ལ་གྲངས་མེད་བརྗོད་པ་མན་ངག་ཡིན། །རྗེས་སུ་ཕཊ་ཀྱིས་སྐྱེ་མེད་སྒོམ། །དེས་ཐོག་
གི་སྲུང་བཟློག་གཅོད་གསུམ་གྱི་ཤན་འབྱེད་སོང་།། ཡང་ན་ཐོག་གི་དམིགས་པ་ནི། མ་ཅིག་གཟེར་བུའི་གདམ་པ་ལས། ཐོག་

ཉིད་སྐད་ཅིག་དྲན་རྫོགས་ཀྱིས། །གནམ་ལྕགས་ཐོ་ལུམ་འབར་བ་ཡིས། །རང་དང་གཉན་སར་ལྷན་དུ་གདལ། །སྟོང་པ་
ཉིད་ལ་མ་བཅོས་བཞག །དཀར་སྦྱོར་ལས་ཐོག་སེར་སྦྲག་མའི་དམིགས་པ་ནི། །འོག་ཏུ་ཉི་མ་སྟེང་ཟླ་བ། །ཉི་ཟླ་གའུ་ཁ་སྦྱོར་
ནང་། །རང་དང་ཡུལ་ཞིང་འཁོར་བཅས་རྣམས། །ལྷ་འདྲེ་དང་བཅས་གང་བར་དམིགས། །ཟླ་བའི་སྟེང་དུ་མ་གཅིག་དང་། །
ཡི་དམ་སངས་རྒྱས་མཁའ་འགྲོའི་ཚོགས། །སྤྲིན་ལྟར་གཏིབ་ལ་ཤེས་པ་གཏད། །དཀར་ཚོགས་དམིགས་པ་གོང་དང་
འདྲ། །གློག་འབྲུག་ཐོག་འོག་སྟོང་པར་བསམ། །དེས་ནི་འོང་བར་མི་སྲིད་དོ། །ཡང་མ་ཅིག་གི་དམིགས་པ་ཕྲན་ཚིག་
ལས། སེར་བ་ལ་རང་ཡུམ་ཆེན་མོ། རྩི་ཤིང་ནགས་ཚལ་ཐམས་ཅད་རྗེ་བཙུན་མ་ལ་མེ་རི་མེ་དཔུང་འབར་བས་གང་ནས། 

༄༅། །སེར་བདག་ཐམས་ཅད་བསྲེག་པར་བསམ། སྙེ་མ་དང་ཡུང་མ་ཐམས་ཅད་ལབ་སྒྲོན་དཀར་དམར་
ནག་པོ་གསུམ་སྒོམ་སྟེ། ཕཊ་རྐང་དུང་ལ་སོགས་འབུད་ནས་བཤད་པ་དྲག་པོ་བཏོན་ཕཊ་བྱའོ། གཅོད་སྒར་པ་བྱིན་པོའི་ཚར་
ཚད་རྫོགས་ལ། རེ་རེ་ལ་ཚར་ཚད་མ་བྱུང་ནས་ཆག་ན། གཞི་བདག་བཀུག་ལ་རང་དང་ལྷན་ཅིག་ཏུ་སྦྲུལ་ནག་གིས་དཀྲིས། 
ཕོ་བྲང་ཕཊ་སྒྲས་གདབས་མགོ་བཏུམ། གོས་ཀྱི་ཐ་མ་རྡོས་མནན་ལ་ཉལ། ངག་ཏུ་མི་རྣམས་ལ་ཚར་ཚད་བྱུང་ནས་ཐལ། 
ཁྱེད་རང་རེ་གཉིས་འཁོར་བ་མ་སྟོང་གི་བར་དུ་ལྷན་ཅིག་སྡོད་པ་ཡིན་བྱ། ཡིད་ལ་ཡང་བསམ། དེས་ཚར་ཚད་འོང་བ་ཡིན། 
དེས་གདོན་གཅོད་སོང་།། གསུམ་པ་ལོག་གནོན་གཟེར་བུའི་གདམས་པ་ནི། གཉན་སར་གློ་བུར་ན་བའམ། 

ལུས་ལ་རྨ་དང་ཆགས་གྲུག་བྱུང་ཞིང་། སྔར་གྱི་ནད་ལྡོག་ན། ལོག་པའི་རྟགས་ཡིན་པས། ནད་པའི་སྔུན་དུ་མེ་ཆེན་པོ་
བྱས་ལ། ཁྱི་ལུད་མི་ལུད་མཛེ་གོས་དོར་རྟ་ལ་སོགས་པའི་རྫས་ངན་བསྲེག་ལ། ནད་པའི་ཁྲུས་ཆུ་བླུགས་ནས་ཐབས་
བསུར་ཆེན་པོ་བྱ། ནད་པའམ་རོག་གི་འོ་དོད་འབོད་ཅིང་འདི་ཤི་ན་རོ་འདིར་སྲེག །ནང་རོལ་འདིར་མནར། སྣང་སྲིད་ལྷ་འདྲེ་རྣམས་
ཉོན་ཅིག་འདིར་འདུས། འདིའི་ཤ་ཁྱེར་ཁྲག་འཐུང་། མགོ་ཆོད། སྙིང་ཕྱུང་། ཅེས་བརྗོད། སེམས་ནམ་མཁའ་ལ་འཕང་། 
ལུས་དེ་མེ་ལ་སྲེག་ནས་ཐལ་བ་བུན་གྱིས་སོང་བར་བསམ། ནུབ་མོ་ཉལ་བོའི་དུས་སུ། གཉནས་གོ་ཟློག་བྱ་བ་ཡིན་པས། 
གོས་མགོ་བཞུག་བསྒྱུར་ནས་གྱོན། མགོ་ཕྱིར་རྗེས་སུ་བསྟན་ལ་ཉལ་ལོ། དེ་ནི་ཁྲུས་འདོན་ཁྲ་བོ་ཡིན་ནོ། ནད་པའི་ཁྲག་

༄༅། །གཏར་ལ་མེ་ནང་དུ་བླུག་ཅིང་། བྱེད་ལས་གོང་ལྟར་བྱེད་པ་ནི་ཁྲུས་འདོན་ནག་པོའོ། ནད་པའི་ཁྲུས་
ཆུ་རི་བྲག་ཐམས་ཅད་ལ་གཏོར་ཞིང་གོང་ལྟར་བྱེད་པ་ནི། ཁྲུས་འདོན་དཀར་པོའོ།། གཉན་སར་ཡུན་རིང་བསྡད་ཀྱང་ཆོ་
འཕྲུལ་མ་བྱུང་ན། གསོལ་བ་དྲག་ཏུ་འདེབས་པ་དང་། ཁྲོ་བོའི་དྲག་སྔགས་བཟླ་རི་བསྙིལ། རྦབ་བསྒྲིལ། མཚོ་དཀྲུག མཚོ་
དཀྲུག་པའི་དམིགས་པ་ནི། མ་ཅིག་གིས་ཕྱག་ན་གསེར་གྱིས་རྡོ་རྗེ་རྩེ་ལྔ་པ་བསྣམས་ནས། ཀླུའི་གནས་ཁང་ཐམས་ཅད་དཀྲུག་པར་བསམ་མོ། ཤིང་བཅད་དེའི་
དམིགས་པ་ནི། མ་ཅིག་གིས་ཕྱག་ནས་གསེར་གྱིས་ཟོར་བ་བསྣམ་ནས་དེར་གནས་པའི་བ་སྤུ་དང་། ཚེ་དེ་བྲེག་པར་བསམ་མོ། ན་བ་བརྐོ དེའི་དམིགས་པ་ནི། མ་ཅིག་
གིས་ཕྱག་ན་གནམ་ལྕགས་ཀྱིས་འཇོར་བསྣམ་ནས། ཁོའི་ཡུལ་ཁམས་རྨིང་ནས་བཤིགས་པར་བསམ། བྲག་བརྡུང་པ་ལ་སོགས་པ་བྱེད། དེའི་དམིགས་

པ་ནི། མ་ཅིག་གིས་ཕྱག་ནས་གནམ་ལྕགས་ཀྱིས་རྡོ་རྗེ་བསྣམས་ནས། ཁོའི་གནས་ཁང་ལ་རྒྱབ་ནས་ཤིག་ཤིག་བྱེད་པར་བསམ། དེ་ནི་ཕྱི་ཡི་མཐའ་གཏོད་དོ། 
ཕྱིའི་མཐའ་གཏད་དེ་རྣམས་ནི། བཤན་པ་ལག་དམར་དང་འདྲ་བས་མི་བྱེད་པ་གལ་ཆེ། དེ་ན་གང་བྱེད་ན་གསང་པའི་མཐའ་གཏད་
བྱེད་པ་ཡིན་ཏེ། བྲག་དང་ཕ་འོང་མ་སློང་ན། ངག་ཏུ་ཕཊ་གཅིག་བརྗོད་པ་ཡིས། རིག་པ་གསེར་གྱི་རྡོ་རྗེ་རྒྱ་གྲམ་གྱིས། བྲག་
རི་རྨིང་ནས་བཤིག་པར་བསམ། ངག་ཏུ་ཕཊ་གཅིག་བརྗོད་པ་ཙམ་གྱིས། གནས་པའི་ལྷ་འདྲེ་ཐམས་ཅད་ཀུན། རང་དབང་
མེད་པར་ཞབས་སུ་བཙུད། །བཀའ་ཉན་གསུང་སྡོད་བྱེད་པར་བསམ། །ཕཊ་དེ་གཉིས་ལ་བརྒྱ་རེ་བརྗོད། སྙིང་རྗེ་ལུས་
སྦྱིན་ཀུན་ལ་འགྲེས། །རི་བོ་ཆེ་དང་ལ་བཙས་མ་སློང་ན། །ངག་ཏུ་ཕཊ་བརྗོད་པ་ཙམ་གྱིས། །སེངྒེ་སྟོབས་ལྡན་འགྱིང་བ་ཡིས། །

༄༅། །རི་རྒྱལ་རྨིང་ནས་བཤིག་པར་སྒོམ། །ངག་ཏུ་ཕཊ་གཅིག་བརྗོད་པ་ཙམ་གྱིས། །གནས་པའི་ལྷ་
འདྲེ་གོང་ལྟར་རོ། །མཚོ་དང་ན་འཁོར་ཆེན་པོ་མ་སློང་ན། །ཁྲོས་པའི་བྱ་ཁྱུང་དཔག་མེད་ཀྱིས། །གཤོག་པ་སྡེར་མོ་མེ་རུ་
འབར། །མཚོ་ལ་ཧུབ་བཏང་དྲངས་བར་སྒོམ། །ངག་ཏུ་ཕཊ་གཅིག་བརྗོད་པ་ཙམ་གྱིས། །གནས་པའི་ཀླུ་སྲིན་གོང་ལྟར་
རོ༑ །ཤིང་གཅིག་གཉན་པོ་མ་སློང་ན། །ངག་ཏུ་ཕཊ། རིག་པ་རྒྱ་སྟྭ་ངར་མས་ནི། །ཤིང་ཕུང་རྩད་ནས་བཅད་པར་བསམ། །
ངག་ཏུ་ཕཊ་གཅིག་བརྗོད་པ་ཙམ་གྱིས། །གནས་པའི་ལྷ་འདྲེ་གོང་ལྟར་རོ། །ཤིང་ནགས་འཐུག་པོ་མ་སློང་ན། །ངག་ཏུ་ཕཊ་
གཅིག་བརྗོད་པ་ཙམ་གྱིས། །རིག་པ་རལ་གྲི་ངར་ལྡན་གྱིས། །འཕྲ་བཅད་སྦོམ་བཅད་བྱེད་པར་བསམ། །ངག་ཏུ་ཕཊ་གཅིག་

བརྗོད་པ་ཙམ་གྱིས། །གནས་པའི་ལྷ་འདྲེ་གང་ལྟར་རོ། །ཆུ་མིག་མ་སློང་མཐའ་གཏད་ནི། །ངག་ཏུ་ཕཊ་གཅིག་གིས། རིག་
པ་རྗེ་བཙུན་དམར་མོ་ཡིས། །ཆུ་མིག་དཀྲུག་ནས་ཧུབ་ཀྱིས་བཏབ། །ཡུལ་མི་གཅིག་པར་འཕོས་ནས་ནི། །ཤུལ་དུ་གྲན་
པ་སྐམ་པོར་བསམ། །ངག་ཏུ་ཕཊ་གཅིག༴ །གནས་པའི་ཀླུ་སྲིན་གོང་ལྟར་རོ། །ས་ཕུག་བྲག་ཕུག་མ་སློང་ན། །ངག་ཏུ་
ཕཊ༴ །རིག་པ་ཐོ་ལུམ་འབར་བ་ཡིས། །རྨིང་ནས་བཤིག་ཏེ་བརླག་པར་བསམ། །ངག་ཏུ་ཕཊ༴ གནས་པའི་ལྷ་འདྲེ་
གོང་ལྟར་རོ། །ལམ་སྲང་རྒྱ་གྲམ་བྲག་སྲང་དང་། །གོང་བུ་མདའ་སྟོང་འདྲ་བ་རྣམས། །མ་སློང་མཐའ་གཏད་བྱེད་པ་
ནི། །ངག་ཏུ་ཕཊ༴ རིག་པ་རྡོ་རྗེའི་བྲག་རིར་གྱུར། །བྲག་གསང་རྒྱུ་ལམ་བཅད་པར་བསམ། །ངག་ཏུ་ཕཊ༴ རྒྱུག་པའི་

༄༅། །ལྷ་འདྲེ་གོང་ལྟར་རོ། །ལུང་པ་སུམ་མདོ་མ་སློང་ན། །ངག་ཏུ་ཕཊ༴ རིག་པ་ཁྲོ་བོ་སྟོབས་ཆེན་
གྱུར། རྫ་འཕྲུལ་སྤྲུལ་པ་དཔག་མེད་ཀྱིས། །རི་རྒྱལ་རྩེ་མོ་མན་ཆད་དང་། །གནམ་ས་རི་བྲག་ཡན་ཆད་ཀྱིས། །
ལྷ་འདྲེ་འགྲོ་དབང་མེད་པར་བསམ། །ངག་ཏུ་ཕཊ༴ ལྷ་སྲིན་སྡེ་བརྒྱད་གོང་ལྟར་རོ། །ལྷ་ཁང་མཆོད་རྟེན་ཁང་རལ་མ་
སློང་ན། །གནམ་ལྕགས་རྡོ་རྗེ་རྩེ་དགུ་ཡིས། །ཁྲོལ་གྱིས་བཤིག་ནས་དཔུང་གྱིས་བཏང་། །གནས་པའི་ལྷ་འདྲེ་
གོང་ལྟར་རོ། །དུར་ཁྲོད་ཚོང་འདུས་མ་སློང་ན། །ངག་ཏུ་ཕཊ་གཅིག༴ རིག་པ་རྡོ་རྗེ་རྩེ་དགུ་ཡིས། །ཕར་རྫུར་ཚུར་རྫུར་
བྱེད་པར་བསམ། །ངག་ཏུ་ཕཊ༴ གནས་པའི་ལྷ་འདྲེ་གོང་ལྟར་རོ། །སྒོང་རྒྱུད་རི་སུལ་ཟམ་པ་མ་སློང་ན། རང་ཉིད་

གླང་པོ་ཆེ་གཟི་བརྗིད་དང་ལྡན་པས། གཞོག་གཡས་ཀྱི་ཉིན་མོ། གཡོན་གྱི་སྲིབ་མོ། མགོའི་རི་རབ་རྩེ། འཇུག་མས་ལུང་མདོ་
ཁེབ་པར་བསམ། ཐང་ཆེན་སྒང་ལེབ་མ་སློང་ན། གསེར་གྱི་མཆོད་རྟེན་ཆེན་པོ་གཅིག་གིས་ཁེབ་པར་བསྒོམ། རི་རྒྱུད་མ་
སློང་མ་ཐུལ་ན། །རིགས་ལྔ་འདོམ་བསྐོར་དམིགས་པ་ནི། དབུས་སུ་རྣམ་སྣང་རིགས་བཞི་ཕྱོགས་བཞི། སྐུ་སྨད་གནམ་
ལྕགས་ཕུར་པ་ཡིས། །རིའི་ཁུག་པར་ཟུག་པར་བསམ། །རིགས་ལྔ་གཡས་བསྐོར་བྲོ་འཁྲབ་པས། །འདམ་ལ་ཕུར་པས་
བསྐོར་བ་ལྟར། །གནས་པའི་ལྷ་འདྲེ་ཐམས་ཅད་ཀུན། །བཀའ་ཉན་གསུང་སྡོད་བྱེད་པར་བསམ། །གཉན་ས་གཉན་ཆེན་
མ་སློང་ན། །རང་ཉིད་ལྕགས་ཀྱི་སྡིག་པ་མགོ་དགུ་པ། །སྤྱན་ནས་ཚྭ་ཚྭ་མེ་སྟག་འཕྲོ་བ། ཁ་ནས་མེ་འབར་བ། ཤང་ནས་

༄༅། །ནས་དུད་པ་འཐུལ་བ། ལག་པ་བཅོ་བརྒྱད་གཡས་གཡོན་གདེང་པ། གཉནས་དེར་གནས་པའི་ལྷ་
འདྲེ་རྣམས་དང་། ས་རྡོ་ཕར་འཕེན་ཚུར་འཕེན་བྱས་ནས། རི་བྲག་རྩི་ཤིང་ལ་གནས་པའི་ལྷ་འདྲེ་ཐམས་ཅད་ཕར་དཀྲུག་ཚུར་
དཀྲུག་བྱས་པར་བསམ། ཁས་བླངས་དམ་བཅས་བཀའ་ཉན་གསུང་སྡོད་བྱས་པར་བསམ། དེས་མ་སློང་ན་ནང་གི་མཐའ་གཏད་
བྱས་པ་ནི། ཕཊ་བྱས་པ་ཙམ་གྱིས། ཕཊ་གཅིག་གིས་ཁྲ་ཐེར་དེ་ལབ་སྒྲོན་མཐིང་ནག་གཅིག་ཏུ་བསྐྱེད་ལ། གཅིག་གི་ཆོན་
ཐག་དེ་ལྕགས་ཀྱི་དྲྭ་བར་བསྐྱེད། གཅིག་གིས་ཆོན་ཕུར་བཞི་དེ་རྗེ་བཙུན་མ་མེ་འབར་བ་བཞི་བསྐྱེད། གཅིག་གིས་རྔ་སྒེ་རྣམས་
རྗེ་བཙུན་མར་བསྐྱེད་ནས། ཁྲོ་བོའི་སྔགས་བརྗོད་པ་ཙམ་གྱིས། རང་ཉིད་ཁྲོ་བོ་འཇིགས་སུ་རུང་བ་གཅིག་ཏུ་བསྒོམ་པའི་

ཐུགས་ཀ་ནས་ཁྲོ་ཆུང་ཞིང་ལྤགས་འཛིན་པ་རང་འདྲ་བ་གྲངས་མེད་པ་འཕྲོས་པས་ས་གཞི་སིང་གི་གང་བར་བསྒོམ་ལ། གཅེར་
བུ་ལངས་ཏེ། གོས་ནང་མ་ནི་མགོ་མཇུག་བསྒྱུར་ཏེ་ས་ལ་བརྡབ་པ་དང་སྤྲད་ལ། ཕཊ་བརྗོད་ཅིང་ཁྲ་ཐེར་ལ་གཡོན་བསྐོར་བདུན་
རེ་བྱེད་པ་ཡིན། དེའི་དམིགས་པ་ནི། ཁྲོ་བོ་ཀུན་གྱིས་གནས་གདན་གྱི་མགོར་ཞིང་ལྤགས་བརྡབ་པ་ཙམ་གྱིས། ས་གཞི་དང་
བཅས་པ་འདར་ཆུམ་ཆུམ་བྱེད་སྟེ། གནས་གདོན་ཀུན་གྱིས་ཕྱག་རྒྱ་བཅའ་ཞིང་། བཀའ་ཉན་གསུང་སྡོད་བྱེད་པར་བསམ། དེ་ནི་
ནང་གི་མཐའ་གཏད་དོ། ཡང་ན་མཐའ་གཏད་དམིགས་པ་ནི། རིག་པ་ཕུད་ནས་ཌཱ་ཀིར་བསྐྱེད། ཕཊ་བརྗོད་ཌཱ་ཀིའི་ཐུགས་
ཀ་ནས། མཁའ་འགྲོ་དམར་མོ་ཐོ་བ་ཅན། ལྕགས་ཀྱུ་འཛིན་པ་གྲངས་མེད་སྤྲོས། སྡེ་བརྒྱད་མ་ལུས་བཀུག་ནས་བཅོམ་

༄༅། །སྒོ་དགུ་གདངས་པའི་ནང་བཙུད་ནས། །སྒོ་དགུ་རྃ་དང་མེ་ཡིས་བཅད། །ལུས་དང་དབྱེར་མེད་
འདྲེས་པར་བསམ། །རྩ་རྣམས་རཾ་གྱིས་ཕྲེང་བ་བྱ། །བོལ་གོང་གཉིས་ལ་རཾ་གཉིས་བྱ། །རཾ་ཡཾ་བརྗོད་པས་ཌཱ་ཀི་ཡིས། །
ཐུགས་ཀ་ནས་ཀྱང་ཡཾ་རཾ་འཕྲོས། །ཡྃ་དང་རྃ་ལས་ཐིམ་པ་ཡིས། །མེ་རླུང་སྦྱོར་བས་ཐལ་བར་བཏང་། །ཐུན་རྟིང་
ཌཱ་ཀིའི་ཐུགས་ཀ་ནས། །ཡཾ་བྱུང་རླུང་གིས་གཏོར་ནས་སུ། །བྃ་བྱུང་ཆུས་བཀྲུས་སྐྱེ་མེད་བསྒོམ། །སྲོག་ལ་ཐུག་
ན་མིན་པ་མི་བྱའོ། །མཐའ་གཏད་བྱེད་པའི་ལག་ལེན་ནི། །དང་པོ་གསང་བའི་མཐའ་གཏད་བྱེད། །དེས་མ་ཉན་ན་
ནང་གི་མཐའ་གཏད་བྱེད། །དེས་མ་ཉན་ན་ཕྱི་ཡི་མཐའ་གཏད་བྱེད་དོ། །ཡང་ན་མཐའ་གཏད་འབྱུང་བཞིའི་གཟེར་

ནི༑ མཐའ་གཏད་མེའི་གཟེར་བུ་ལ་དམིགས་པ་འདི་ལྟར་བྱ། སུར་ནག་སྤེན་མ་ལ་སོགས་པའི་ཤིང་གང་ཡིན་ལ། མེ་ཐོ་དགུ་བཅིང་། དེ་ནས་བསྲེག་གཞིས་
སྟེག་སྟེང་རྡུལ་ཚོན་ནམ་སོལ་བས་གྲུ་གསུམ་དབུས་སུ་ཡི་གེ་ཧཱུྃ་བྲིས། དེ་སྟེང་ཤིང་སྣ་ཚོགས་གྲུ་གསུམ་བརྩེགས། བརྩིག་མར་དང་འབྲུའི་ཕྱེ་མ་བསྲེས་ལ་ལུས་བཀྲུ་བའི་
ཆུ་དང་རྩའི་ཆུས་སྦྲུས་ལ། ལུས་ལ་དྲུད་ཡག་བྱེད་ལ་རོ་འདྲ་བ་གཅིག་བྱེད་ལ་གོས་ཀྱིས་གཏུམ་ལ་བཞག །ཁྲུས་ཆུས་ལན་ཆགས་བརྒྱ་དང་རྩ་བརྒྱད། །
ཤ་དུམ་བུ་བརྒྱ་དང་རྩ་བརྒྱད། སྐྲ་སེན་དྲི་མ་རྣམས་ཀྱང་བླུགས། སྐྲ་སེན་རྣམས་མགོ་རྐང་ལག་སོ་སོར་བཅུག །དེ་ནས་གཞིའི་སྟེང་དུ་རྩི་ཤིང་སྣ་
ཚོགས་བརྩིགས། དྲི་ཆུ་མཐའ་གཏད་མགོ་ལྟར་བྱ་སྟེ། རང་ཁྲོས་མར་བསྐྱེད། ནད་པའི་རྣམ་ཤེས་སྤར། འགུགས་བཞུགས་བྱས། བེམ་པོ་དང་
དབྱེར་མེད་ལིངྒ་ངར་མི་ཆང་བུ་ཤ་དུམ་འདི་ལ་སོགས་མི་སྤར་མེ་དེ་ཉིད་སྡིག་པ་ནག་པོ་ངོ་བོ་ཁྲོས་མ་བསྒོམ། ཁ་གདངས་པས། ཡ་འགལ་གནམ། མ་འགལས་

༄༅། །ཁ་ནས་མེ་དམར་པོ་ལྷབ་ལྷབ་འབར་བ། ལུས་གཉེར་མས་གང་བའི་གསེབ་ན། མེའི་ཚྭ་ཚྭ་
འཕྲོ་བ་གཅིག་ཏུ་བསམ། ཧཱུྃ་གྲུ་གསུམ༴ སྡིག་བསྐུལ་འདོན། དེ་ནས་ངར་མི་དེ་ལག་ཏུ་བཟུང་ལ། རང་ཉིད་རྗེ་བཙུན་ཁྲོས་
མ་ནག་མོར་བསྒོམ་ལ། ནད་པ་དེའི་ལུས་ལ་གནོད་པའི་རྒྱལ་བསེན་ཀླུ་ལ་སོགས་པ་ཕོ་གདོན་རྒྱལ་འགོང་དམ་སྲི། མོ་གདོན་འདྲེ་མོ་བསེན་མོ། ཀླུ་གདོན་ཐེའུ་རང་
འབྱུང་པོ། ནད་འདྲེ་ཅོང་སྲི། ལུས་གདོན་རྒྱབ་བརྟེན་དང་བཅས་པ། ནད་ནད་བདག་དང་བཅས་པ་གདོན་སྣ་འདྲེན་དང་བཅས་པ་གནམ་ལྕགས་སྡིག་ཀྱི་
རྒོད་འབར་བའི་ཞལ་དུ་བཏབ་བོ་བཞེས་ཤིག །ཕཊ །སྡིག་པ་ཆེན་པོ་དེའི་ཞལ་དུ་འཕངས་པར་བསམ། ངར་མི་དེ་མེ་ནང་དུ་
འཕངས། ཧཱུྃ་ལུས་གདོན་ནད་འདྲེ་གཅོང་སྲི་རྣམས། །གནམ་ལྕགས་སྡིག་པའི་ཞལ་དུ་བསྟབ། །བཞེས་ཤིག་རོལ་ཅིག་

ཁ་རཾ་ཁ་ཧི། །རྣམ་ཤེས་ཆོས་ཀྱི་དབྱིངས་སུ་དྲངས། ཅེས་བརྒྱ་རྩ་བརྗོད་ལ། ལན་ཆག་རེ་དང་ཤ་དུམ་རེ་སྤྲད་ལ་མེ་ནང་དུ་
འཕང་པའི་དུས་སུ། ནམ་མཁའ་གོ་འབྱེད་བྱེད་ཅིང་ཤ་ཁྱེར་ཁྲག་ཁྱེར་བྱེད་དོ། སྡིག་པ་དེའི་ཁར་ལུས་ལྟོས་པ་མེད་པར་
འཕང་པར་འདོད། དེ་ནས་ནད་པ་གང་ཡོད་དེ་མེ་ལ་མཆོང་བཅོལ་ལ། རང་ཉིད་རྗེ་བཙུན་མ་ཁྲོས་མ་ནག་མོ། ཞལ་གཅིག་
ཕྱག་གཉིས་སྤྱན་གསུམ་བསྒྲད་པ་མཆེ་བ་བཞི་གཙིག་པ། རབ་ཏུ་ཁྲོས་པ་ཆ་བྱད་ཅན། ཕྱག་ན་མེའི་ཧོམ་གཟར་བསྣམས་
པ། མེ་ཐོ་དགུ་དེ་གཅིག་སྤར་ལ། དེ་ནས་འདོན་ལྟར་ཧཱུྃ་ཤར་ཕྱོགས༴ ལྷོ༴ ནུབ༴ བྱང༴ དབུས༴ འོག༴ མཚམས་བཞིར བྱང་ཕྱོགས་སོགས་
མཐའ་ནས་ནར་འདེད་ཡིན་གསུང་། མཆན རྒྱབ་དུས་འོ་དོད་ཆེན་པོ་གཅིག་བྱ། དེ་ནས་ནད་པ་གང་ཡོད་ཀྱི་ཚུལ་དང་བསྟུན་ནས་མེ་

༄༅། །ཐོ་རྣམས་སྤར་ལ། མུས་མུས་ཚུར་བླང་ལ་རྒྱབ། མེ་ཐོ་རེ་རེ་དེ་རྗེ་བཙུན་མའི་ཕྱག་གིས་ཧོམ་གཟར་དུ་
དམིགས་ལ་རྒྱབ་པས། ནད་པ་དེའི་ལུས་གདོན་གང་ཡིན་པ་དེ་ནག་ཐུལ་ཐུལ་སོང་བར་བསམ། ད་ནས་མི་བཞིའི་ནད་པའི་
གཟུགས་བཞི་ལ་བཟུང་ལ་མེའི་ཁ་ལ་མཆོང་འཁྲབ་བྱ། ཡང་ན་ནད་པ་ཕྱར་བའི་ནང་དུ་སྐྱོག་བྱས་ལ་མེའི་ཁར་སྟབ་པར་
 བྱ། ནད་པ་ཉམས་ཆུང་ན། དེ་ནས་ཐང་ལ་ནར་གྱིས་བཞག །མེ་ཧོམ་གྱི་སྡིག་རྒོད་འོད་དུ་ཞུ་ནས་ཧཱུྃ་གྱུར་པ་དེ་དབྱིངས་སུ་
གཤེགས་པར་གྱུར། དེ་ནས་དེ་ནུབ་བདག་གཞན་གང་གིས་ཀྱང་། ཕཊ་དང་དམིགས་པ་གང་ཡང་མི་བྱ་བར་མགོ་མཇུག་
བཟློག་ལ་གནམ་ས་གོ་བཟློག་བྱ། ལུས་གཅེས་འཛིན་ཕྲལ་ལ་ཉལ་ལ་བསྡད། ཕྱིར་ནང་ཕཊཿ རང་གི་ཐུགས་ཀ་ནས་ནད་

པའི་རྣམ་ཤེས་དེ་ཐིག་ལེ་འོད་དང་བཅས་ཕར་འཕྲོས་ནས། སྤྱི་བོ་ནས་ཞུགས་སྙིང་ཁར་ཐིམ་པར་གྱུར། །དམིགས་པ་འདི་ལྟར་
བྱས་གྱུར་ན། །ལུས་གདོན་ཇི་ལྟར་དབྱིངས་ཆེ་ཡང་། །སློང་ཚད་ནད་ཀྱི་ཆོད་ཚུལ་མྱུར་དུ་འབྱུང་ངོ་། །མཐའ་གཏད་མེའི་
གཟེར་བུ་མ་ཅིག་གིས་ཐུགས་བཅུད་གཅིག་བརྒྱུད་མིན་པ་བཀའ་རྒྱ་ཡོད།། །།ཨྠྀི །། ༈ མཐའ་གཏད་ཆུའི་
གཟེར་བུ་ལ། དམིགས་པ་འདི་ལྟར་རོ། རང་ག་རྣམ་ཤེས་དེ་དབང་པོ་སྒོ་ལྔར་བུད། རང་གི་ལུས་པོ་དེ་རྒྱ་མཚ་ཆེན་པོ་ལྔ་
རུ་བསྐྱེད་ལ། རང་གི་རིག་པ་འདི་གནམ་ལྕགས་གིས་རྡོ་རྗེ་རྩེ་དགུ་པ་གཅིག་གིས་ཐང་རེ་རྒྱ་མཚོའི་ཞབས་སུ་ཕར་འཛུལ་ཚུར་
འཛུལ་བྱས་པས། རྒྱ་མཚོ་ཡང་ཧྲག་ཧྲག་བཏང་བར་བསམ། ཐང་རེ་རྒྱ་མཚོའི་ཁ་ནས་ཡར་བུད་པས་རྒྱ་མཚོ་ཡང་ཕྱུ་

རུ་རུ་བྱུང་བར་བསམ། རང་དང་ནད་པ་གང་ཡང་གཅེར་བུར་བུད་ལ། མཚོ་ཆུ་མིག་གང་ཡིན་ཡང་། 
རང་གི་ལུས་པོ་བཀྲུས་ལ་ཕྱོགས་མེད་ཀུན་ཏུ་གཏོར་ལ་སྣང་སྲིད་ལྷ་འདྲེ་ལ་འོ་དོད་འབོད། གཉན་ས་འདི་ན་གནས་པའི་
ལྷ་འདྲེ་སྡེ་བརྒྱད་རྣམས་དང་། ཀླུ་གཉན་ས་བདག་གི་རིགས་སུ་གྱུར་པ་རྣམས་དང་། མཚོ་ཆུ་མིག་འདི་ལ་གནས་པའི་
ཀླུ་རྒྱལ་རིགས་རྗེ་རིགས། དམང་རིགས། བྲམ་ཟེའི་རིགས། གདོལ་པའི་རིགས། ཐམས་ཅད་ངའི་ལུས་པོ་འདི་
ཤ་ཁྲག་གི་ལོངས་སྤྱོད་རྒྱ་ཆེན་པོ་འདི་ཚོགས་གསོགས། བདུད་རྩིའི་ལོངས་སྤྱོད་དུ་འབུལ་ལོ། ཁྱེད་རྣམས་ཀྱང་
ཟག་མེད་ཀྱི་བདུད་རྩི་ལ་ལུས་ལོངས་སྤྱོད་པའི་སྐལ་བ་དང་ལྡན་པར་གྱུར་ཅིག །དམིགས་པ་འདི་ནི་གཉན་དང་ཀླུ་གཉན་

ས་བདག་གནོད་པ་ཐམས་ཅད་འཕྲལ་གྱིས་ཆོད་པར་འགྱུར་རོ། མ་ཅིག་གིས་ཐུགས་བཅུད་ཆུའི་མཐའ་གཏད་གཟེར་བུ་
གཅིག་བརྒྱུད་མིན་པ་བཀའ་རྒྱ་ཡོད།། །།ཨྠྀི། ༈ ད་ནི་མཐའ་གཏད་འབྱུང་བཞིའི་གཟེར་བུ་ལས། །
ཕཊ་ཀྱིས་རིགས་པ་དབྱིངས་སུ་འཕང་། ལུས་ནི་འབྱུང་བཞི་ཁ་ཁར་ཕྱེས། ངར་མི་དཀར་སེར་དམར་ལྗང་བཞི། དཀར་པོ་
ཤར་དུ་བཞག །སེར་པོ་ལྷོ། དམར་པོ་ནུབ་ཏུ། ལྗང་ཁུ་བྱང་དུ་བཞག འབྱུང་བཞི་ཡང་དེའི་ཁ་དོག་བསྟིམ། ནུབ་མོ་བཞི་ལ་ངར་མི་
ལ་མགོ་བསྟན་རེས་བྱས་ལ་ཉལ། དཀར་པོ་ལ་མགོ་བསྟན་དུས་སུ། ལྷའི་བུའི་བདུད་དཀར་པོ་དཔག་ཏུ་མེད་པས་ཤ་ཁྱེར་
ཁྲག་ཁྱེར་བྱ། དེ་བཞིན་དུ། སེར་པོ་ལ་ཉོན་མོངས་པའི་བདུད་སེར་པོ། དམར་པོ་ལ་ཕུང་པོའི་བདུད་དམར་པོ། ལྗང་གུ་ལ་

༄༅། །འཆི་བདག་གི་བདུད་ནག་པོ་དཔག་ཏུ་མེད་པ་ལ་ཤ་ཁྱེར་ཁྲག་ཁྱེར་བྱ། ལུས་འདར་བ་དང་། གཡེང་
བ་དང་། དེའི་དུས་སྒོ་ཕྱི་ནང་གི་མཚམས་སུ་མཆོང་ཁྲབ་བྱེད་ལ། ཧ་ཧ་ཕཊ་ཕཊ་ཀྱི་སྒྲ་འདེབས་ལ། གཞོག་གཡས་
གཡོན་ཐམས་ཅད་ཐལ་ལྕགས་རྒྱབ་ཅིང་འོ་དོད་ཆེན་པོ་བཏབ། རིག་པ་དབྱེར་མེད་ནམ་མཁའ་ལ་བསྟིམ། བེམ་པོ་
འབྱུང་བཞི་སོ་སོར་བསྟིམ། སྣང་སྲིད་ལྷ་འདྲེ་ཁྱེད་རྣམས་ལ། བེམ་རིག་གཉིས་གཅེས་འཛིན་ཡོད་དམ་མེད། ཡོད་
ན་ལུས་ཤ་ཁྲག་གིས་གཏོར་མ་རྒྱ་ཆེན་པོ་འདི་ཁྱེད་རྣམས་གང་འདོད་ལ་ཚོགས་སུ་འབུལ། གཟའ་ཁྱི་གོ་འདུས་ལ་
ནུབ་མོ་བཞི་མཆོད་ཁྲབ་དང་ཧ་ཕཊ་བྱེད། ངར་མི་འབྱུང་བཞི་སོ་སོར་བསྟིམ། དམར་བོ་བསྲེག །སེར་པོ་

ས་ལ་བསྟིམ། དཀར་པོ་ཆུ་ལ་བསྟིམ། སྔོན་པོ་ནམ་མཁའ། རིག་པ་རྣམ་ཤེས་འབྱུང་བཞི་ལ་གཏད། སོ་སོར་དེ་ལྟར་བྱའོ། 
ལུས་སེམས་ཕྲལ་དབྱིངས་རིགས་བསྲེ། དེ་ནི་འབྱུང་བཞིའི་མཐའ་གཏད་ཀྱི་གཟེར་བུ། མ་ཅིག་གི་གསང་སྒྲུབ་འདི། 
གཅིག་བརྒྱུད་མིན་པ་བཀའ་རྒྱ་མཛད། རྣལ་འབྱོར་པ་དད་པ་ཆེ་ཞིང་ཆོས་ལ་བརྩོན་པ་དང་། ཕྱི་མའི་དོན་ལ་བརྩོན་ནས། 
རི་ཁྲོད་བྱེད་པ་དེ་རྣམས་ལ་གཅིག་རྒྱུད་གྱིས་ལ་དམིགས་པ་རེ་རེ་སྟོན། ལར་ནན་ལྟར་མ་འཆུན་ན་མིན་པ། འདི་རྣམས་སྡིག་
ཆེ་བས་གསང་ནས་གཅིག་བརྒྱུད་གྱིས། མཁའ་འགྲོའི་སྙིང་ཁྲག་ཨ་མ་རང་གི་ཐུགས་བཅུད་དམ་པ་ཡིན་ནོ། གོང་གི་
མཐའ་གཏད་དེ་རྣམས་གང་བྱེད་ཀྱང་། ནུབ་མོ་ཉལ་བའི་དུས་སུ་གཉན་ས་གོ་བཟློག་བྱ་བ་ཡིན་པས། གོས་མགོ་མཇུག་

༄༅། །བསྒྱུར་ནས་གྱོན། མགོ་ཕྱི་རྗེས་སུ་བསྟན་ནས་ཉལ། ཁྲ་ཐེར་གྱི་མཁའ་འགྲོ་སྡེ་ལྔ་ཁྲོས་མ་
ནག་མོ་ལྔ་རུ་བསྒོམ། ཆོན་ཐག་དེ་ལྕག་གི་དྲྭ་གུར་དུ་སྒོམས། སྟེང་གི་ནམ་མཁའ་གདན་དུ་གཏིང་། ཉི་ཟླ་ཞབས་ཀྱི་
འོག་ནས་ཤར། ས་གཞི་རིན་ཆེན་གདུག་ལྟར་ཕུབ། རྩི་ཤིང་བྲག་རི་མཐུར་དུ་སྐྱེས། ལྷ་འདྲེ་རྣམས་ལ་གནས་མེད་
པས་བདག་ལ་ཤིན་ཏུ་ཁྲོས་པར་བསམ། གོང་གི་མཐད་གཏད་དེ་རྣམས་བྱེད་པའི་དུས་ན། མའི་བདུད་བཞི་ལམ་ཁྱེར་ལས། 
ལྔ་བདུན་དགུ་གསུམ་ལྷ་འདྲེའི་ལ་ཚིག་ཡིན། ཅེས་པས། ཞག་ལྔའམ་བདུན་ཚུན་ཆད་ལ་མ་སློང་ན། གོང་བཞིན་
མཐའ་གཏད་བྱ་སྟེ། དེ་མ་སློང་བ་སློང་བའི་གནད་དོ། ཆོ་འཕྲུལ་རེ་རེ་ཙམ་བྱུང་ནས་ཚར་ཚད་མ་བྱུང་ན། གོང་བཞིན་དུ་སྟེ་

དེ་ནི་མ་སྙོལ་སྙོལ་པའི་གནད་དོ། དཀར་སྦྱོར་ལས། ཆོ་འཕྲུལ་ཚར་ཚད་འདྲེས་ནས་མགོ་སྐོར་ན། དེ་ལ་གསེར་གྱི་ལྡེའུ་མིག་
དགོས། རིག་པ་ཕུད་ནས་ཌཱ་ཀིར་བསྐྱེད། །བེམ་པོའི་རྐང་ལག་གསུམ་བཅད་ནས། །སྒྱེད་པོར་བཅུག་ནས་ཡུལ་ཆེན་
བཀལ། །གཉན་སའི་རི་བྲག་གྲི་རྩེས་གཏུབ། །ཆུ་མཚོ་ཀ་པ་ལ་ཡིས་བཅུས། །བེམ་པོ་དང་བཅས་སྤེལ་ནས་སུ། །
མགྲོན་རྣམས་ཐམས་ཅད་དྷ་ཀིར་དམིགས། །མཆོད་སྦྱིན་གང་ལྟར་དགྱེས་པ་ཡིས། །འདྲེས་པ་འབྱེད་པར་ཐེ་ཚོམ་
མེད། །མ་ཆོད་ཆོད་པའི་མཆོག་ཡིན་ནོ། །དེ་ནི་མ་འབྱེད་འབྱེད་པའི་གནད་དོ། །སློང་ནས་སྙེལ་མ་ཐུབ་ན་ནི་རྒྱུན་དུ་
ཆོ་འཕྲུལ་འོང་བ་སྟེ། དེ་ལ་མནན་པའི་གནམ་ས་ཆ་ལང་བརྡེབ་དཀྲུག་བྱེད་པ་ནི། མ་ཅིག་གི་ཞལ་གདམས་སྙན་རྒྱུད་ལས། རང་ཉིད་མཁའ་འགྲོ་མ་ཁམ་ནག་གཟི་

༄༅། །བརྗིད་ལྡན་པ་གཅིག་ཏུ་བསམ། ཕྱག་གཡས་པས་གནམ་བཟུང་། གཡོན་པས་ས་བཟུང་ལ་
གནམ་ས་ཆ་ལང་བརྡེབ་བརྡེབ་བྱས་པས་དེའི་བར་ན་གནས་པའི་ལྷ་འདྲེ་རྣམས་བསྲུབ་ཅིང་འཕུར་བ་དང་། བཅར་བ་དང་། 
རྙོག་པས་སྐད་ངན་འདོན་ཞིང་ཁས་བླངས་དམ་བཅས་པའི་ཚར་ཚད་མ་བྱུང་བར་དུ་གཟིར། དེ་ལྟར་བྱུང་བ་དང་ལྷོད་པའོ། 
འདིན་ན་སོང་ནས་སྙོལ་མ་ཐུབ་ན་མིན་པ་མི་བྱེད་དོ། དེས་ནི་མ་སྐོལ་སྩོལ་བའི་གནད་དོ། མཐའ་གཏད་བྱེད་པ་ལ་
ཡང་། དམ་པ་རྒྱ་གར་གྱི་ཞལ་ནས། མ་རན་མཐའ་ལ་གཏད་པ་དང་། །མི་དགོས་མཐའ་གཏད་བྱེད་པ་ནི། 
ལྷ་འདྲེའི་ཚིག་པ་ཧུར་ལོག་ནས། །གཉིས་ཕུང་ལ་ངའི་ལམ་ལ་འགྲོ་ཉན་གདའ། ཅེས་གསུངས་པས། དུས་མ་

རན་པ་དང་། མི་དགོས་པའི་མཐའ་གཏད་བྱས་ན། བཤན་པ་ལག་དམར་དང་འདྲ་ཞིང་། ལྷ་སྲིན་རྣམས་ཚིག་པ་ཟ་ནས་
ཚེ་འདིར་ཚེ་ཐུང་ནད་མང་། མཉེས་པའི་ཁ་ཡོག་ཆེན་པོ་འབྱུང་། མི་དགེ་བ་སྣ་ཚོགས་ཆར་པ་འབབས་པ་ལྟར་འོངས་ཞིང་། ཕྱི་མ་
མནར་མེད་ཀྱི་གནས་སུ་འགྲོ་བས། གང་རུང་རུང་དུ་མཐའ་གཏད་མ་བྱེད་ཅིག །གང་རུང་དུ་མཐའ་གཏད་མི་བྱེད་པ་
ཤིན་ཏུ་གལ་ཆེའོ། མི་དགོས་ཁ་མེད་བྱུང་ན་གོང་གི་མཐའ་གཏད་གང་རུང་རེ་ཙམ་བྱེད་པས་ཆོག ། །།ཡང་ནད་
གཅོད་པ་བྱེད་པ་ལ། ཞི་བའི་གར་ཉི་ཤུ་རྩ་བཞིའི་དམིགས་པ་ལ། སྐུའི་དམིགས་པ་ནི། རང་ཉིད་མཁའ་འགྲོ་སྐུ་མདོག་
དཀར་མོ་རིགས་ལྔའི་དབུ་རྒྱན་པ། སངས་རྒྱས་དང་བྱང་ཆུབ་སེམས་དཔའ་དེའི་ཐུགས་ཀར་འོད་ཟེར་གྱི་ཆུ་རྒྱུན་བྱུང་བས་

༄༅། །ནད་པའི་ལུས་ངག་ཡིད་གསུམ་གྱི་སྡིག་སྒྲིབ་དག་པར་བསམ། བླ་མ་བརྒྱུད་པ་ལ་གསོལ་བ་
བཏབ་པ་ལ་རྟེན་པ་ཞི་བའི་གར་སྟབས་སོ།། །།དབང་ལ་རང་ཉིད་མཁའ་འགྲོ་མ་དམར་མོ་གཅིག་བསྐྱེད། དེ་ལ་མཁའ་
འགྲོ་མ་དམར་མོའི་ཚོགས་ཀྱིས་བསྐོར་བར་བསྒོམས་ལ། ནད་པའི་རིག་པ་རང་ལ་བསྟིམ། ནད་པ་བེམ་པོ་དང་བཅས་པ།  གྲི་གུག་གི་བཙག་ལ་ཐོད་པར་བླུགས། འཕགས་པའི་ཚོགས་ལ་འབུལ་ལོ།། །།དྲག་པོ་ནི་ནད་པ་ལ་ཨར་
གཏད་བྱ། རང་ཉིད་མཁའ་མ་སྐུ་མདོག་མཐིང་ནག་བྱ། གཡས་གྲི་གུག །གཡོན་ཐོད་ཁྲག །སྐུ་ལ་རུས་རྒྱན་ཅན། 
འཁོར་དེ་འདྲ་བའི་ཚོགས་ཀྱིས་བསྐོར་བར་བསྐྱེད་ལ། ཕཊ་དྲག་བྱ་བའི་སྐད་བྱུང་། ནད་པ་ཡང་སྔང་ཞིང་འདར་བར་བསྐྱེད། །

 དེ་སྐུ་ཡི་དམིགས་པ་གསུམ་མོ།། །།གསུང་གི་དམིགས་པ་ལ། རང་ཉིད་མཁའ་འགྲོ་མ་སེར་མོ་ཞལ་གཅིག་ཕྱག་གཉིས་
བ་གཡས་དྲྭ་བ་མ། གཡོན་དྲིལ་བུ། ཕཊ་བྱས་པས་འཁོར་མཁའ་འགྲོ་མ་མང་པོའི་བསྐོར་བ། ཕཊ་ཧ་དྲག་པོ་བྱས་ལ། 
ནད་པའི་ལུས་ཀྱི་གདོན་དེ་མཐའི་མུན་པ་གསིབ་ཀྱིས་སོང་བར་བསམ། ནད་པ་ལ་བྱིན་རླབས་བྱ། གར་ན་སར་ཕུས་བཏབ། །
གསུང་གི་གཅིག །།རྒྱས་པ་ལ་རང་ཉིད་མཁའ་འགྲོ་མ་དམར་མོ་ཞལ་གཅིག་ཕྱག་གཉིས་གྲི་གུག་ཐོད་ཁྲག་ཅན་གཅིག་
བསྒོམ། ནད་པའི་རིག་པ་རང་ལ་བསྟིམ། ཤ་ཁྲག་ཐོད་ཞལ་ནང་དུ་བླུགས་ལ། མཁའ་འགྲོ་མ་རྣམས་ཀྱིས་གསོལ་བར་
བསམ། གསུང་གི་གཉིས། །།དྲག་པོ་ལ་རང་ཉིད་མཁའ་འགྲོ་མ་སྐུ་མདོག་མཐིང་ནག ཞལ་གཅིག་ཕྱག་གཉིས་

༄༅། །མཚོན་ཆ་སྣ་ཚོགས་ཐོག་སྟེ། ཧ་ཕཊ་དྲག་པོ་བསྒྲགས་པས། བེམ་པོ་དེ་མཁའ་འགྲོ་མས་བཙག་
ནས་གསོལ་བར་བསམ། གསུམ་པའོ།། །།ཐུགས་ཀྱི་འདུལ་བ་ལ་རང་ཉིད་མཁའ་འགྲོ་མ་མཐིང་ནག་ཞལ་གཅིག་
ཕྱག་གཉིས་སྤྱན་གསུམ་པ། དབུ་ལ་རིགས་ལྔས་བརྒྱན་པ། ཕཊ་བྱས་པས་ཐུགས་ལས་མཁའ་འགྲོ་མ་གྲངས་མེད་
བསྐྱེད། ནད་པ་ལ་བྱིན་རླབས་རྒྱས་པས་སྡུག་བསྔལ་ཞི་བར་བསམ།། །།རྒྱས་པ་ལ་རང་ཉིད་མཁའ་འགྲོ་མ་དམར་མོ་
ཞལ་གཅིག་ཕྱག་གཉིས། སྟག་ལྤགས་རློན་པ་གོན་པ་གཅིག་གིས། ནད་པའི་རིག་པ་རང་ལ་བསྟིམ། མཁའ་འགྲོས་
ནད་པའི་རྐེ་ལ་འཇུས་ནས་ལྕགས་བསྲེག་གིས་ས་གཞི་ལ་རྒྱབ་པས། གཞོབ་ཧྲག་གིས་བཏང་བར་བསམ། གཉིས། །།

དྲག་པོ་ལ། རང་ཉིད་མཁའ་འགྲོ་མ་མཐིང་ནག་ཞལ་གཅིག་ཕྱག་གཉིས། སྐུ་སྟོད་སེངྒེའི་གཡང་གཞི་གྱོན་པ། སྐུ་སྨད་
ཆུ་སྲིན་གཡང་གཞི་བརྒྱན་པ་གཅིག་བསྒོམ། ནད་པའི་རྣམ་ཤེས་རང་ལ་བསྟིམ། མཁའ་འགྲོ་མའི་འོད་ཀྱི་བེམ་པོ་ལ་མེ་
འབར་བས་ཚིག་པར་བསམ། གསུམ་པ།། །།ཡོན་ཏན་གྱིས་འདུལ་བ་ནི། རང་ཉིད་མཁའ་འགྲོ་མ་སྐུ་མདོག་དམར་
ལྗང་ཞལ་གཅིག་ཕྱག་གཉིས། སྐུ་ལ་རིན་པོ་ཆེས་བརྒྱན་པ། ཕྱག་གི་སོར་མོ་རྣམས་མཁའ་འགྲོ་ལྔར་བསྐྱེད། བྱིན་གྱི་
རླབས་པས་ནད་པ་སོས་པར་བསམ། གཅིག།།།རྒྱས་པ་ལ་མཁའ་འགྲོ་མ་དམར་མོ་ཞལ་གཅིག་ཕྱག་གཉིས། 
ཕྱུག་སོར་ལྔ་གཅན་གཟན་ལྔར་གྱུར་ནས། ལུས་ནད་འདྲེ་དང་བཅས་པ་ཟོས་པར་བསམ་མོ། གཉིས། །།དྲག་པོ་

༄༅། །ལ་རང་ཉིད་མཁའ་འགྲོ་མ་སྐུ་མདོག་མཐིང་ནག། ཞལ་གཅིག་ཕྱག་གཉིས། གཡས་པས་མེ་དཔུང་བསྣམ་
པ༑ ནད་པའི་རིག་པ་རང་ལ་བསྟིམ། ནད་པའི་ལུས་ལ་མེ་དཔུང་རྒྱབ་པས། ནད་འདྲེ་དང་བཅས་བསྲེག་པར་བསམ། །
གསུམ། །།ཕྲིན་ལས་དམིགས་པ་ལ། བདག་ཉིད་མཁའ་འགྲོ་མ་ལྗང་མོ་ཞལ་གཅིག་ཕྱག་གཉིས། ཕྱག་ན་བདུད་
རྩིའི་བུམ་པ་བསྣམ་པ། ནད་པའི་མགོ་ཐོག་ཏུ་བཞག་ལ་ནད་སེལ་ལུས་འདྲེ་དང་བཅས་པ་དག་པར་བསམ། གཅིག་
རྒྱས་པ་ལ་རང་ཉིད་མཁའ་འགྲོ་མ་དམར་མོ་ཞལ་གཅིག་ཕྱག་གཉིས། ཕྱག་གཡས་ན་རྡོ་རྗ་རྩེ་ལྔ་བསྣམ་པ། ནད་
པ་ལ་རྒྱབ་པས། ལུས་ནད་འདྲེ་དང་བཅས་པ་གཞོབ་ཏུ་བཏང་བར་བསམ། གཉིས། །།དྲག་པོ་ལ། རང་

ཉིད་མཁའ་འགྲོ་མ་སྐུ་མདོག་མཐིང་ནག་ཞལ་གཅིག་ཕྱག་གཉིས། ཕྱག་ན་གནམ་ལྕགས་ཀྱིས་འཁོར་ལོ་རྩིབ་སྟོང་
དང་ལྡན་པ་བསྣམས་པ། ནད་པའི་རིག་པ་རང་ལ་བསྟིམ། འཁོར་ལོ་ནད་པ་ལ་རྒྱབ་པས། ནད་པ་འདྲེ་དང་བཅས་པ་ཧྲག་
གིས་བཏང་བར་བསམ། གསུམ། ཞི་བའི་གར་སྟབ་ཉི་ཤུ་རྩ་བཞིའི་དམིགས་པ་ལས། བཅོ་ལྔ་སོང་བས་མཁའ་འགྲོས་
འདུལ་བའི་རྒྱུད་རྫོགས་སོ།། །།ད་ཕོ་རྒྱུད་ཀྱིས་འདུལ་བའི་དམིགས་པ་ལ། བདག་ཉིད་ཡེ་ཤེས་ཀྱི་
ཁྲོ་བོ་དཀར་པོ་ཞལ་གཅིག་ཕྱག་གཉིས། སྤྱན་གསུམ་པ། ཕྱག་གཡས་རྡོ་རྗེ་རྩེ་ལྔ་བསྣམ་པ། ནད་པའི་མགོ་ཐོག་
ཏུ་བཞག་ལ། རྡོ་རྗེའི་ལུས་ལ་སྐུ་གསུང་ཐུགས་ཀྱི་བྱིན་རླབས་བྱུང་བས་ནད་ཞི་བར་བསམ། གཅིག ཡང་སྐུའི་བྱིན་

༄༅། །རླབས་ལ། རང་ཉིད་ཁྲོ་བོ་དཀར་པོ་སྦྲུལ་ཞགས་བསྣམ་པ། ནད་པའི་རིག་པ་རང་ལ་བསྟིམ། 
སྤྲུལ་ཞགས་ནད་པའི་སྐེ་ལ་བཏག་ནས། རི་རབ་ལ་རྒྱབ་པས། ཤ་ཁྲག་རུས་པ་ཐར་གྱིས་སོང་བས། སྡེ་བ་རྒྱད་རྣམས་
ཀྱིས་ཟོས་པར་བསམ། གཉིས། ཡང་ཞི་བ་ལ། རང་ཉིད་ཁྲོ་བོ་ཆེན་པོ་སྐུ་མདོག་སྔོ་སྐྱ་བ་གཅིག་ཏུ་བསྐྱེད། སྐུ་
ལ་མེ་རི་འབར་བ་ལས། ནད་པའི་རིག་པ་རང་ལ་བསྟིམ། ནད་དང་འདྲེ་དང་བཅས་པ་བསྲེག་པར་བསམ། གསུམ། 
རྒྱས་པ་ལས། བདག་ཉིད་ཁྲོ་བོ་ཆེན་པོ་སྐུ་མདོག་མཐིང་ནག་ཞལ་གཅིག་ཕྱག་གཉིས་པ། སྡང་མིག་འཇིག་ཚུལ་
དུ་གཟིགས་པ། ལྗགས་ལས་ཡེ་ཤེས་ཀྱི་མེ་འབར་བས་གདོན་བགེགས་རྣམས་ཚིག་པར་བསམ། གཅིག །

ཡང་རྒྱས་པ་ལས། བདག་ཉིད་ཁྲོ་བོ་དམར་ནག་པ། ནད་པའི་རིག་པ་རང་ལ་བསྟིམ། ཕཊ་བྱས་པས་རང་གི་ཐུགས་
ཀ་ནས། ལྗགས་རྡོ་རྗེ་རྩེ་ལྔ་ལས་མེ་སྟག་འཕྲོས་པས། ནད་པ་དང་བཅས་པ་གཞོབ་རག་ཀྱིས་སོང་བར་བསམ། །
གཉིས། །།ཡང་རྒྱས་པ་ལས། བདག་ཉིད་ཡེ་ཤེས་ཀྱི་ཁྲོ་བོ་སྡེ་སྐྱ་བ། ཞལ་གཅིག་ཕྱག་གཉིས་སྤྱན་གསུམ་
པ། ཡེ་ཤེས་ཀྱི་རལ་གྲི་ནམ་མཁའ་ལ་ཕྱར་བ། ནད་འདྲེ་དང་བཅས་པའི་མགོ་ལུས་གསེས་པར་བསམ་མོ། རྒྱས་
པ་ལ་གསུམ་མོ། ད་ནི་དྲག་པོ་ལ། བདག་ཉིད་ཁྲོ་བོ་དཀར་པོ་ཞལ་གཅིག་ཕྱག་གཉིས། རྡོ་རྗེ་དང་ལྕགས་ཀྱུ་
བསྣམས་པ། ནད་པའི་རིག་པ་རང་ལ་བསྟིམ། ནད་པའི་སྙིང་ནས་རྡོ་རྗེ་དང་ལྕགས་ཀྱུས་བཟུང་ནས། ཐལ་བར་

༄༅། །བརླག་པར་བསམ་མོ། གཅིག །ཡང་དྲག་པོ་ལ། བདག་ཉིད་ཁྲོ་བོ་མཐིང་ནག་སོར་མ་རྣམས་
ཡེ་ཤེས་ཀྱི་བྱ་ཁྱུང་དུ་གྱུར་ནས། ནད་པའི་རིག་པ་རང་ལ་བསྟིམ། ཐུགས་ལས་མེ་འཕྲོས་ནད་པའི་འདྲེ་དང་བཅས་པ་ཧྲག་གིས་
བཏང་བར་བསམ། གཉིས་ཡང་དྲག་པོ་ལ། བདག་ཉིད་ཡེ་ཤེས་ཀྱི་ཁྲོ་བོ་མཐིང་ནག་ཞལ་གཅིག་ཕྱག་གཉིས། ཐུགས་
ལས་ཡེ་ཤེས་ཀྱི་ཁྲོ་བོས་སྟེང་འོག་ཕྱོགས་མཚམས་ཐམས་ཅད་གང་བ། ནད་པའི་རིག་པ་རང་ལ་བསྟིམ། ནད་པ་འདྲེ་དང་
བཅས་པ་དེ། ཡེ་ཤེས་ཀྱི་ཁྲོ་བོ་གྲངས་མེད་ཀྱིས་གསོལ་བར་བསྐྱེད། གསུམ་མ་ཅིག་གིས་གར་སྟབས་ཉི་ཤུ་རྩ་བཞིའི་དམིགས་
པ་འདི། ནད་པ་ལ་འདེབས་དུས་དང་པོ་ཚོགས་བྱ། བླ་མ་ཡི་དམ་མཁའ་འགྲོ་ལ་གསོལ་བ་གདབ། དང་པོ་ཞི་བའི་དམིགས་

པ་བྱ། དེ་ནས་རྒྱས་པ། དེས་མ་ཐུབ་ན་དྲག་པོའི་དམིགས་པ་སྤོ་ཞིང་བྱ། ནད་འདུལ་དམིགས་པ་ཁ་བསྒྱུར་བྱ་བ་རྫོགས་སོ།། །།
༈ ཕ་དམ་པ་རྒྱ་གར་ལ་ཕྱག་འཚལ་ལོ། གཅོད་ཀྱི་ཡང་གཅོད་ཀྱི་མན་ངག་འདི་ལ་གཉིས་སྟེ། མི་ལ་གཅོད་པ་
དང་། མི་མ་ཡིན་ལ་གཅོད་པ་གཉིས་ལས། དང་པོ་ནི་བྱ་དམ་དང་ཐུག་ན། གཏི་མུག་གི་རྒྱ་མཚོ་མེ་རེ་རེ་ཁོལ་བའི་དབུས་སུ། 
ཞེ་སྡང་གི་རི་རབ་ཟུར་གསུམ་པ་ཤིན་ཏུ་རྣོ་བ། གནམ་ལྕགས་ཀྱི་ཕུར་པ་མེ་ནང་ནས་བཏོན་པ་འདྲ་བ་ལྟ་བུ་གཅིག་བསྒོམ་ལ། དེའི་རྩེ་མོ་
ལ་བྱད་མའི་ང་རྒྱལ་གྱི་དབེན་ཁང་ཁྲ་ལྟེམ་མེ་བ་གཅིག་བསྒོམ་པའི་དབུས་སུ་བྱད་མ་གང་ཡིན་པ་དེ་བསྒོམ་ལ། དེའི་སྤྱི་བོའི་
སྟེང་ན་བྱད་མའི་བླ་མ་དེ་སྒོམ། བྱད་མའི་མདུན་ན་ཁོ་རང་གི་ཡི་དམ་ཆོས་སྐྱོངས་བསྒོམ། གཡས་སུ་ཕ་བུ་སྤུན་ཟླ། གཡོན་

༄༅། །དུ་མ་དང་སྲིང་མོ་ཆུང་མ། ཉེ་དུ་ཉེ་འབྲེལ་རྣམས་བསྒོམ། རྒྱབ་ཏུ་ཟས་ནོར་རྣམས་བསྒོམ། ཤིན་ཏུ་ཟབ་
པའི་གདམ་ངག་འདིའི་གནད་ཀྱིས་རང་གི་ཤ་ཁྲག་གི་ཁོའི་དབེན་ཁང་དེ་དམར་ལྟེམ་གྱིས་གང་བར་བསམ། །དེ་ནས་ཕྲག་
དོག་གི་བསུབ་མ་ནི། རླུང་ནག་གིས་འཚུབ་མ་ལྟར་འུར་སྒྲ་དང་། ཆོམ་སྒྲ་དང་། ཚག་སྒྲ་དང་བཅས་པ་ཀྱི་ལི་ལི་སྒ་ར་ར་
གཡོན་དུ་འཁོར་བ་གདམ་ངག་འདིའི་གནད་ཀྱིས། ཁོའི་མགོ་ཐོག་གི་བླ་མ་ཡར་བཀྱག་ནས། བླ་མ་དེ་ཡང་ཁྲག་གི་སུབ་
མས་ཁ་ཕྱིར་ལོག་ཏུ་བསྐོར་ནས། དེ་རྣམས་ཁོ་ལ་ཞེ་ལོག་ནས་ཁོ་དང་བྱེ་བར་བསམ། དེ་བཞིན་དུ་ཁོའི་བསམ་སྦྱོར་ངན་པའི་
ལས་ངན་སྟོབས་དང་། རང་གི་གདམ་ངག་གིས་གནད་ཀྱིས། ཁོ་རང་གི་བསྒོམ་པའི་ལྷ་དང་ལྷ་མ་སྲིན་སྡེ་བརྒྱད་དང་བཅས་

པའི་བགེགས་རིགས་སྟོང་ཕྲག་བརྒྱད་ཅུ་དང་བཅས་པ་ཐམས་ཅད་ཀྱང་། ཁྲག་གི་སུབ་མས་ཁ་ཕྱིར་ལོག་ཏུ་ཀྱི་ལི་ལི་སྒ་ར་ར་འཁོར་
བར་བསམ། ཡིད་འཁྲུག་སྟེ་ཁྱད་མ་ལ་ལེ་ལན་བདས་ནས། བྱད་མའི་མགོ་བཅད། སྙིང་དྲངས་ནས་ཟོས། ཁྲག་འཐུང་རུས་པ་
འཚོམ་པར་བསམ། དེ་ནས་རང་གི་ལག་པ་གཡས་པས་སྔར་བསྒོམ་པའི་རི་རབ་རྒྱ་མཚོ་དང་བཅས་པ་དེ་ཡར་བླངས་ནས་མར་
རྒྱབ་པས། བྱད་མའི་དབེན་ཁང་ཆོས་སྐྱོང་དང་བཅས་པ་དེ་རི་རབ་ཕུར་པའི་དབལ་སོ་དང་འདྲ་བས་དེས་དབང་ཆེན་གསེར་གྱིས་
གཞི་ལ་ཐམ་གྱིས་འཛེར་ནས་ཤ་ཁྲག་ཐམས་ཅད་ཆལ་གྱིས་འཐོར་བར་བསམ། ཁོའི་ཆོས་སྐྱོངས་ལྷ་སྲིན་སྡེ་བརྒྱད་བགེགས་རིགས་
སྟོང་ཕྲག་བརྒྱད་ཅུ་པོ་ཐམས་ཅད་ཀྱིས་ཁོའི་ཤ་ཟོས་ཁྲག་འཐུང་རུས་པ་འཆོམ་པར་བསམ། ལུས་ཀྱི་ལྷག་མ་མ་ལུས་པར་

༄༅། །བསམ། ཁོ་རང་གི་རྣམ་པར་ཤེས་པ་ཆོས་ཉིད་དུ་བསྟིམ་པར་བྱའོ། དེ་ནས་རང་ཉིད་ཀྱིས་ཀྱང་སྟོད་པ་
ཉིད་དང་སྙིང་རྗེའི་ངང་ལ་མ་ཡེང་བར་གནས་པར་བྱའོ། དེ་ཡང་རང་ཤུག་གི་སྙིང་རྗེ་གཅིག་སྐྱེས་ཚར་ཚད་ཡིན་ནོ། ཆོ་འཕྲུལ།་
ཆེ་ན་བཟང་ཚར་ཚད་གཞུང་དང་འདྲ་བ་ཡིན་གསུངས། བྱད་མ་ངོས་ཟིན་ན་རྣྲིའམ་ཏྲི་ལས་སྔ་མ་བཞིན་བསྒོམ་པར་བྱའོ། སྤྱིར་
བྱད་མའམ་ལྷ་འདྲེ་གང་ལ་ཡང་རུང་སྟེ། རང་གི་ཤ་ཁྲག་སུབ་བསྐོར་གྱིས་བསྐོར་བ་དང་། ཁོ་རང་གིས་བསམ་སྦྱོར་ངན་པའི་
སྟོབས་ཀྱིས། རང་གཤེད་རང་ལ་བསྐོར་བས། ཁོའི་ཡི་དམ་ཆོས་སྐྱོངས་ཉེ་དུ་ཡོན་བདག་རྣམས་ཀྱིས། སྤང་ནས་བྱེར་
བར་བསམ། སྡེ་བརྒྱད་རྣམས་ཀྱི་ལེ་ལན་བརྡས་ནས། ཁོའི་ཤ་ཟོས་ཁྲག་འཐུང་བ་མན་ངག་ཡིན། མི་མ་ཡིན་ལྷ་འདྲེ་

ལ་བྱེད་ན། སྔར་གྱི་དབེན་ཁང་མལ་དུ། ལྷ་ཁང་བསྒོམ་པའི་ནང་དུ་མི་མ་ཡིན་གྱི་རྒྱལ་པོ་ལ་སྤྲེའུ་བུ་ཆུང་བནྡྷེ་དང་། བསེན་མོས་
བསྐོར་བར་བསམ། བསེན་མོ་ལ་བུད་མེད་བཙན་ལ་སྐྱ་མི་མི་རྟ་དམར་པོ་བསྒོམ། བདུད་ལ་མི་ནག་རྟ་ནག་ཅན། ཀླུ་ལ་
མཚོ་ཀྱི་ལི་ལི་དང་། ཆུ་མིག་མགོ་དགུ་པའི་ནང་ན་མི་ལུས་སྦྲུལ་མགོའི་གདེང་ཀ། བདུན་དང་ལྡན་པ། སྨད་སྦྲུལ་དུ་
འཁྱིལ་བ་ལ། འཁོར་སྦྲུལ་དང་སྦལ་པ་ཉ་དང་ལྕོང་མོ་དུད་འགྲོ་སྣ་ཚོགས་ཀྱིས་བསྐོར་བར་བསམ་ལ། སྤྱིར་ལྷ་འདྲེའི་
 ཆོ་འཕྲུལ་མངོན་ཡང་རུང་། རྨི་ལམ་དུ་བྱུང་ཡང་རུང་སྟེ། གང་ཡིན་པ་དེ་ཤ་ཁྲག་མཚོ་དཀྱིལ་གྱི་རི་རབ་ཟུར་གསུམ་དུ་
བསྒོམ། རང་གིས་ཤ་ཁྲག་ཐམས་ཅད་ཀྱི་རྒྱ་མཚོ་ཀྱི་ལི་ལི་འཁོར་བས། ལྷ་འདྲེ་རྣམས་མགོ་འཁོར་ནས་ཡིད་འཁྲུག་སྟེ། 

༄༅། །ཁྲག་ལྷད་ལྷད་སྐྱགས་པར་བསམ་མོ། ཡང་རི་རབ་རྒྱ་མཚོ་དང་བཅས་པར་ཡར་སླང་ནས་མར་
རྒྱབ་པས་ལྷ་འདྲེ་རྣམས་ཤ་ཁྲག་དམར་ཐ་ར་ར་ཐོར་བར་བསམ། སྟོང་ཉིད་བསྒོམ་པར་བྱའོ། གདོན་ངོས་མ་ཟིན་ན་རྣྲིའམ་ཏྲི་
ལས་གོང་ལྟར་བསྐྱེད། བསྙོན་པ་ལ་བྱེད་ན་ལུས་ལྷ་ཁང་དུ་བསྒོམས། གང་ལ་ཡང་ཆོ་འཕྲུལ་བྱུང་ན་འདོད་ཐོག་ཡིན། དེ་
དུས་བརྩོན་འགྲུས་ཤིན་ཏུ་བསྐྱེད། ནུབ་གཅིག་གཉིས་ལ་ཆོ་འཕྲུལ་ལྷུང་གྱི་འགྲོ། བྱམས་དང་སྙིང་རྗེ་གནད་དུ་བསྣུན། 
གཅོད་ཀྱིས་རྒྱལ་ཁམས་གང་ལག་ཀྱང་། །ཡང་རིགས་འདི་འདྲའི་གདམ་པ་མ་བཀོད་ཕྱིར། །གྲུ་གསུམ་སྙིང་གི་དབུས་
སུ་བཞག་ནས་ནི། །བཀའ་རྒྱ་དམ་དུ་གནས་པར་བྱ། །བདག་འདྲ་མཁའ་འགྲོ་ལབ་སྒྲོན་གྱིས། །གཅོད་ཀྱི་ནང་གི་ཡང་

གཅོད་འདི། །སུ་ལའང་མ་སྤེལ་ཐུགས་ཀྱི་ནང་དུ་བཅུག །གཅེས་པས་བུའི་ལག་ཏུ་བཞག །གཅིག་རྒྱུད་མ་གཏོགས་གཉིས་
ལ་སྤེལ་བ་ན། །སྟོང་གསུམ་མཁའ་འགྲོས་ཆད་པ་ཆོད། །ཟབ་བརྒྱུད་གཡོག་མོ་ལ་བྱིན་ཏེ། འདི་བཞག་སྐད། །
 ༈ ཡང་ན་བྱད་བཟློག་བསྡུས་པ་འདི་ལྟར་བྱ་སྟེ། རང་གི་སྤྱི་བོར་མདའ་གང་གི་སར་ལབ་སྒྲོན་མཐིང་ནག་གཅིག་བསྒོམ། །
རང་གི་རྣམ་པར་ཤེས་པ་དེ་ཡར་སྤར། མ་ཅིག་གི་དམིགས་པ་ཕྲན་ཚེག་ལས། ལུས་པོ་དེ་མ་ཅིག་ལབ་སྒྲོན་གྱིས་བཤུས་ནས། །
ཕྱལ་གྱིས་བཏིང་པའི་སྟེང་དུ། །རང་གི་ཤ་རུས་ཁྲག་གསུམ་སྤུང་པ་དང་། །རང་གི་མཉམ་པོར་འོང་བའི་བདུད་བོས་ནས། །
བྱད་མ་ཐོད་གཏོང་དང་བཅས་པ། །བྱད་མ་ལྷ་སྲུང་དང་བཅས་པ། །བྱད་མ་ཐུན་ཁུང་དང་བཅས་པ། །བྱད་མ་སྡེ་ཚན་དང་

༄༅། །བཅས་པ་འདིར་ཤོག་ཅིག །ཅེས་བོས་པས་དེར་འདུས་པར་བསམ། ལབ་སྒྲོན་གྱིས་ལྤགས་པའི་ཁ་
བསྡུས་ནས། །རྒྱུ་མས་བཅིངས་ཏེ་ཡང་ཡང་རྒྱབ་པས་བྱད་མ་གནོད་བྱེད་ཀྱི་ཤ་ཁྲག་དམར་ཐར་ཐར་སོང་བར་བསམ། 
དམིགས་པ་ལྕགས་སྲེག་གིས་གཞི་ལ་བརྡབ་པས། གཞོབ་རག་རག་བཏང་བར་བསམ། ཕཊ་བརྒྱ་སྟོང་ཅི་མང་བྱ། །
༈ དུར་གཅོད་རྒྱས་པ་ལ། བླ་མ་དྷ་ཀིའི་ཚོགས་ལ་ཕྱག་འཚལ་ལོ། དྲག་སྔགས་རིང་མོའི་ཁུང་ཕྱུང་བ་ལ་འདི་ལ་
གསུམ་སྟེ། སྟྲི་དུར། རས་དུར། ཆུང་ངུར། གསུམ་དུ་གཅོད་པ་ཟེར་གསུངས། དེ་གསུམ་ཆུན་གཅིག་ཏུ་གཅོད་པ་
ལ། སྐྱབས་འགྲོ་སེམས་བསྐྱེད་སྤྱི་དང་མཐུན། དངོས་གཞི་ཉམས་སུ་ལེན་པ་ནི། གང་ཤི་བ་དེའི་རོ་འམ་རོ་གོས་ལ་

གྲི་སྲི་ཤ་པའི་མགོ་ཅན་བྲི། གཟུགས་སྐྱེ་མཆེད་ཚང་བ་བྱ། རང་གི་ཕྱོགས་བཞི་ཐོ་བཞི་བརྩེགས། ཐོ་བཞིའི་རྩ་ར་དུག་
ཤིང་གི་ལིང་ག་བཞི་བཅིངས་ལ། དོག་པ་སྔོ་དམར་གྱི་རྒྱ་གྲམ་དུ་བྲེས་པས་བསྒྲིལ། དེ་ནས་རང་ཉིད་ཀྱི་ཕཊ་བརྗོད་པས་
ཕ་དམ་པ་རྒྱ་གར་སྐུ་མདོག་མཐིང་ནག་བཞེངས་པའི་ཚུལ། སྤྱན་གསུམ་མཆེ་བ་རབ་ཏུ་གཙིགས་པ། སྐུ་ལ་དུར་ཁྲོད་ཀྱི་ཆས་བརྒྱད་ཀྱི་
བརྒྱན་པ། གཡས་པས་ཐོད་པའི་ཌཱ་མ་རུ་དཀྲོལ་བ། གཡོན་པས་མི་རྐང་གིས་གླིང་བུ་ཚག་ཚག་འབུད་པ་གཅིག་
བསྒོམ། དེའི་དབུ་ཐོག་དུ་བྃ་གསར་སྙིང་བསྣོལ་མའི་ཁྲི་སྟེང་དུ། རྗེ་བཙུན་རྡོ་རྗེ་རྣལ་འབྱོར་མ་སྐུ་མདོག་ཟངས་
ཀྱི་མདོག་ལྟ་བུ། དབུ་སྐྲ་ཐོར་ལྕོགས་གྱེན་དུ་བཅིང་བ། སྤྱན་གསུམ་མི་མངོན་པའི་དབྱིངས་སུ་གཟིགས་པ། 

༄༅། །ཐོད་སྐམ་གྱི་དབུ་བརྒྱན་དང་། ཐོད་རློན་གྱི་དོ་ཤལ་བྱས་པ། སྐུ་ལ་ཞིང་ཆེན་གཡང་གཞི་ཁྲག་
འཛག་པ། གཡས་པས་ཟངས་ཀྱི་གྲི་གུག་རྡོ་རྗེའི་ཡུ་བ་བྱས་པ་ནམ་མཁར་འཕྱར་བ། གཡོན་པས་ཟངས་མའི་ཞགས་
པ་དམར་ཝེང་ངེ་བ་གྲུ་མོར་བཀོན་ཞིང་ཐོད་ཞལ་ཐུགས་ཀར་འཛིན་པ། ཁ་ཊྭྃ་ག་ལ་འཁྱུད་པ། བཀྱག་ན་རི་ཡང་འཁྱོག་
པ་མནན་ན་ས་གཞི་ནོན་པ། སྐུ་གཟི་བརྗིད་དང་ལྡན་པ་གཅིག་བསམ། དེའི་གཡས་ཕྱོགས་སུ། དུར་ཁྲོད་ཀྱི་མཁའ་
འགྲོ་སྐུ་མདོག་ནག་མོ། གཡས་ལྕགས་ཀྱུ། གཡོན་ཐོད་ཞལ། སྐུ་ལ་དུར་ཁྲོད་ཀྱི་རྒྱན་པ། འཁོར་དུ་ནག་མོ་
འབུམ་གྱིས་བསྐོར་བབསྒོམ། གཡོན་ཕྱོགས་སུ་ལས་ཀྱི་མཁའ་འགྲོ་སྐུ་མདོག་ལྗང་ནག །གཡས་རལ་གྲི་

གཡོན་ཐོད་ཁྲག །སྐུ་གར་སྟབས་ཀྱི་འགྱིང་བག་ཅན་ལ་མཁའ་འབུམ་གྱིས་བསྐོར་བར་བསྒོམས། དེ་ལ་སོགས་པའི་
མཁའ་འགྲོ་མ་གྲངས་མེད་པས་བསྐོར་བར་བསམ། དེ་ནས་རང་གིས་ཕཊ་བརྗོད་པས། ཐུགས་ཀ་ནས་འོད་ཟེར་ལྕགས་
ཀྱུ་ལྟ་བུ་འཕྲོས་པས། ཕྱོགས་བཅུའི་འཇིག་རྟེན་གྱི་ཁམས་ཐམས་ཅད་ནས། གྲི་སྲི་ལ་སོགས་གང་ཡིན་པ། དང་
པོ་ནད་ཀྱི་སྣ་འདྲེན་པ། བར་དུ་ནད་ཀྱི་ཚང་བཅའ་བ། ཐ་མར་ཁའི་དབུག་འཕྲོག་པ། ཁོང་གི་སྲོག་གཅོད་པ་
དེའི་གཙོ་བྱས་པའི་སྣང་ཞིང་སྲིད་པའི་ལྷ་འདྲེ་རྣམས་འོད་ཟེར་ལྕགས་ཀྱུ་ལྟ་བུའི་སྙིང་དཀར་ནག་མཚམས་ནས་
བཟུང་ཞིང་བཀུག་པས། ཁ་རླུང་གིས་དེད་པ་བཞིན་དུ་འཚུབ་ཉི་ལི་ལི་བསྡུས་ནས་རོ་རས་དང་ཐོ་བཞི་ཤིང་བཟུགས་

༄༅། །ལ་བསྟིམ། གཞན་ཡང་གནས་གདོན་ལུས་གདོན་གཉིས་ཀྱི་གཙོ་བྱས་པ་རྣམས་མདུན་དུ་
བསྒོམ། དེའི་རྒྱབ་ཏུ་རང་འདྲ་བ་གྲངས་མེད་ཀྱིས་ཧ་དང་ཕཊ་ཀྱི་སྒྲ་དི་རི་རི་བྱེད་པས་བསྐོར་བར་བསྒོམ་ནས། སྙིང་རྗེ་
ཚད་མེད་པ་དང་། ཤ་ཁྱེར་ཁྲག་ཁྱེར་ལ་སོགས་སྤྱི་དང་མཐུན། །རྗེས་སུ་བསྔོ་བ་སྨོན་ལམ་བཏབ་ནས། མི་དམིགས་
པས་རྒྱས་གདབ། དེ་ནས་སྐད་ཅིག་གིས་ངང་ལ་རང་གིས་ཐུགས་ཀ་ནས་ཧཱུྃ་མཐིང་ནག་གྲངས་མེད་པ་འཕྲོས་
ནས། གནམ་ས་བར་སྣང་ས་རྡོ་རི་བྲག་རྩི་ཤིང་ནགས་ཚལ་ཀུན་ལ་ཕོགས་པས། དེ་རྣམས་ཀྱང་མཁའ་འགྲོ་མ་གྲངས་
མེད་པར་གྱུར་ནས། ཐམས་ཅད་ཀྱང་སྐུ་མདོག་དམར་མོ་གཡས་ལྕགས་ཀྱུ། གཡོན་པས་ཐོད་པའི་ཞལ་བུ་འཛིན་

པ། སྟོང་གསུམ་འཇིག་རྟེན་གྱི་ཁམས་ཐམས་ཅད་ཀྱིས་ཚེ་བཀྲག་མདངས་གཟི་བརྗིད་ཐམས་ཅད་འབྱུང་བའི་བཅུད་
མདངས་ཀུན་བསྡུས་ནས་ཐོད་པའི་ཞལ་བུ་རྣམས་ལྟེབས་ཀྱིས་བཀང་ནས། མཁའ་འགྲོ་མ་རྣམས་ཀྱིས་གསོལ་ནས་མཉེས་
པར་བསམ་ལ། དེ་ནས་མཁའ་འགྲོ་མ་ཐམས་ཅད་གཅིག་ལ་གཅིག་ཐིམ་ནས་མཁའ་འགྲོ་མ་དེ་ཡང་རང་གི་ཐུགས་
ཀར་ཐིམ། རང་བཀྲག་མདངས་དང་གཟི་བརྗིད་ལྡན་པར་བསམ། དེ་མ་ཐག་ཏུ་ཕཊ་བརྗོད་པས། རང་གི་ཐུགས་ཀ་ནས་
མཁའ་འགྲོ་མ་སྐུ་མདོག་དམར་མོ་གཡས་གྲི་གུག །གཡོན་ལྕགས་ཀྱུ་འཛིན་པ་དཔག་ཏུ་མེད་པ་འཕྲོས་ནས། གྲི་
སྲི་ལ་སོགས་གང་ཡིན་དེའི་རྐེ་གྲི་གུག་གིས་རྦད་རྦད་བཅད་པར་བསམ། དེ་ནས་རང་ཉིད་མཁའ་འགྲོ་མ་དེས་ཁོའི་

༄༅། །ལུས་ཤག་གིས་བཤས་ནས་ལྤགས་པ་དེ་ཕྱལ་གྱིས་བཏིང་བ་དེར། བདག་ལུས་ཐ་མལ་པའི་
ཤ་ཁྲག་དང་། ཁོའི་ཤ་ཁྲག་རྣམ་ཤེས་བཅས་པ་ཉིལ་གྱིས་སྤུང་པར་བསམ། དེ་རྣམས་ཐམས་ཅད་མཁའ་འགྲོ་མ་
རྣམས་ཀྱིས། གཙོ་འཁོར་དང་བཅས་པ་ཀུན་གྱིས་གསོལ་ནས་རྗེས་ཀྱང་མེད་པར་བསམ། དེ་ནས་ཕྱི་ཐུན་གཅིག་
ལ་རང་གི་ཕཊ་གཅིག་བརྗོད་པས། ཐུགས་ཀ་ནས་མཁའ་འགྲོ་མ་སྐུ་མདོག་དམར་མོ་གཅིག་གིས་གཡས་པས་ཟངས་
མའི་གྲི་གུག །གཡོན་པ་ཟངས་མའི་ཞག་པ་དམར་པོ་བསྣམ་ནས། གྲི་སྲིའི་མགུལ་དུ་འཕངས་པས་ཧྲིག་གིས་བཟུང་
ནས། ཕར་འཕེན་ཚུར་འཕེན་བྱས་པས། སྐད་ངན་ཅོ་རེ་རེ་འདོན་ཅིང་བདག་ལ་སྲོག་སྙིང་ཕུལ་བའི་སྒྲ་འདོན་པར་བསམ། 

བར་བར་གྲི་གུག་གིས་ལུས་དུམ་བུར་གཏུབ་ནས། གཟུགས་ཕུང་ཤ་ཁྲག་ཉིལ་གྱི་བཏང་བ་དེ། རང་དང་གཙོ་འཁོར་
ཀུན་གྱིས་ཟོས་པས་ལྷག་མ་མེད་པར་བསམ། བརྒྱ་བསྐོར་དག་ཏུ་བཟུང་བའོ། དེ་ནས་ཤིང་མིའི་མགུལ་གྱི་སྣལ་མ་
སྔོ་དམར་ལ་འཐེན་ཅིང་། ཆོད་ཚད་མ་བྱུང་བར་དུ་གཅུན་པའོ། ཆོད་ཚད་བྱུང་བ་དང་། ཡོན་བདག་ཕཽ་མོའི་ངར་མི་
དང་། རོ་རས་ཤིང་གིས་མེ་རྣམས་དྲག་པོའི་མེ་ལ་སྲེག་པའོ། དམིགས་པ་ནི་རང་གི་མདུན་དུ་རྗེ་བཙུན་མ་མེ་ཞལ་
གནམ་དུ་གདངས་པའི་ནང་དུ་བསྐྱེད་པའི་གཟུགས་དང་རང་གི་ཤ་ཁྲག་དང་བཅས་པ་ཉི་ལི་ལི་སྤུང་སྤུང་སོང་བར་བསམ་
ཞིང་མེ་སྦར་ལ་ཚིག་འདི་ལྟར་བརྗོད། ཧཱུཾ རྒྱལ་བའི་ཡུམ་ཆེན་རྣལ་འབྱོར་མ། །སྐུ་མདོག་དམར་མོ་དྲག་པོའི་

༄༅། །ཚུལ། །ཞབས་གཉིས་གར་ཐབས་བདུད་བཞི་འདུལ། །དྲག་པོའི་མཆེ་བ་རབ་ཏུ་གཙིགས། །
རལ་པ་དམར་སེར་གྱེན་དུ་བརྗིད། །གཡས་པས་གྲི་གུག་འཕྱར་བ་ཡིས། །དུར་ཁྲོད་གནས་བརྒྱད་ཚོགས་སུ་བསྒྲོལ། །
གཡོན་པས་ཐོད་ཁྲག་འཛིན་པ་ཡིས། །གྲི་སྲི་གྲི་ནག་ཕུང་སྲི་དང་། །ཆུང་སྲི་གནོད་བྱེད་ཞལ་དུ་གསོལ། །དྲག་
བྱེད་མཁའ་འགྲོ་འབུམ་གྱིས་བསྐོར། །དྲག་པོའི་གནས་སུ་སྐུ་བསྐྱོད་ལ། །ཆོས་ཉིད་བདེན་པའི་མེ་ཆེན་སྦར་དུ་
གསོལ། །རྣམ་རྟོག་དུག་ལྔའི་ཕུང་པོ་བསྲེག་ཏུ་གསོལ། །བགས་ཆགས་འཁྲུལ་པའི་རྐྱེན་སྣང་གཞོམ་དུ་
གསོལ། །དྲག་བྱེད་མཁའ་འགྲོ་འབུམ་གྱིས་བསྐོར། །དྲག་པོའི་གནས་ནས་སྐུ་བསྐྱོད་ལ། །ཆོས་ཉིད་བདེན་

མེ་ཆེན་སྤར་དུ་གསོལ། །རྣམ་རྟོག་དུག་ལྔའི་ཕུང་པོ་བསྲེག་ཏུ་གསོལ། །བག་ཆགས་འཁྲུལ་པའི་རྐྱེན་སྣང་གཞོམ་དུ་
གསོལ། །རང་བྱུང་གསལ་བའི་མེ་ཆེན་སྦར་དུ་གསོལ། །བག་ཆགས་འཁྲུལ་བའི་གནོད་བྱེད་བསྲེག་ཏུ་གསོལ། །འཁྲུལ་
པ་གཉིས་འཛིན་གྱི་བདུད་ཆེན་གཞོམ་དུ་གསོལ། ཅེས་བརྗོད། དེ་ནས་སྔགས་བརྗོད་པ་ནི། བཾ་ཧ་རི་ཎི་ས་ཛྭ་ལ་རཾ། གནོད་
བྱེད་གྲི་སྲིཤ་ཏྲུམ་མ་ར་རྦད་ནན། ཅེས་བརྗོད་ལ་སྦྱིན་སྲེག་བླུག་གོ། ཡོན་བདག་ཕོ་མོ་ཀུན་ལག་པ་སྦྲེལ་ལ་བསྐོར། 
ངར་མི་ཤ་དུམ་ཁྲག་དུམ་སྲེག །བར་བར་དུ་བདག་གཞན་ཀུན་གྱི་རིག་པ་སྤར་ཞིང་། མི་དམིགས་པའི་ངང་ལ་བཞག་གོ །
རྗེས་སུ་མཁའ་འགྲོ་བཞིའི་བྲོ་བརྡུང་བ་ནི། ཧཱུྃ། བློ་འདི་གང་དང་གང་གི་བྲོ། །བྲོ་འདི་ཕ་བརྒྱུད་དཔའ་བོ་བྲོ། །ཕ་བརྒྱུད་

༄༅། །དཔའ་བོའི་བྲོ་བརྡུང་པས། །ཕྱི་སྟོང་ཉིད་ངང་དུ་སངས་སེ་སང་། །བར་མཉམ་ཉིད་ངང་དུ་ཕྲི་ལི་ལི། །
ནང་ཡེ་ཤེས་ངང་དུ་ཡ་ལ་ལ། །གདོན་འདྲེ་བགེགས་མགོལ་ཆེམ་སེ་ཆེམ། །ཧཱུྃ། །བྲོ་འདི་གང་དང༴ བྲོ་འདི་མ་བརྒྱུད་མཁའ༴
མ་བརྒྱུད་མཁའ༴ །ཕྱི་སྟོང་ཉིད༴ བར་མཉམ༴ ནང་ཡེ་ཤེས༴ གདོན་འདྲ་བགེགས་མགོ༴ ཧཱུྃ། བྲོ་འདི༴ བྲོ་འདི་
སངས་རྒྱས་མཁའ༴ །སངས་རྒྱས་མཁའ༴ ཕྱི་སྟོང་༴ བར་མཉམ༴ ནང་ཡེ་ཤེས༴ གདོན་འདྲེ་བགེགས་མགོ་ལར༴
ཧཱུྃ། །བྲོ་འདི༴ བྲོ་འདི་མཁའ་འགྲོ་སྡེ་ལྔའི་བྲོ། །མཁའ་འགྲོ་སྡེ་ལྔའི༴ ཕྱི་སྟོང༴ བར་མཉམ༴ ནང་ཡེ་ཤེས༴ གདོན་
འདྲེ་བགེགས༴ བསྔོ་བ་སྨོན་ལམ་གདབ། ཚོགས་མཆོད་ལ་འབད་པ་གལ་ཆེ། འདི་རྣམས་གཅིག་བརྒྱུད་ཡིན་པས་ཀུན་

ལ་གསང་། མ་ཅིག་གིས་སྲས་ལ་གདམས་པའོ། གཅིག་བརྒྱུད་མིན་པ་ཀུན་ལ་མི་སྤེལ་བའི་བཀའ་རྒྱ་དམ་པོ་ཡོད། བཀྲ་
ཤིས་བདེ་ལེགས་བྱང་ཆུབ་དོན་དུ་བསྔོ། ཤིང་མི་བཞིའི་ཁོང་པར་ཤ་མགོ་ཅན་བཞི། ཞབས་སུ་གཅིག །གཉན་ས་སྤོ་དུས་ཁྱེར་
རྒྱུ་གཅིག །ཉིན་ཛ་སྟག་ལིང་གང་བདེས་བྲིས་ལ་སྒྲོ་བར་བསོགས། །ཁུག་རྟག་མ་བྱུང་བར་དུ་དགུག་གཞུག་ཅི་ཚར་བྱ། 
ཁུག་རྟགས་བྱུང་ནས་བསད་ལས་བྱ། གསོད་རྟགས་ཚར་ཚད་ལ་སོགས་མ་ཐོན་བར་དུ་ནན་ཏན་བྱས་ལ་གཏད། ཚར་
ནས་སྦྱིན་བསྲེག་བླུག་ལ་སྤོ་བ་ཡིན། རང་གི་ཞབས་སུ་ལྕགས་ཀྱིས་ཁོང་སྒྲོམ་སྒོ་མེད་ཀྱི་ནང་དུ་ལས་ཀྱི་གཤིན་རྗེ་ཁ་གདངས་
བའི་ནང་དུ་རང་ཉིད་ཁྲོས་མ་ནག་མོ་ཞབས་གཉིས་གནམ་ལྕགས་ཀྱི་ཕུར་པ་དམར་ཟང་ངེ་བས་འདོར་རེས་བྱས་པས། 

 ༄༅། །གཤིན་རྗེའི་ཁ་ནང་དུ་བཅུག་ལ་བསད་པ་ཡིན། གྲི་སྲིའི་རྣམ་ཤེས་མི་སྤང་།། །།ཡང་དུར་གཅོད་བསྡུས་པ་བྱེད་ན། དུར་དེ་
གཞལ་ཡས་ཁང་པ་གྲུ་བཞི་སྒོ་བཞི་པ་གཅིག་ཏུ་བསྒོམ། དེའི་ནང་དུ་པྃ་ལས་པདྨ་རཾ་ལས་ཉི་མའི་དཀྱིལ་འཁོར་གཅིག་ཏུ་བསྒོམ་དེའི་ཡིང་དུ་མ་ཡེ་ཤེས་ཀྱི་
མཁའ་འགྲོ་མ་སྐུ་མདོག་དམར་མོ། ཁ་ནས་ཡེ་ཤེས་ཀྱི་མེ་འབར་བ་གཅིག་ཏུ་བསམ། གཞལ་ཡས་ཁང་པའི་སྟེང་དུ་བདག་ཉིད་
ཡུམ་ཆེན་མོ་ཁྲོས་མ་ནག་མོ་གཟི་བརྗིད་དང་ལྡན་པ་ཞལ་གཅིག་ཕྱག་གཉིས་སྤྱན་གསུམ་པ། མཆེ་བ་བཞི་གཙིག་པ་
གཡས་གྲི་གུག་གཡོན་ཐོད་ཁྲག་བསྣམ་པ་གཅིག་བསྒོམ། དེའི་ཐུགས་ཁོ་ནས་མཁའ་འགྲོ་མ་ལག་ན་གྲི་གུག་ཅན། 
ལྕགས་ཀྱུ། ལྕགས་སྒྲོག །ཞགས་པ་ཐོགས་པ་གྲངས་མེད་པ་ཁྲི་ཕྲག་སྟོང་ཕྲག་སྤྲོས་པས། ཟ་འདྲེ་ཤི་གཤེད་དྲི་ཟ་དང་བཅས་པ་

ཕྱོགས་བཞི་མཚམས་བརྒྱད་དང་བཅས་སྟེང་འོག་ཐམས་ཅད་ནས་དགུག་གཞུག་བྱས་པས། ཡེ་ཤེས་ཀྱི་མཁའ་འགྲོ་མ་ཁ་
ནས་མེ་འབར་བ། དེའི་མེ་ལྕེ་ཁ་ནས་སྦྲང་བུ་སོང་བ་བཞིན་བསྒོམ། ཡུམ་ཆན་མོའི་ཕྱག་གཡས་ན་མི་ལྤགས་ཀྱི་
གཡང་བཞི་དམར་ཐིང་ངེ་བ་གཅིག་བསྒོམ་ལ། དེ་གཡུག་པས་བདག་དང་ཡོན་བདག་གི་ཚེ་ལ་བརྐུ་བ་སྲོག་ལ་འཇབ་པ། 
གདོན་བགེགས་ཀྱི་རིགས་སུ་གྱུར་པ། ཟ་འདྲི་ཤི་གཤེད་དང་བཅས་པ་བྱད་མ་ལྷ་སྲུང་དང་བཅས་པ་བཏུམ་ནས་ཡར་སུམ་
ཅུ་རྩ་གསུམ་ལྷ་གནས་སུ་ཁྱེར་ནས། མར་དབང་ཆེན་གསེར་གྱི་ས་གཞི་ལ་གཅར་གྱིས་བརྟབ་ནས་སང་བས། ཐལ་བ་རྡུལ་ཕྲན་
བཞིན་དུ་བརླག་པར་བསམ། གཡོན་ན་གནམ་ལྕགས་ཀྱི་རྡོ་རྗེ་རྩེ་དགུ་པ་གཅིག་བསྣམ་ནས། གདོན་བགེགས་ཀྱི་

༄༅། །རིགས་སུ་གྱུར་པ་ཐམས་ཅད་མདུན་དུ་བཀུག་ལ། རྡ་རྗེ་རྒྱབ་པས་ཐལ་བ་རྡུལ་ཕྲན་བཞིན་དུ་བརླག་
ཅིང་བྱ་སྒྲོ་མེ་ལ་བསྲེག་པ་བཞིན་བསམ་མོ། སྟོང་པ་ཉིད་ཀྱི་ངང་ལ་བཞག །དམིགས་པ་དེ་གསུམ་ལ་ཡང་གྲངས་མེད་
བྱེད། ནད་པ་རྒྱབ་འདྲེ་ཅན་དང་། སྨྱོན་པ་དང་། སྲི་བསད་པ་དང་། ཤི་ཁ་བཅད་པ་དང་། གྲི་འདུལ་བའི་གདམ་པ་ཡིན་
ནོ། དུར་གཅོད་རྒྱས་བསྡུས་སོང་།། །། ༈ ཆར་སློང་བཞུགས་སོ། གང་ཞིག་འགྲོ་བའི་དོན་བྱེད་ཅིང་། 
སེམས་ཅན་རྣམས་ཕན་བདོག་ཕྱིར། །ཆར་དབབ་གདམས་པ་འདི་ལྟར་བྱ། མཚོ་འམ་ཆུ་མིག་གཉན་ས་རུ། །གསང་
ནས་རང་ཉིད་འགྲོ་བར་བྱ། །ཕྱོགས་ཀྱི་ཕྱེ་ཕུད་འོ་ཕུད་བསོག། །གང་འཚོགས་ཆུ་གཏོར་རྒྱ་ཆེན་བྱ། །སེམས་བསྐྱེད་

སྐྱབས་འགྲོ་འདི་བཞིན་བྱ། སྤྱིར་ཡང་ཁམས་གསུམ་སེམས་ཅན་དང་། །སྒོས་ཡུལ་ཕྱོགས་འདི་ཡི་སེམས་ཅན་རྣམས། །
མུ་གེས་གདུང་བས་སྙིང་རེ་རྗེ། །བདག་གི་ལུས་སྲོག་འདི་དག་ནི། །ལྷ་ཀླུ་རྣམས་ལ་སྦྱིན་པར་བཏང་། །དེའི་དངོས་
གྲུབ་བདག་ལ་ནི། །ཡུལ་ཕྱོགས་འདི་རུ་ཆར་ཕབ་ནས། །བདུད་རྩི་ཆར་ཆེན་ཕབ་པར་བསམ། །ལུས་མཆོད་བརྒྱ་སྟོང་
གྲངས་མེད་ཕུལ། །བར་བར་སྤྲོས་བྲལ་ངང་ལ་བཞག །ཆར་པ་འབེབས་གྱུར་ཐེ་ཚོམ་མེད། །གལ་ཏེ་ཞག་གསུམ་ལྔ་
ལ་སོགས། །བསྡད་ཀྱང་ཆར་པ་མེད་གྱུར་ན། །གནད་ཀྱི་གདམས་པ་འདི་ལྟར་བྱ། །རང་ཉིད་གཅེར་བུ་ཕཊ་ཀྱི་གདབ། །
རིག་པ་ངར་བསྐྱེད་བརྟུལ་བཤུག་བྱ། །གདེང་ཐོབ་རྣལ་འབྱོར་གང་ཞིག་གིས། །ཁྱུང་གི་ཏིང་འཛིན་བཟུང་བྱས་ལ། །ཀླུ་

༄༅། །དང་ས་བདག་ཐམས་ཅད་ནི། འདར་ཞིང་ཆར་པ་ཕབ་པར་བསམ། །རིག་པ་དར་བསྐྱེད་ཕཌ་ཀྱི་གདབ། 
ཡང་ན་རྫས་སྦྱོར་ཨར་ལ་གཏད། །ཆར་ཕོབ་བརྗོད་ཅིང་མཆོང་ཁྲབ་བྱ། །དེས་ནི་མི་ཕེབ་མི་སྲིད་དོ། །ཕེབ་ནས་ཀླུ་གཉན་ཡུལ་བདག་
ལ། །མཆོད་པ་བྱ་ཞིང་ལུས་མཆོད་དོ། །བྱམས་པའི་སེམས་ན་བསྒོམ་པར་བྱ། །ཆར་འབེབ་ཞལ་གདམ་བདུད་རྩི་ཡིན། །
༈ རང་ན་བའམ། ནད་པ་ཚབ་ཆེན་དང་གཉན་ཐོག་ཏུ་འགྲོ་མ་བདེ་བ་ཡིན་ན། རྒྱལ་པོ་གནད་གཅོད་ལྟར་བྱེད་པ་ནི། 
གྲོགས་མཆེད་གཅིག་རྗེ་བཙུན་མ་དམར་མོའི་ང་རྒྱལ་དང་ལྡན་ནས། གཉན་སའི་ས་རྡོ་བུམ་གཏེར་གྱི་ཚུལ་དུ་བཟུང་ལ། 
ས་ཕྱོགས་དེའི་ལྷ་འདྲེ་བསྟིམ་ནས། འདུག་སར་སླེབ་པ་དང་། དབང་སྡུད་ཟིལ་ནོན་ཚོགས་འགྱེད་རྗེས་ཆོག་ལ་སོགས་

ཉམས་ལེན་གཞུང་ལྟར་བྱ། ཆོད་པ་དང་རྡོ་གཏེར་ཕལ་འཕངས། བསྔོ་བ་སྨོན་ལམ་བྱེད། དེ་ལྟར་བརྒྱ་རྩ་བརྒྱད་བཅད་
པས་ཆོག། །། ༈ ཁྱིམ་གཅོད་ནི། །ཟིལ་ནོན་ལ་སོགས་ལམ་གྱི་བྱེད་ལས་སྤྱི་དང་མཐུན་པ་རྫོགས་ནས། 
ཁྱད་པར་དུ་གནས་ཀྱི་བྱེད་ལས་ཀྱི་སྐབས་སུ། འབོད་པ་ཐམས་ཅད་བྱེད་ནས་ཞབས་སུ་ལྕགས་མཁར་བསྒོམ་པའི་
སྐབས་སུ་ཕཊ་ཀྱིས་རང་ཉིད་ཁྲོས་མ་ནག་མོའི་ཐུགས་ཀ་ནས། གནམ་ལྕགས་ཀྱིས་ཐོ་ལུམ་ཆེན་པོ་གཅིག་གིས་ཁྱིམ་
དེ་ན་གནས་པའི་ལྷ་འདྲེ་གནས་ཁང་ཐམས་ཅད་བཅོམ་བརྡུང་བྱས་ནས། ལྷ་འདྲེ་ཁོ་རང་གིས་གནས་ཁང་འདྲེ་དང་བཅས་
པ་རང་གི་ཞབས་ཀྱི་ལྕགས་ཁང་གི་ནང་དུ་ཚུད་པར་བསྒོམ། དེ་ནས་གཏན་བཏིང་བ་ལ་སོགས་ཉམས་ལེན་བཅུན་ལུགས་

༄༅། །སྤྱི་དང་མཐུན། མཐར་གཉན་ས་ཆོད་པ་དང་། རུ་བ་ཡིན་ན་སྐྱ་བ་དང་སྤྲད་ལ། རྗེས་ཆོག་བྱེད་
ལུགས་སྤྱི་དང་མཐུན། ཁང་པ་ཡིན་ན་རྗེས་ཆོག་ཚར་ནས། ཕཊ་བརྗོད་ཅིང་ལྷ་འདྲེ་ཐམས་ཅད་སོ་སོར་གཤེགས་པར་
བསྒོམ། ཁང་པ་གཞལ་ཡང་ཁང་བྱིན་གྱིས་བརླབ་ལ་རབ་གནས་བྱའོ། །དེས་ཁྱིམ་གཅོད་སོང་།། །།
༈ རོ་གཅོད་དམིགས་པ་དྲིལ་བ་ནི། རང་ཉིད་ཁྲོས་མས་རོ་ནི་རྡོ་རྗེ་ཡིས། །ཕར་འཕང་ཚུར་འཕང་ཕཊ་ཀྱི་གཟིར། །
དེ་ནི་རོ་འདུལ་དམིགས་པའོ། དེ་ནས་རུམ་ལ་ཉམས་ལེན་སྐྱོངས། །མི་རོ་རང་རོ་གཅིག་ཏུ་བསྲེ། །ཕཊ་ཀྱི་རིག་པ་གཏེར་
དུ་སྦ། །ལྷ་འདྲེ་ཡོང་ལ་ཚིམས་པར་སྦྱིན། །འཇིགས་ན་རང་གི་རོ་ཡང་འཇིགས། །འཇིགས་ཡུལ་འཇིགས་མཁན་

རྩ་གདར་བཅད། །འཁྲུལ་པ་བདེན་འཛིན་སྒྱུ་མར་བསྒོམ། །སྟོང་ཉིད་རིག་པའི་རྩལ་སྦྱངས་བྱ།། །། ༈ བེམ་
རོ་མ་བཞུགས་སོ། བེམ་རོ་མའི་ཉམས་ལེན་ནི། སྤྱི་བོར་མ་ཅིག་ལབ་སྒྲོན་བསྒོམ་ལ། རང་གི་རྣམ་པར་ཤེས་པ་དེ་ཐིག་
ལེ་དཀར་ལ་དམར་བ་བྱ་མ་གསར་གྱི་སྒོང་ཙམ་གཅིག་བསམ་པ་དེ། ཕཊ་བྱས་པ་དང་སྙིང་ཁ་ནས་སྤྱི་བོར་བུད་སྟེ། མ་ཅིག་
གི་ཐུགས་ཀར་ཐིམ་ནས་མ་ཅིག་དང་བཅས་པ་ནམ་མཁར་འཇའ་འོད་དུ་ཡལ་བར་བསམ། ལུས་པོ་འགྱེལ་བ་ལས་རང་
གདོན་དང་གཉན་སའི་གདོན་གྱི་གཙོ་བྱས་སྣང་སྲིད་ཀྱི་ལྷ་འདྲེ་རྣམས་ཀྱིས་གཏོར་མ་བྱ་ཁྱིས་བཏོག་པ་ལྟར་ཁྱེར་བར་བསམ་
ཞིང་། ངག་ཏུ་གཞན་འཕྲུལ་དབང་བྱེད་མན་ཆད་ས་འོག་ས་སྟེང་ཡན་ཆད་བགེགས་རིགས་སྟོང་ཕྲག་བརྒྱད་ཅུ་མ་ལུས་པ་

༄༅། །རྣམས་ཀྱིས། བདག་གིས་ལུས་ཕྱི་ཤ་གཟུགས་དྲུག །ནང་ཆ་བུ་དགུ །སོ་སེན་མོ། །སྐྲ་བ་སྤུ། 
ཤ་དང་ལྤགས་པ། རྐང་དང་ཚིལ་བུ། ཁྲག་དང་རྒྱུ་མ། དབང་པོ་རྣམ་པ་ལྔ་དང་དོན་སྙིང་། བཀྲ་གཟི་མདངས། སོ་སོར་
གང་འདོད་ཁྱེར་གཅིག །ཁྱེད་རྣམས་ལ་བདག་གི་ལོན་ཆགས་འཁོར། བུ་ལོན་སོད། ཤ་འཁོན་བྱང་། ཁྱེད་རྣམས་སྡུག་
བསྔལ་བྲལ། བདེ་བ་དང་ལྡན་པའི་རྒྱུར་གྱུར་ཅིག །ཅེས་བརྗོད། དེ་ལྟར་བརྒྱ་འམ་སྟོང་ལ་སོགས་གྲངས་ཅི་མང་དུ་བྱའོ། །
 ༈ ཐུགས་རྗེ་ཆེན་པོའི་ཞི་གཅོད་ཉམས་སུ་ལེན་པར་འདོད་པས། སྐྱབས་སུ་འགྲོ་བ་དང་། བྱང་ཆུབ་མཆོག་ཏུ་
སེམས་བསྐྱེད་པ་སོང་ནས། སྐད་ཅིག་གིས་གདན་དྲང་ཐ་དད་མེད་པར། པ་ལས་པདྨ། ཨ་ལས་ཟླ་བའི་དཀྱིལ་འཁོར་

གྱིས་སྟེང་དུ། རང་གིས་སེམས་གྱི་བོ་ངོ་ཡི་གེ་ཧྲཱིཿདཀར་པོ་ཚེག་དྲག་དང་བཅས་པ། དེ་ལས་འོད་འཕྲོས་སེམས་
ཅན་གྱི་དོན་བྱས་ནས། འོད་ཟེར་ཚུར་འདུས་ཧྲཱིཿལ་ཐིམ། དེ་ཡོངས་སུ་གྱུར་པ་ལས། རང་ཉིད་ཐུགས་རྗེ་ཆེན་པོ་སྐུ་
མདོག་དཀར་པོ་ཞལ་གཅིག་ཕྱག་གཉིས་པ། གཡས་པས་བདག་ལ་གནོད་པར་བྱེད་པའི་བགེགས་དང་། གཉན་ས་ལ་
གནས་པའི་གཞི་བདག་གིས་གཙོ་བྱས་པའི་སེམས་ཅན་ཐམས་ཅད་མཆོད་སྦྱིན་འདེག་པའི་ཕྱག་རྒྱ་མཛད་པ། གཡོན་
པས་ཕྲེང་བ་དམར་པོ་བསྣམ་པ། རལ་པའི་ཐོར་ཚུག་གྱེན་དུ་བཅིང་པ་ལ། དར་དང་རིན་ཆེན་སྣ་ཚོགས་ཀྱིས་བརྒྱན་པ། 
ཞབས་སེམས་དཔའི་སྐྱིལ་ཀྲུང་གིས་བཞུགས་པ། དེའི་ཐུགས་ཀར་ཟླ་བའི་དཀྱིལ་འཁོར་གྱི་སྟེང་དུ་ཡི་གེ་ཧྲཱིཿདཀར་

༄༅། །པོ་དེའི་མཐར་ཡི་གེ་དྲུག་པས་གཡས་བསྐོར་དུ་འཁོར་བར་བསམ། དེ་ལས་འོད་ཟེར་འཕྲོས་པས། 
བདག་ལ་གནོད་པར་བྱེད་པའི་གདོན་བགེགས་འབྱུང་པོ་དང་། གཉན་ས་ལ་གནས་པའི་གཞི་བདག་གིས་གཙོ་བྱས་པའི་
སྣང་སྲིད་ལྷ་འདྲེ་རིགས་དྲུག་གི་སེམས་ཅན་ཐམས་ཅད་འོད་ཟེར་གྱིས་བསྡུས་ནས། རང་གིས་ཕྱོགས་བཞི་དང་ཉེ་འཁོར་
དུ་ཡོད་པར་བསམ། དེ་ནས་ཡི་གེ་དྲུག་པ་བསྒྲང་པ་ཙམ་གྱིས་ཐུགས་ཀའི་ཧྲཱིཿདང་སྔགས་ཕྲེང་ལས། ཡེ་ཤེས་ཀྱི་བདུད་རྩི་ཁ་
དོག་དཀར་པོ་བྱུང་ནས། ཕྱག་གཡས་པའི་འཛུབ་མོ་ལྔའི་ཁ་ནག་དཀར་ཀྱི་ལི་ལི་བབས་ནས། བདག་ལ་གནོད་བྱེད་འབྱུང་པོ་
གདོན་བགེགས་དང་། གཉན་ས་ལ་གནས་པའི་གཞི་བདག་དང་། སེམས་ཅན་ཐམས་ཅད་ཀྱིས་མཐོང་བས། སྡང་སེམས་

དང་སྡུག་སེམས་ཞི་ནས། ཐུགས་རྗེ་ཆེན་པོའི་སྐུར་གྱུར་པར་བསམ། མ་ཐོབ་པ་ཐམས་ཅད་ཀྱི་བདུད་རྩི་ལྷག་མ་ལ་ལོངས་སྤྱོད་
ནས། ཐམས་ཅད་ཡི་གེ་དྲུག་པ་མགྲིན་གཅིག་ཏུ་འདོན་པར་བསམ། དེ་ནས་རང་ཉིད་ལ་སྐུ་དྲིན་ཆེ་ཟེར་བསྟོད་ནས། སྡང་སེམས་
ཞི་ནས་ཕྱག་འཚལ། ལ་ལས་བསྐོར་པ་བྱེད་པར་བསྒོམ། ཐུན་འཇོག་པའི་དུས་སུ་འདས་མ་འོངས་ད་ལྟར་ནས་བ་ཡིད་ལ་མི་བྱར། གནས་
ལུགས་ཕྱག་རྒྱ་ཆེན་པོའི་ངང་ལ་འཇོག་གོ །དེའི་རྗེས་སུ་བདག་གི་ལུས་སྦྱིན་དུ་བཏང་བའི་དགེ་བའི་རྩ་བ་འདིས། འགྲོ་བ་ནམ་མཁའ་
དང་མཉམ་པའི་སེམས་ཅན་ཐམས་ཅད་སྤྱན་རས་གཟིགས་དབང་ཕྱུག་དང་སྐུ་མཉམ་པར་གྱུར་ཅིག །གསུངས་མཉམ་པར་གྱུར་
ཅིག །ཐུགས་མཉམ་པར་གྱུར་ཅིག །ཡོན་ཏན་ཕྲིན་ལས་དང་མཉམ་པར་གྱུར་ཅིག །མཛད་པ་མཉམ་པར་གྱུར་ཅིག །ཨྠྀྀི། 

༄༅། །དམ་ཆོས་བདུད་ཀྱི་གཅོད་ཡུལ་འདི། །མ་ཅིག་ལབ་ཀྱི་སྒྲོན་མས་ཟངས་རི་མཁར་དམར་དུ་ཐོད་སྨྱོན་བསམ་
འགྲུབ་ལ་རྒྱུད་དོ། དེ་ནས་རིམ་པར་བརྒྱུད་ནས་བདག་ལའོ།། །། ༈ གཉན་སར་ཇག་རྐུན་དོག་ན། ཇག་གཅོད་
མགོ་འཕྱང་མ་བྱེད་པ་ནི། གོང་གིས་གནས་ཀྱི་བྱེ་བྲག་ལྕགས་ཁང་བསྒོམ་པའི་དུས་སུ། ཕཊ་བརྗོད་པ་ཙམ་གྱིས་ལྕགས་
ཁང་གིས་ཁ་ན་ལྕགས་སྲེག་གི་དྲ་བས་བཀབ་པའི་དྲྭ་མིག་ཏུ་རྣྲི་མགོ་ཐུར་དུ་བསྟན་པ་གྲངས་མེད་བསམ། རྣྲི་ཡོངས་གྱུར་པ་
ལས་ཇག་རྐུན་གང་ཡིན་པ་མགོ་ཐུར་དུ་བསྟན་ནས་དྲྭ་མིག་ཏུ་རྐང་བོལ་ཐོག་ནས་ལུས་གདོན་དང་གནས་གདོན་གཉིས་ཀྱི་རྩ་
ན་མགོ་འཕྱང་བ། དེལ་ཇག་རྐུན་བསྟིམ་ཞིང་སྐབས་སྐབས་སུ་འགུགས་འདྲེན་ཅི་ནུས་བྱའོ། དེ་ཡན་ཆད་ཀྱི་གཟེར་བུའི་གདམས་

པ་སོང་།། །། ༈ སྤྱི་དོན་གསུམ་པ་སྤྱི་ཆིང་གལ་མདོའི་རིམས་པ་ལ་བཅོ་ལྔ་སྟེ། སྤྲ་བཏགས་
ལེགས་ཉེས་ཀྱི་ཆིང་། སྤྱོད་ལམ་རྣམ་བཞིའི་ཆིང་། སློང་ཚད་ཚར་ཚད་ཀྱི་ཆིང་། འདྲ་མིན་ཤན་འབྱེད་ཀྱི་ཆིང་། ལོག་རྒྱུག་
འཇམ་གསུམ་གྱི་ཆིང་། བུག་རལ་འཁྱམ་གསུམ་གྱི་ཆིང་། བདུད་བཞི་གེགས་སེལ་གྱི་ཆིང་། གོལ་ཤོར་ཤན་འབྱེད་ཀྱི་
ཆིང་། མཁའ་འགྲོ་སྡེ་ལྔའི་མངོན་རྟོགས་ཀྱི་ཆིང་། ལས་བཞིའི་སྦྱིན་སྲེག་གིས་ཆིང་། དབང་བསྐུར་ཆོས་སྒོ་འབྱེད་པའི་
ཆིང་། ངོ་སྤྲོད་ནམ་མཁའ་སྒོ་འབྱེད་ཀྱི་ཆིང་། ལྷན་ཐབས་གནད་ཀྱི་ཕྲེང་པའི་ཆིང་། དམ་པའི་འཕྲུལ་གཅོད་ཀྱི་ཆིང་། 
གཅོད་ཁྲིད་གསལ་སྒྲོན་གྱི་ཆིང་ངོ་། དང་པོ་སྤྲ་རྟགས་ལེགས་ཉེས་ཀྱི་ཆིང་ནི། མའི་སྦ་ཡིག་ལས། སྟོབས་དང་

༄༅། །ལྡན་པའི་སྐྱེས་བུ་ཡིས། །གཞན་ཕན་དམིགས་པ་སྐྱོང་བ་ནི། །ཕན་དང་མི་ཕན་བརྟག་པ་དང་། །
ནད་གཞི་ཆེ་ཆུང་ལེགས་ཉེས་དང་། །གདོན་རིགས་གང་ཡིན་དབྱེ་བ་ནི། །སྤྲ་ལྟས་བརྟག་ཅིང་སྤང་ལེན་བྱེད། །འདི་
ལ་མན་ངག་གསུམ་ཡིན་ཏེ། །མཁའ་འགྲོ་གསང་བའི་ཏིང་འཛིན་གྱིས། །ལས་དང་ལེགས་ཉེས་རྟགས་ཐབས་དང་། །
སྤང་ལེན་ཐབས་དང་བཤན་འབྱེད་ཐབས། །ནད་པ་དག་གིས་དྲོད་ཚད་རྟགས། །སྐྱབས་འགྲོ་གསོལ་བ་རིམ་བཞིན་བཏབ། །
རང་རིག་ཧྲཱིཿརྡོ་རྗེ་རྣལ་འབྱོར་མ། །དམར་མོ་གྲི་གུག་ཐོད་ཁྲག་འཛིན། །གང་ཡིན་ནད་པ་ཚོགས་སུ་བསྒྲལ། །
རིག་པ་རང་གི་ཐུགས་ཀར་བསྟིམ། །ཤ་ཁྲག་ལོང་སྤྱོད་བསམ་མི་ཁྱབ། །མགྲོན་ལ་ཡང་ཡང་བཀྱེ་བ་ཡིས། །

འཁོར་འདས་དགོངས་པ་རྫོགས་པར་བསམ། །དམ་ལ་བཏག་ཅིང་གཉིས་མེད་སྒོམ། །དེ་ནས་རང་རིགས་མཁའ་
འགྲོ་མས། །གཡས་པས་ལྕགས་ཀྱུ་ཁ་བརྒྱད་ཀྱིས། །གནོད་བྱེད་གང་ཡིན་སྙིང་ནས་བཟུང་། །རང་དབང་མེད་
པར་སྲོག་ནས་དྲངས། སྐད་ངན་ཙེ་རེ་འདོན་ནས་ནི། །སྐྲགསསྔངས་འདར་ཞིང་སྲོག་སྙིང་ཕུལ། །དེ་ནས་ཐུན་དུ་
བཅད་ཅིང་མདུན་དུ་སྒོམ། །དེ་ནས་སེང་གེའི་ཉལ་སྟབས་ཀྱིས། །ཏིང་འཛིན་འདི་དང་ལྡན་པར་བྱ། །བདག་གིས་
རིག་པ་ཡི་གེ་ཨཱཿ །ནད་པའི་ནང་དུ་ཡོད་པར་བསམ། །དེ་ལ་རིག་ཤེས་གཏད་ལ་ཉལ། །གཉིས་པ་རྨི་ལམ་
ཡུལ་ཡིན་པས། །གདོན་རྣམས་ཕན་དང་མི་ཕན་གཉིས། །དང་པོ་གདོན་ངོས་བཟུང་བ་ནི། །ཞང་བློན་མི་དཔོན་

༄༅། །བནྡེ་དང་། །སྤྲེལ་དང་ཆུ་ཆེན་མེ་འབར་དང་། །རྟ་ཁྱི་ལྷ་ཁང་བུ་ཆུང་རྣམས། །གནོད་སྐྱེལ་
འཛིང་དང་རྒོལ་ལ་སོགས། །ཕོ་གདོན་རྒྱལ་འགོང་འབྱུང་པོ་ཡིན། །གྲོང་རལ་ར་ཁྱི་ཕག་བུད་མེད། །བྱ་ནག་
རླུང་ནག་ཁྱི་མོ་ནག །མཛོ་མོ་རྟོལ་མོ་གང་རལ་དང་། །སྦྲ་གུར་ནིལ་སེང་མོ་གདོན་སྨན། །སྦལ་སྦྲུལ་ཉ་ལྕོང་
བསྐྱེད་ཤིང་ཆུ། །གཞོན་ནུ་བླུ་བྲིད་བ་གླང་ལུག །མཛེ་སྤྲང་རིགས་ནི་ཀླུ་ཡིན་ནོ། །གཡག་དང་མི་ནག་ཁྱི་ནག་
དང་། །རྟ་དང་མུན་ནག་ས་སུབ་འཐིབ། །དེ་རྣམས་བདུད་དུ་ཤེས་པར་བྱ། །ཐོག་སེར་རླུང་སུབ་སྔགས་པ་དང་། །
མགར་དང་ཚྭ་ཚྭ་གཟའ་གདོན་ཡིན། །ཕུག་རོན་མི་ནག་ལྐུག་པ་དང་། །མུན་རུབ་ལུག་ཁྱུ་བཙུད་རྨིས་ན། །དམུའི་

རིགས་སུ་ཤེས་པ་བྱ། རྟ་པ་རླུང་འཚུབ་མི་དམར་དང་། །སྤྱང་ཁུ་ཁྱི་དམར་རྨིས་ན་བཙན། །བན་བོན་ཞུབ་ཅན་ཆས་བརྒྱན་ཅན། །
གཞི་མ་གཉན་གྱི་ཆོ་འཕྲུལ་ཡིན། །མི་རྒན་ར་ཐོད་བྱ་ཕོ་དང་། །བུ་ཙ་ར་རླག་ཐེའུ་རང་ཡིན།། ༈ གསུམ་པ་ཕན་དང་མི་
ཕན་ནི། །གོང་དུ་རྨིས་པ་དེ་རྣམས་ཀྱིས། །གུས་པ་ཕུལ་དང་དགའ་ཚིག་བཟློ། །དབང་དུ་འདུས་པས་སོས་པར་ངེས། །
ཁ་ཟས་སྟེར་དང་ལས་གྲོགས་བྱེད། །དམ་ལ་ཐོག་པས་སོས་པར་ངེས། །ལྷུང་དང་བྲོས་དང་བརྡུང་བཏག་དང་། །བསད་བཅད་
བརྡུལ་དུ་བརླག་པ་དང་། །བསྐྱེད་ཤིང་བཅད་དང་ཆུ་སྐམ་དང་། །ལྷ་ཁང་འདེར་སོ་ཞིག་དང་བསྒྱེལ། །ཁྱི་ནག་བསྐོར་དང་
བུད་མེད་དུ། །མི་དམ་ཤི་དང་ནོར་རྫས་བོར། །གདོན་རྣམས་ཐུབ་པར་ཐེ་ཚོམ་མེད། །གྱེན་ལ་འཛེགས་དང་མེ་ཏོག་འཐུ། །

༄༅། །གྱོད་དང་ཁ་མཆུ་ཤག་ལས་རྒྱལ། །མཁར་ལེན་སོ་མ་སྐས་ལ་འཛེག །གོས་གྱོན་ཁ་ཟས་ཡིད་
འོངས་སྟེར། །བོར་རྙེད་ཡི་ག་བྱེད། །དར་ཕྱར་དུང་འབུད་ལྷ་ཆ་བསྐྲོལ། །དེ་རྨིས་བཟང་རྟགས་ནད་པ་སོས། །
སེམས་བསྐྱེད་དག་པས་ཕན་བདག་བྱ། །ཅེས་གསུངས་སོ།། །། ༈ གཉིས་པ་དེ་ལས་བཟློག་པ་ནི། །ཟིལ་
གྱི་ནོན་དང་འཇིགས་གཟུགས་སྟོན། །ཡིག་ཆ་ལྷ་སྐོར་སྟོར་དང་རུལ། །རྩ་བའི་སློབ་དཔོན་ཁྲོས་ནས་བཀྱོན། །མ་སྲིང་འདུན་
བྱས་ཆས་ངན་སྟོན། །བྷ་ག་སྟོན་དང་ཁྲོས་འཐབ་བྱེད། །རང་ཉིད་བཅིང་རྟགས་རྨིས་པ་དང་། །གོས་ངན་གོན་དང་ཐུར་དུ་སོང་། །
ཚ་རྒོད་བྱིན་དང་བུ་རམ་དང་། །དེ་རྣམས་ཤིན་ཏུ་སྤང་བར་རིགས། །གཅན་སྤྱང་རྒོལ་དང་འཐབ་པ་དང་། །ཆོ་འཕྲུལ་འགའ་རེ་

བསྟན་ཡང་བཟོད། །འདམ་དང་མི་གཙང་གོས་ངན་རྣམས། །ནད་གཞི་ཆེ་སྟེ་ཐུབ་པར་འོངས། །གཞན་ཡང་རྨི་ལམ་བཟང་
པ་འདྲ། །ལྷ་ཆ་བོར་དང་ཡིག་ཆ་སྟོར། །ཤིན་ཏུ་ངན་པས་སྤངས་བར་བྱ། །རང་ཉིད་བཅིང་རྟགས་རྨིས་པ་ནི། །ངན་པ་ཡང་
དག་ཡིན་པ་དེས། །ནད་པ་མི་སོས་རང་ཡང་བརླབ། །གཞན་ཡང་རྨི་ལམ་ཅི་ངན་ཡང་། །ལྷ་ཆ་དཀྲོལ་དང་སྟོར་རྙེད་དང་། །
ཡིད་དགའ་མ་སྲིང་ཆོས་བཟང་ན། །དངོས་གྲུབ་ཡིན་ཏེ་བཟང་པོར་འོང་། །རྨི་ལམ་བཟང་ངན་བསྲེ་བ་ནི། །ཉམས་ཚད་
ཡིན་པས་དམིགས་པས་གཟིར། །དེ་ལྟར་ལེགས་རྟགས་སྤང་བླང་བྱ། །ཅེས་གསུངས་སོ། དེས་པྲ་བརྟགས་སོང་།། །། 
༈ གཉིས་པ་སྤྱོད་ལམ་རྣམ་བཞི་ལ་གཉིས་ཀྱི་དང་པོ། ཉལ་བའི་རྣལ་འབྱོར་ནི། ཉལ་བ་དང་སྤྲད་ནས། 

༄༅། །ཕཊ་གཉིས་བྱས་པ་ཙམ་གྱིས། གཅིག་གིས་མ་ཅིག་ལབ་སྒྲོན་གྱིས་སྐྱིལ་ཀྲུང་ཐོག་ཏུ་རང་གིས་
མགོ་སྔས་པར་བསམ། གཅིག་གིས་རང་གིས་རྣམ་པར་ཤེས་པ་མ་ལབ་སྒྲོན་གྱི་ཐུགས་ཀར་ཐིམ་པར་བསྒོམ། 
དེ་ནི་འཕོ་བའི་ཆིང་ངོ་། །ཡང་ཕཊ་གསུམ་བྱས་པ་ཙམ་གྱིས་གཅིག་གིས་མ་ཅིག་གིས་སྟེང་ན། གསེར་གྱི་ཁྲི་ཐོག་
ན་ཤཱཀྱ་ཐུབ་པ་ལ་བསྐལ་བཟང་གིས་སངས་རྒྱས་སྟོང་རྩ་གཉིས་ཀྱིས་བསྐོར་ནས་བཞུགས་པ་དེས། གནས་གདོན་
ལུས་གདོན་ལ་སོགས་བཀའི་ལྷ་མ་སྲིན་སྡེ་བརྒྱུད་ལ་ཆོས་བཤད་པར་སྒོམས། དེ་ནི་སྟེང་ལྷ་ཚོགས་ཀྱི་ཆིང་། །
ཡང་ཕཊ་གཅིག་གིས་རང་གིས་བེམ་པོ་དེ། བློས་ཁྱབ་ཚད་གཅིག་ཏུ་གྱུར་པར་བསྒོམ། དེ་ནས་བར་ལུས་ཀྱི་ཆིང་། 

གཅིག་གིས་ཞབས་ལྕགས་མཁར་ནང་གིས་གནས་གདོན་ལུས་གདོན་གཉིས་དང་། ས་ཕྱོགས་དེར་གནས་པའི་ལྷ་
འདྲེ་ཐམས་ཅད་ཁེབ་ནས་གར་ཡང་འགྲོ་དབང་མེད་པར་བསམ། དེས་ནི་མགོ་བསྐོར་མི་འོངས་བའི་གནད་དོ། ཉི་ལ་ཆུང་
འཕར་ནོན་གྱི་དམིགས་པ་ཞེས་ཀྱང་བྱའོ། དེ་ནི་འོག་གདོན་ཚོགས་ཀྱིས་ཆིངས། དེས་ཉལ་བའི་རྣལ་འབྱོར་གྱི་ཆིང་བཞི་སོང་ནས། །
༈ གཉིས་པ་འགྲོ་འདུག་གི་རྣལ་འབྱོར་ལ། བེམས་རོ་མ་བྱེད་པ་ཡིན་ཏེ། ཕཊ་གཉིས་བྱས་པ་ཙམ་གྱིས། གཅིག་གིས་
རྣམ་ཤེས་སྤྱི་གཙུག་ཏུ་ལབ་སྒྲོན་གྱི་ཐུགས་ཀར་ཐིམ་པར་བསྒོམ། གཅིག་གིས་རང་གི་བེམ་པོ་འགྱེལ་བ་དེ། ལྷ་འདྲེ་རྣམས་ཀྱིས་
ཧབ་ཐོབ་བྱེད་པར་བསྒོམ། སྤྱོད་ལམ་རྣམ་བཞི་གང་བྱེད་ཀྱང་དེ་ལྟར་བསྒོམས། སྤྱི་གཙུག་ཏུ་མ་གཅིག་དང་འདུ་འབྲལ་མེད་པར་

༄༅། །པར་བསྒོམ་མཛོད་དང་། གཅོད་པ་ཅི་ལྟར་ངན་ཡང་འཕོ་བ་མི་དགོས་གསུངས། ཡང་ལངས་ནས་འགྲོ་དུས་
གོམ་པ་སྤོ་བ་དང་སྤྲད་ལ། ཕཊ་གཅིག་བྱས་པ་ཙམ་གྱིས། མལ་དུ་ཤཱཀྱ་ཐུབ་པ་གོང་བཞིན་བཞུགས་ནས་ཆོས་གསུངས་བར་བསྒོམ། 
ཚུར་ཕེབ་ཙ་ཛཿཧཱུྃ་བཾ་ཧོཿབྱས་པ་ཙམ་གྱིས། ཤཱཀྱ་ཐུབ་པ་གཙོ་འཁོར་རང་གི་ཐུགས་ཀར་ཐིམ་པར་བསྒོམས། དེ་ནི་རྣལ་འབྱོར་པ་
རང་གི་གནས་སྲུང་གིས་དམིགས་པ་ཡིན། ནད་པའི་གནས་སྲུང་གིས་དམིགས་པ་ནི། ནད་པ་རང་ལངས་ནས་འགྲོ་བའི་མལ་དུ་
རོ་ཆེ་ལ་བཾ་པ་རུལ་བ་གཅིག་གིས་གཉན་ས་དེ་ནོན་པར་བསམ་མོ། དེ་ནི་ནད་པ་རང་གིས་བྱེད་ལས་སོ། དེས་གཉིས་པ་སྤྱོད་ལམ་
རྣམ་བཞི་སོང་། ༈ གསུམ་པ་སློང་ཚད་ཚར་ཚད་ཀྱི་ཆིང་ལ་ལྔ་སྟེ། མའི་སྦ་ཡིག་ལས། སློང་ཚད་ཆོ་འཕྲུལ་འོངས་དང་གཅིག་

ཆོད་ཚད་ནད་གདོན་སེལ་ཐབས་གཉིས། །ཚར་ཚད་དངོས་གྲུབ་འབྱུང་དང་གསུམ། །ནད་ཅན་དང་ནི་ནད་མེད་ལ། །སོ་སོར་
འོང་བ་བསྟན་དང་བཞི། །འདྲ་མིན་མགོ་བསྐོར་འོངས་དོག་པས། །སོ་སོར་ཤན་འབྱེད་ཤེས་དང་ལྔ། །དང་པོ་སློང་ཚད་
ཆོ་འཕྲུལ་ལས། །ཕྱི་ནི་ལྷ་འདྲེའི་སློང་ཚད་དང་། །ནང་དུ་ན་ཚའི་སློང་ཚད་དང་། །གསང་བ་ཉོན་མོངས་སློང་ཚད་དང་། །ནད་
པ་བྱིན་ཆེན་སློང་ཚད་དང་། །ནད་མེད་རྣལ་འབྱོར་སློང་ཚད་དང་། །དང་པོ་ལྷ་འདྲེའི་སློང་ཚད་ལ། །མངོན་སུམ་གཟི་བྱིན་རྨི་
ལམ་གསུམ། །དང་པོ་མངོན་སུམ་སློང་ཚད་ནི། །གཉན་ས་དེ་རུ་ཕྱིན་པའི་ཚེ། །མ་ཉེས་ཁ་ཡོག་ཕོག་པ་དང་། །འབར་
ཞིང་བསྐུར་པ་འདེབས་པ་དང་། །ཕ་རོལ་གཞན་གྱི་རང་ཉིད་ལ། །བརྡུང་དང་བཀྱིག་དང་ཤ་བྲེག་དང་། །མི་བསྙེན་སྒྲོག་ཅིང་། 

༄༅། །གསོད་གྲབ་བྱེད། །དུག་བྱིན་པ་དང་འཕྲོག་འཐེན་དང་། །སྔར་མཐུན་པའི་སློབ་དཔོན་དང་། །མཆེད་
གྲོགས་ཡོན་མཆོད་གཉེན་འབྲེལ་རྣམས། །བྱེ་དང་བྲལ་དང་འགྲས་པ་དང་། གློག་འབྲུག་ཐོག་སེར་རླུང་འཚུབ་དང་། །ས་
གཡོས་ཆོམ་ཆག་འུར་སྒྲ་དང་། །མིང་ནས་བཟུང་ཞིང་འབོད་པ་དང་། །མི་སྡུག་གཟུགས་སྟོན་རྣ་ལྕགས་འདེབས། །གཞན་
ཡང་རྫ་འཁྲོག་རྦབ་འདྲིལ་དང་། །རི་འཕེན་ཉི་ཟླ་བརྡེག་པ་དང་། །ཉ་སྦལ་འཁྲུག་དང་འབུ་སྦྲང་འཐིབ། །ཉིན་བར་མུན་རུག་
ཟླ་བ་ཤར། །མགོ་བཅད་སྙིང་ཕྱུང་ཁྱེར་ལ་སོགས། །མདོར་ན་སྐྲག་ཅིང་འཇིགས་པ་འབྱུང་། །གཉིས་པ་གཟི་བྱིན་སློང་ཚད་ནི། །
གཉན་སར་ཕྱིན་ནས་བ་སྤུ་གཡོ། །ལུས་འདར་རྡུལ་དང་འཕུར་ལ་ཁད། །སྔང་བ་ལ་སོགས་ཅིར་ཡང་འབྱུང་། །གསུམ་པ་རྨི་ལམ་

སློང་ཚད་ནི། །མེས་ཚིག་ཆུས་ཁྱེར་རྦབ་འདྲིལ་དང་། །རི་དྭགས་གཙོ་བོ་ཞང་བློན་དང་། །སྐྱུ་འཁལ་སྐྱ་མི་ངོ་མི་ཤེས། །ཁྲབ་
ཅན་ར་ལུག་བ་གླང་དང་། །བྱ་དང་གཅན་གཟན་ལ་སོགས་དང་། །གོང་དུ་བཤད་པའི་ཆོ་འཕྲུལ་རྣམས། །རྨི་ལམ་དག་ཏུ་
འབྱུང་བར་འགྱུར། །དེ་གསུམ་ཕྱི་ཡི་སློང་ཚད་ཡིན། །གཉིས་པ་ནང་གི་སློང་ཚད་ནི། །སྤྱི་བོའི་གཙུག་ནས་རྐང་མཐིལ་བར། །
སྐྲང་འབུར་ཤུ་བ་ཐར་ཐོར་དང་། །གཉན་སློག་གག་པ་འབྲས་རིམ་དང་། །གླང་ཤུ་བལ་ལྡག་འབྲུམ་བུ་དང་། །འཁྲུ་དང་སྐྱུག་པ་
ལ་སོགས་དང་། །གཞན་ཡང་ན་ཚ་ཟུག་གཟེར་ཆེ། །རྐྱེན་བག་ཙམ་ལ་སྐྲག་སྔང་འབྱུང་། །དེ་རྣམས་ནང་གི་སློང་ཚད་དོ། །
གསུམ་པ་གསང་བའི་སློང་ཚད་ནི། །ཡིད་ནི་འཕྱོ་གསང་འཁྱེར་བ་དང་། །མི་དགའ་ཀུན་ལ་ཚིག་པ་ཟ། །བསྒོམ་མི་འདོད་དང་

༄༅། །བློ་ནོར་དང་། །དོན་མེད་ཁྲོ་ཚིག་ཟ་བ་དང་། །ང་ནི་ཆོས་ལོག་འདི་དང་འཕྲད། །བསྐྱུར་ནས་གཞན་དུ་
འགྲོ་སྙིང་འདོད། །ལྕིབ་སྙིང་འདོད་དང་ས་ཕྱོགས་དང་། །མཆེད་གྲོགས་ཡིད་དུ་མི་འོང་འབྱུང་། །རྒོད་འཕྲོ་བྱིང་དང་རྨུག་པ་དང་། 
བཀྲེས་སྐོམས་འཇིགས་སྐྲག་འདར་སྔང་དང་། །བཟའ་བཏུང་ཡིད་མི་འོང་པ་དང་། །ཐེ་ཚོམ་ཟ་དང་གཅོད་ལ་འགྱོད། །ཉིན་
མཚན་ཕུལ་དུས་མེད་པ་དང་། །གྲིབ་སོ་འགུགས་འཇིག་སྐྲག་ཆེ། །སྐད་འདོན་མི་ནུས་མལ་མི་བདེ། །མདོར་ན་ཡིད་ཀྱི་
ཁོང་འཁྲིག་མང་། །རྣམ་རྟོག་སློང་བའི་ཚད་ཡིན་ནོ། །བཞི་པ་ནད་པའི་སློང་ཚད་ནི། །གོང་གི་ཆོ་འཕྲུལ་དེ་རྣམས་དང་། །
ཁྱད་པར་ནད་པའི་རྨི་ལམ་སྔར་བས་འཁྲུག །གཅོད་པས་ཁྱིམ་དང་རིམ་གྲོ་སྨན་དཔྱད་དགའ། །བསམ་པའི་འདུན་པ་སྐྱོ་

བ་དང་། །གཉན་ས་དེ་རུ་ཕྱིན་པ་དང་། །ན་ཚ་ཆེ་ཞིང་ཕྱིར་ཐུ་བསམ། །གཞན་ཡང་རྨི་ལམ་ཉམས་སྣང་དུ། །ཡིད་དུ་
མི་འོང་སྣ་ཚོགས་འབྱུང་། །སློང་ཆེན་ཡིན་པས་ངོ་མཚར་ཆེ། །གདེངས་དང་ལྡན་པས་ཉམས་སུ་བླངས། །བླ་མའི་གདམ་
ངག་གཅུན་པ་གཅེས།། །། ༈ ལྔ་པ་རྣལ་འབྱོར་སློང་ཚད་ནི། །གང་གི་དེ་རྣམས་འོང་སྟེང་དུ། །ཁྱད་པར་བུད་མེད་ཁྱེའུ་
ཆུང་གིས། །བསླུ་ཞིང་དངོས་སུ་བརྡེག་པ་དང་། །ཡུལ་དུ་མ་འདུག་ཟེར་བ་དང་། །འདྲེ་དངོས་ཆོ་འཕྲུལ་མང་སྟོན་
འོང་། །དེ་ནི་སློང་བའི་ཚད་ཡིན་ཏེ། །དགའ་དང་མི་དགའ་ཞེ་འདོད་བྲལ། །ཉམས་ལེན་ལ་ནི་འབད་པར་བྱ། །གཉིས་
པ་ཚོད་ཚད་ལ་ཡང་གསུམ། །ནད་ཅན་དང་ནི་ནད་མེད་གཉིས། །དེ་ལ་ཕྱི་ནང་གསང་བ་གསུམ། །དང་པོ་ནད་ཅན་

༄༅། །དེ་ལ་ནི། །རུ་བ་སྐྱས་པ་བཅག་པ་དང་། །དམག་གཟིང་འོང་དང་བྲོས་ཞོག་དང་། །སྐེད་ཤིང་ཆགས་
དང་ཆུ་མིག་སྐམས། །བཅིང་ཐག་བཅད་དང་དངོས་སུ་ཐར། །བུད་མེད་ངུ་དང་ཤི་དང་བསྲེག །སེམས་ཅན་བཏག་ཟིན་གྲོལ་
བ་དང་། །ཟས་ནོར་མི་ལ་ཤོར་བ་དང་། །གོས་ཕུད་གཅེར་བུ་ཁྲུས་བྱེད་རྣམས། །ནད་པ་དག་གིས་ཆོད་ཚུལ་ཡིན། །
གཉིས་པ་ནད་མེད་ཆོད་ཚུལ་ནི། །འཐབ་པ་རྡུམ་བྱས་ཕོ་བྲང་བརྟན་པ་དང་། །བསྙེན་བཀུར་ཞབས་རྟོགས་བྱེད་པ་དང་། །རྟ་
ནོར་བ་གླང་འབུལ་བ་དང་། །ཤིང་ཐོག་ཇ་ཆང་ལོ་ཡག་རྣམས། །རྣལ་འབྱོར་པ་ཡིས་ཆོད་ཚད་ཡིན། །དང་པོ་ཕྱི་ཡི་ཆོད་
ཚད་ནི། །ཆོ་འཕྲུལ་སླར་ལ་འཇམ་པ་དང་། །འཐབ་པ་རྡུམ་པ་བྱེད་པ་དང་། །གློ་སྙིང་འཕྲོག་ཐལ་གཏད་པ་དང་། །

ཤ་སྒོ་རིལ་གྲམ་པ་དང་། །ངོ་མི་ཤེས་པའི་བུད་མེད་དང་། །ཞང་བློན་སྟག་ཤར་གང་འཚོགས་ཀྱིས། །ཕྱག་དང་ཞབས་
གཏོག་བྱེད་པ་དང་། དངོས་གྲུབ་ཡིན། མཆན། དར་ཟབ་གསེར་དངུལ་རྟ་ལུག་འབྲུ། དངོས་གྲུབ་ཡིན། །སྲོག་སྙིང་ཕུལ་དང་ཆོས་ཞུས་དང་། །བྱིན་རླབས་སྐྱབས་
འགྲོ་སེམས་བསྐྱེད་ཞུ། །དེ་རྣམས་གཉན་སའི་ཆོད་ཚད་ཡིན། །གཉིས་པ་ནང་གི་ཆོད་ཚད་ནི། །ནང་ན་ན་ཚུ་སྔར་བས་ཆུང་
བ་དང་། །ལུས་པོ་ཡང་དང་ཟམ་འདོད། །རྣག་ཁྲག་ཆུ་སེར་འཛག་པ་དང་། །སྐྱུག་སྦྱོང་ལ་སོགས་ནད་པ་སོས་པའི་ཆོད་ཚད་
བྱེད་པ་དང་། །ཁང་གསར་བརྡུང་དང་བང་གསར་བརྩིགས། །ནག་པོའི་ཁུང་དུ་འཛུལ་ནས་ཐར། །ཤོ་གྲུ་རྩོད་པ་རྒྱལ་བ་
དང་། །ཁྲལ་དང་བུ་ལོན་མཇལ་བ་དང་། །ལུས་ཀྱི་སྲོ་ཤིག་འཕྱག་པ་དང་། །གོས་ཧྲུལ་ཕུད་དང་སྙི་ལུད་ཕྱག །མདའ་

༄༅། །མདུང་རྣོ་མཚོན་བཟུང་བ་དང་། གདོན་ཕུད་རྟགས །དམག་མི་ཚོང་པ་བན་བོན་སོང་བ་དང་། །ལྷ་ཁང་
འགྱེལ་དང་སྡེར་སོ་ཞིག །དྲི་ཆེན་དྲི་ཆུ་འདོར་བ་རྨིས། །ཡིད་ནི་སྟོང་ཞིང་དགའ་ལ་བདེ། །ལུས་ལས་ལས་སྦལ་སྦྲུལ་ལྕོང་
མོ་དང་། །སྡོམ་སྡིག་གྲོག་སྦུར་འབུ་སྲིན་དང་། །བུ་ཆུང་སྤྲེའུ་ལི་ལི་བུད་པ་རྨིས། །ངོ་ཤེས་སེམས་ཅན་ཤི་སྲེག་
དང་། །ཤ་ཉེ་ཤི་དང་ནོར་ཤོར་དང་། །ཆུ་སྐམ་ཤིང་སྐམ་རིར་མེ་ཤོར། །ཉི་ཟླ་ཤར་དང་སྐས་ལ་འཛེགས། །གངས་
དཀར་རྩེར་ཕྱིན་ནམ་མཁའ་གཡའ་དག་དང་། །ཤེལ་དང་ནོར་བུ་བུམ་གཏེར་རྙེད། །གོས་གསར་གོན་དང་མཁར་ལན་
ཚར། །ནམ་ལངས་ཁྲུས་བྱས་གྱེན་ལ་འགྲོ། །མཆོད་རྟེན་བསྐོར་བྱེད་མཁའ་ལ་འཕུར། །ངོ་ཚ་མེད་པར་གཅེར་བུར་

རྒྱུག །མེ་ཏོག་དཀར་སེར་ཐུ་བ་དང་། །དར་ཕྱར་ལྷ་ཆ་དཀྲོལ་བརྡུང་རྨིས། །ནད་གདོན་དག་གིས་ཆོད་ཚད་ཡིན། །གསུམ་པ་
གསང་བའི་ཆོད་ཚད་ནི། །ཡིད་དགའ་བདེ་ཞིང་སྤྲོ་བ་དང་། །དད་པ་སྐྱེ་ཞིང་ཏིང་འཛིན་གསལ། །ན་ཚ་ཆུང་ཞིང་ངེས་ཤེས་སྐྱེ། །
དེ་ནི་གསང་བའི་ཆོད་ཚད་དོ།།  །། ༈ སྤྱི་དོན་གསུམ་པ་ཚར་ཚད་བསྟན་པ་ལ་གསུམ་སྟེ། ཕྱི་དང་ནང་དང་
གསང་བ་སྟེ། །དང་པོ་ཕྱི་ཡི་ཚར་ཚད་བསྟན་པ་ནི། །རྨི་ལམ་ཟང་ཟིང་འཇམ་པ་དང་། །དབང་ཞ་ཕྱག་དང་བསྐོར་བྱེད་དང་། །
ཆོས་ཞུ་སྡོམ་ལེན་ཞབས་ཏོག་རྣམས། །ཕྱི་ཡི་ལྷ་འདྲེའི་ཚར་ཚད་ཡིན། །ནད་ཞི་ལུས་བདེ་སེམས་གསལ་བ། །ཤ་ཉེ་
ཤི་སྲེག་ཐལ་བ་རླུང་ཁྱེར་དང་། །སྦལ་སྤྲུལ་འབུ་སྲིན་ཚིག་སྐམ་དང་། །གྲོང་ཞིག་གཟའ་བསྲེག་ནོར་ཤོར་དང་། །རུ་སྐྱས་

༄༅། །ཟག་འདོར་ཁྲུས་བྱས་ཁོང་ཁྲག་བཤད། །ནད་གདོན་ནང་གི་ཚར་ཚད་དོ། །གསང་བ་དག་གི་ཚར་
ཚད་ནི། །སྲོག་སྙིང་ཕུལ་ལ་དམ་བཅའ་དང་། །དགོངས་པ་གདེངས་ལྡན་ཉམས་ང་མེད། །ལྷ་འདྲེ་ཉེ་རིང་མི་རྩི་
བར། །མཉམ་པའི་ངང་དུ་གནས་པ་དང་། །རྣམ་པར་རྟོག་པ་མི་སྐྱེ་ཞིང་། །སྟོང་གསལ་དགོངས་པ་རྩིས་ཟིན་དང་། །
འདྲེ་ཡང་རང་གི་སེམས་སུ་ཤེས། །ན་ཚ་ཆོས་ཉིད་ངང་དུ་དག། །རྣམས་རྟོགས་ཁྲུལ་འགྲིབ་མི་འབྱུང་བར། །རིགས་
པར་ངར་ལྡན་གསལ་ལེ་བ། །བདེ་གསལ་ངང་དུ་ཧྲིག་གེ་བ། །མཉམ་བཞག་ངང་དུ་སྐད་དེ་པ། །མཚན་བཅས་
ཀྱི་དམིགས་པ་མི་འཛིན་པ། །མཚན་མེད་ངང་དུ་མཉམ་གནས་ན། །གསང་བ་དག་གིས་ཚར་ཚད་དོ། །སྤྱིར་ཕྱི་ཡི་

ཚར་ཚད་སྙད་ཅན་ནི། །རྫས་དང་བཟའ་བཏུང་ཐམས་ཅད་ལ། །སྙད་ཅན་བྱུང་ན་མ་ཆོད་དོ། །སྙད་མེད་བྱུང་ན་ཆོད་པའོ། །
ནང་གི་ཚར་ཚད་སྙད་ཅན་ནི། །ཚར་ཚད་བྱུང་ཡང་ཡིད་མ་བདེན་མ་ཆོད། །ཚར་ཚད་བརྡའ་ཙམ་བྱུང་ནས་ཡིད་བདེན་
ཆོད། །མཆོག་དང་ཐུན་མོང་གི་དངོས་གྲུབ་ད་རུ་རྫོགས། །གདེངས་ལྡན་གྱི་རྣལ་འབྱོར་ཡིན་པར་གསུངས། །དེ་ལྟར་
དྲོད་ཚད་དང་ལྡན་པར་བྱེད་ལ། །དང་པོ་ཕྱི་ནང་གསང་གསུམ་དང་མ་ལྡན་ན། །གཉན་སར་བསྡད་པའི་དོན་མི་འབྱུང་། །
དེ་ཕྱིར་དང་པོ་སློང་བའི་ཚད་གསུམ་དང་ལྡན་པའི་དུས། །གདེངས་ལྡན་མཐར་སྐྱེལ་ཉམས་སུ་བླང་། །གཉིས་པ་ཆོད་
པའི་ཚད་དང་མ་ལྡན་ན། །དགྲ་ཟིན་འདྲེས་པའི་འཐབ་མོ་འདྲ། །ཆོད་ཚད་གསུམ་དང་ལྡན་པས་ཉམས་སུ་བླངས། །དེ་

༄༅། །ནི་ཚར་ཚད་གསུམ་དང་མ་ལྡན་ན། །མེ་ཐོག་སྐྱེ་འཕྲོ་ལུས་པ་དང་། །སྐུ་མཁར་བརྩིག་འཕྲོ་ལུས་
དང་འདྲ། །མཆོག་ཐུན་དངོས་གྲུབ་མི་འབྱུང་བས། །ཚད་དང་ལྡན་པས་ཉམས་སུ་ལང་། །ཡང་གཉན་སའི་འདྲེ་ཆེ་ཆུང་གི་
ཆ་ཤས། །ཏིང་ངེ་འཛིན་ཁུལ་མ་ཁུལ་དང་། །དགོངས་པ་ཟིལ་གྱི་གནོན་མ་ནོན་དང་། །སྔར་གྱིས་འཁྲེབ་མ་འཁྲེབ་ཀྱིས་
ཁྱད་པར་དང་། །རང་གི་ནད་གདོན་གྱི་སྒྲིབ་པ་ཆེ་ཆུང་གི་ཆ་ཤས་དང་། དྲོད་ཚད་ཀྱང་སྔ་ཕྱི་དང་དངོས་གྲུབ་ཆེ་ཆུང་དང་། ནད་
གདོན་ཆེ་ཆུང་གི་ཁྱད་པར་འབྱུང་སྟེ། ལ་ལས་ནུབ་གཅིག་ལ་སློང་ཚད། ཆོད་ཚད། ཚར་ཚད་ཀུན་རྫོགས་པ་ཡང་ཡོད། །
ནུབ་མོ་གསུམ་ལ་རྫོགས་པ་ཡང་ཡོད། ཉི་ཤུ་ཚུན་ཆད་ནས་རྫོགས་པ་ཡང་ཡོད། དེ་ལྟར་འདྲ་མིན་དུ་འབྱུང་བས། ཆོ་འཕྲུལ་དང་ཚར་ཚད་གང་བྱུང་ཡང་། ནང་ནུབ་

ཀྱི་ཡིད་ལ་བཟུང་བ་གལ་ཆེ། དེ་ལྟར་ལག་ལེན་དང་། དམར་ཁྲིད་དང་། བླ་མའི་ཞལ་གྱི་གདམས་པ་རྣམས། ཉམས་སུ་ཚུད་
པ་གནད་དུ་ཆེའོ། མ་ཆོད་པར་འོང་ན་རྗེས་སྙོག་ཡང་ཡོད། ཆོད་ནས་སྡོད་ན་ནད་བསྣོན་པ་ཡང་ཡོད། དེ་ཕྱིར་དྲོད་ཚད་
གལ་ཆེ། སློང་ཚད་གསུམ་དང་མ་ལྡན་ན། ནད་པ་ལ་ནད་གདོན་བག་ལ་ཉལ། རྣལ་འབྱོར་པ་ལ་ཉོན་མོངས་བག་ལ་ཉལ། 
དེ་ཕྱིར་སློང་ཚད་གལ་ཆེ། ཆོད་པའི་ཚོད་དང་མ་ལྡན་ན། ནད་པའི་ནད་མི་ཆོད་ཅིང་། རྣལ་འབྱོར་པའི་ཉོན་མོངས་རྣམ་རྟོག་
མི་ཆོད། ཚར་བའི་ཚད་དང་མ་ལྡན་ན། ནད་པའི་ནད་མི་ཕན་རྐྱེན་དངོས་གྲུབ་ཏུ་མི་འཆར། རྣལ་འབྱོར་ཉམས་རྟོགས་ཡེ་
ཤེས་སུ་མི་སྤོང་། མཆོག་དང་ཐུན་མོངས་གི་དངོས་གྲུབ་མི་འབྱུང་། ཅེས་གསུངས་སོ།། ཆོད་ཚད་དང་ཚར་ཚད་ལ་ཡང་

༄༅། །ཆོ་འཕྲུལ་འདྲ་བའི་ཚར་ཚད་དང་། ཚར་ཚད་འདྲ་བའི་ཆོ་འཕྲུལ་གཉིས་འདྲ་མིན་འབྱུང་བས་ངོས་བཟུང་
བ་གལ་ཆེ། བླ་མའི་གདམ་ངག་ལ་བསླབ་པར་བྱ། གཉན་ས་གཅིག་ཏུ་རྫོགས་པོ་དང་། གཉན་སའི་ནུས་པ་ལ་རག་ལས་པས་
བཏང་བཞག་ལ་མཁས་པ་གལ་ཆེ་སྟེ། གདམ་ངག་བསླབ་ཅིང་ནན་ཏན་བྱའོ། དང་པོ་སློང་ཚད་རྨི་ལམ་ངན་པ་ལ་སོགས་ཡིད་
ལ་མི་འོང་བ་སྣ་ཚོགས་འབྱུང་། བར་དུ་ནོན་ཚད་ཅི་ཡང་མི་འབྱུང་། ཐ་མ་ཆོད་ཚད་བཟང་པོ་འབྱུང་། དེ་ནི་ཚད་གསུམ་གྱི་
ཞབས་བསྡུའོ། དེ་ལྟར་ཚར་ཚད་ཅི་བྱུང་ཡང་ཆགས་ཞེན་དང་དགའ་བྲོད་རློམ་སེམས་གང་ཡང་མི་བྱེད་ཅིང་རྨི་ལམ་བཞིན་
དུ་ཤེས་པར་བྱ།། །། ༈ བཞི་པ་འདྲ་མིན་ཤན་འབྱེད་ཀྱིས་ཆིང་ལ་དྲུག་སྟེ། དང་པོ་གནས་གདོན་ལུས་

༄༅། །གདོན་གཉིས་ཀྱིས་ཤན་འབྱེད་ཅིང་ངོ་ཤེས་པ་ནི་ལུས་གདོན། ངོ་མ་ཤེས་ན་ནི་གནས་གདོན་ཡིན། །དང་པོ་ངོ་ཤེས་དེ་ནས་
ངོ་མ་ཤེས་པར་གྱུར་ན། གནས་གདོན་ལུས་གདོན་དུ་བརྫུས་པ་ཡིན། དང་པོ་ངོ་མ་ཤེས། དེ་ནས་ཤེས་ན་ལུས་གདོན་གནས་
གདོན་དུ་བརྫུས་པ་ཡིན། །ངོ་སྦས་འགྱུར་ལྡོག་བྱས་ན་གནས་གདོན་ཡིན། སྔར་རྨི་ལམ་དུ་ཁྱི་རྟ་འདེར་སོ་ལ་སོགས་
རྨིས་ནས་གནོད་པ་རྣམས་ད་བྱུང་ན་ལུས་གདོན་ཡིན། དང་པོ་ལུས་གདོན་གྱི་ཆོ་འཕྲུལ་བྱུང་ནས། རྗེས་སུ་གནས་གདོན་
གྱི་ཆོ་འཕྲུལ་བྱུང་ན་གནས་གདོན་ཞན་པ་ཡིན། སྔོན་དུ་གཉན་སའི་ཆོ་འཕྲུལ་བྱུང་ན། རྗེས་སུ་ལུས་གདོན་གྱི་ཆོ་འཕྲུལ་
བྱུང་ན་འབྲིང་བ་ཡིན། གཉན་སའི་ཆོ་འཕྲུལ་རྟག་པར་བྱུང་ནས། ལུས་གདོན་གྱི་ཆོ་འཕྲུལ་འོང་མ་ནུས་ན་གཉན་ས་

༄༅། །དྲག་པ་ཡིན། ཚར་ཚད་ཆོ་འཕྲུལ་དུས་གཅིག་འོང་བའི་རིགས་ཀྱང་ཡོད། དེས་གནས་གདོན་
ལུས་གདོན་གཉིས་ཀྱི་ཤན་འབྱེད་ཀྱང་སོང་།། །། ༈ གཉིས་པ་ཆོ་འཕྲུལ་དང་ཚར་ཚད་གཉིས་ཀྱི་ཤན་འབྱེད་
ལ། ཆོ་འཕྲུལ་འདྲ་བའི་ཚར་ཚད་ནི། མདའ་མདུང་ལ་སོགས་མཚོན་རྒྱབ་པའམ། མཇོ་གཡག་ལ་སོགས་ར་ཅན་
གྱིས་བརྡུང་ནས་ལུས་ལ་རྣག་ཁྲག་བཤད་པ། ཁྱི་སྤྱང་གིས་རྨུག་པ་མི་ནག་གི་བཤས་པ། རང་དང་ཉེ་དུ་གང་
དམར་ཤི་བ། རང་གི་ཁང་པ་འགྱེལ་བ་དང་། མེ་ལ་ཤོར་བ་དང་། ཟོག་གང་དམར་སྟོར་བ། དགྲ་ལ་ཤོར་བ་རྨིས་
པ༑ དུག་ལ་རྗེན་ཟས་བྱས་པ་དང་། སྟོང་གསུམ་མེས་ཚིག་རླུང་གིས་གཏོར་བ། རང་གི་རང་ཟོས་པ་དང་། ལུས་

ཁྱུང་སྤྲུལ་ཉ་ཆེན་པོས་མིད་ལ་ལུས་རྡུལ་ཕྲན་བཞིན་དུ་གཏོར། རང་གི་རང་གིས་ཟོས་པ་དང་། གཞན་ལ་བྱིན་པ་གཞན་གྱིས་གླ་སྙིང་རང་
ལ་བྱིན་ནས་ཟོས་པ་རྨིས་ན། ཆོ་འཕྲུལ་འདྲ་བའི་ཚར་ཚད་དོ།། ཚར་ཚད་འདྲ་བའི་ཆོ་འཕྲུལ་ནི། གོས་ནག །བལ་ནག །
གོས་སྔོན་ཁྲབ། སྔོ་ཚོད་འཐུང་དང་སྒོག་སྔོན་ཟ། སྤང་མ་ཚ་གཡེར་སྒོག་གསུམ་དང་། ཐུར་དུ་སོང་དང་ལུད་
གསེབ་ཕྱིན། ཁུང་དུ་འཛུལ་དང་མུན་པས་གཏིབ། ཤ་བཙོས་རླངས་ཅན་ཤ་ཁྲག་རློན་པ་དང་། གྲོ་མོན་རམ་པ་མར་
ནག་ལྕགས་སྤྱད། བུ་རམ་ནག་འདུར་སྟེར་བ་དང་། གཤིན་པོ་ཚོ་འདུས་ནས་བསྐྱེལ་བས་བཀུར་སྟི་བྱེད་པ། མེ་ཏོག་
དམར་པོའི་གླིང་དུ་ཕྱིན་པ། ལུས་ལ་གོས་དམར་སར་པ་གོན་པ། མགོ་ལ་ཞྭ་ནག་ཞྭ་སྔོན་གོན་པ། གདན་སྔོ་ནག ། 

༄༅། །བུད་མེད་རིགས་མི་འདྲ་བ་མང་པོས་བཀུར་བསྟི་བྱེད་པ་རྣམས་ནི། མགོ་བསྐོར་བའི་ཚར་ཡིན་པས། 
ད་རུང་མལ་དུ་བསྡད་པར་བྱའོ། །དེས་ཆོ་འཕྲུལ་ཚར་ཚད་གཉིས་ཀྱིས་ཤན་འབྱེད་སོང་།། །།སྤྱིར་ཆོད་དཀའ་
སླ་གཉིས་ལ། རོ་དང་དུར་ཁྲོད། ལྷ་ཁང་གོག་པོ་མི་མང་པོ་ཤི་བའི་ཕུང་ཤུལ་རྣམས་འཕྲལ་འཇིག་ཏེ་འདྲིས་སླ་གཏིང་ཐུང་བ་
ཡིན། གད་ཕུག་དང་། བྲག་ཕུག་དང་གྲོག་ཕུག་རྣམས་འཕྲལ་ཕུག་གཉིས་ཀར་འཇིགས་པ་ཡིན། ཤིང་གཅིག་ཆུ་མིག་རྒྱ་
རྒྱ་མཚོ་ཕ་འོང་རྣམས། སླར་མི་འཇིགས་ཀྱང་གཏིང་ཆེ་བྱིང་ཆེ། འདྲིས་དཀའ་བ་ཡིན། པེ་ཀར་རྒྱལ་པོ་དཀོར་བདག་རྣམས་
ནི་ཤེས་པ་རྩུབ་རིགས་པ་མཐོ་དམན་ཆེ། འཕྲལ་ཆོ་འཕྲུལ་དང་གདུག་རྩུབ་ཆེ་ཡང་སློང་བ་སླ། བྱིང་ཆུང་ནོན་པ་བསླའོ། དམ་

སྲི་དང་སྲིན་མོ་མ་མོ་རྣམས་ནི། སེམས་ལ་ཆགས་པ་ཆེ། ཐིག་ལེ་འཕྲོག །རིག་པ་འཕྲོག །རིག་པ་འགྲོ་སྙིང་འདོད། སེམས་
མི་བདེ་སློང་བ་སླ། ནོན་པ་སླ་ཕྱི་འབྲང་བྱེད་དུ་འོང་བ་ཡིན། ཀ་བདུད་ཀླུ་གཉན་ས་བདག་ས་སྲིན་རྣམས་གཉིད་ཆེ་ཤེས་པ་
འཐིབ། རིག་པ་མི་གསལ། བྱིང་རྨུག་བྱེད་པ་ཡིན། འཕྲལ་མི་འཇིགས་སློང་བ་དཀའ། བྱིང་ཆེ་ནོན་དཀའ། འཕྲལ་ཆོ་
འཕྲུལ་ཆུང་། གདུབ་རྩུབ་མི་བསྟན། གཏིང་ཆེ་ཞེ་གནག་པ་ཡིན། བཙན་དང་ཐེལ་རང་ཡུལ་ལྷ་མ་སངས་རྣམས་ཟང་
ཟིང་མང་། རྨི་ལམ་གཏད་མེད་མང་པོ་སྟོན། མིང་ནས་འབོད་བཤུས་པས་འདེབས། འོ་དོད་འབོད། རྒྱུད་འགྲོལ་
མང་། གནོད་པ་ཆུང་། བྱིང་ཆུང་། ཚན་ཆུང་། སློང་བ་སླ། ནོན་པ་སླ་བ་ཡིན། མ་སློང་བ་དང་མ་ནོན་པ་ཐམས་ཅད་ལ། 

༄༅། །རྒྱུན་སྲིང་བ་གལ་ཆེ་བ་ཡིན། རོ་དང་འདྲེལ་གཅོད་པ་སླ། ན་ཚ་དང་སྡུག་བསྔལ་ལ་གཅོད་པ་དཀའ། 
དེ་བས་ཆགས་སྡང་ཆོས་བརྒྱད་ལ་གཅོད་པ་དཀའ། ཕྱི་གཅོད་པ་བས་ནང་གཅོད་པ་དཀའ་བགོ་ཆེ། དངོས་གྲུབ་མྱུར་བ་ཡིན་ནོ། །
ཕན་དགའ་ཕན་འདོད་ཞན་པ་སྤོང་། ན་ཚ་ཆོ་འཕྲུལ་ཅི་བྱུང་ཡང་། ཐེ་ཚོམ་ཡིད་གཉིས་སྤང་བར་བྱ། །གསུམ་པ་མོ་རྩིས་
སྨན་གསུམ་གྱི་ཤན་འབྱེད་ནི། དང་པོ་མོ་དང་རྩིས་ལ་བརྟེན་ནས་གཅོད་པ་སློང་བའི་ཚེ། ཁྱིམ་ན་ཁྲིད་དེ་ལྟོ་དགེ་བཤེས་པ་རིམ་གྲོ་བྱས་
ན། བཤའ་ལུག་ཐག་བཤལ་དང་འདྲ་བས་མྱུར་ཏུ་ཤི་བ་ཡིན་ཏེ། གསུང་སྒྲོལ་ལས། གཅོད་བ་ནད་སློང་བའི་ཚེ། མོ་རྩིས་
གཉིས་ལ་རྟེན་ནས་སུ། ཁྱིམ་དུ་ཁྲིད་ད་ལྟོ་དགེ་དང་། །ཤེས་པ་རིམ་གྲོ་བྱས་པ་བཞིན། །ནད་པ་མྱུར་དུ་འགྲོ་བ་ཡིན། ཅེས་

སོ། དེས་མོ་རྩིས་ཀྱི་ཤན་འབྱེད་སོང་། གཉིས་པ་སྨན་པས་རྩ་ཚུལ་བརྟག་སྟེ། ཚ་གྲངས་ལ་སོགས་ནད་རྣམས་ངོ་ཤེས་
པར་བྱས་ནས། ནད་གང་ཡིན་སོ་སོར་དམིགས་པས་གཅུན་ཏེ། དེས་ཀྱང་མ་ཐུབ་ན་མཐའ་གཏད་བྱེད་ཅིང་རྒྱབ་འདྲེ་
སྣང་སྲིད་ཡོངས་ལ་གཏད་ཅིང་། ནད་བཅུད་སོ་སོའི་རྩི་དགུ་སྨན་བཅུ་བྱེད་པ་ཡིན་ཏེ། གསུང་སྒྲོས་ལས། སྨན་པས་
རྩ་ཆུ་གཉིས་ལ་བརྟག །ཚ་གྲངས་ལ་སོགས་ཤན་འབྱེད་ནས། སོ་སོར་བཅུན་ཏེ་རྒྱབ་འདྲེ་རྣམས། །སྣང་སྲིད་ཀུན་
ལ་གཏད་ནས་སུ། །ནང་བཅུད་རྩི་སྨན་གང་འགྲོ་བྱེད། ཅེས་སོ། དེས་མོ་རྩིས་སྨན་གསུམ་གྱི་ཤན་འབྱེད་སོང་། །
བཞི་པ་ཆོ་འཕྲུལ་དང་། སེམས་ཅན་རང་རྒྱུད་པ་གཉིས་ཤན་འབྱེད་ནི། དང་པོ་ཆོ་འཕྲུལ་ནི། རང་གི་ཉལ་མལ་ན། 

༄༅། །སྦལ་ལྕོང་སྦྲུལ་གསུམ་ལ་སོགས་པའི་སེམས་ཅན་སྣང་ན། ཕཊ་ཅིག་བྱས་པ་ཙམ་གྱིས་རང་
ཉིད་མ་ཅིག་ལབ་སྒྲོན་སྐུ་མདོག་མཐིང་ནག་ཏུ་གྱུར་པར་སྒོམས། །ཡང་ཕཊ་ཉི་ཤུ་རྩ་གཅིག་བྱས་པ་ཙམ་གྱིས་རང་གི་
ཐུགས་ཁ་ནས་མདའ་རྒོད་སྒྲོ་མ་ཉི་ཤུ་རྩ་གཅིག །གནམ་ལྕགས་གྱིས་མདེའུ་ཚྭ་ཚྭ་སི་ལི་ལི་འཕྲོ་བ་ཉི་ཤུ་རྩ་གཅིག་
འཕྲོས་པས། སེམས་ཅན་གང་ཡིན་པའི་སྙིང་དཀར་ནག་མཚམས་སུ་རྒྱབ་པས་ཐལ་བ་བུན་གྱིས་སོང་བར་བསྒོམས། 
དེས་སེམས་ཅན་གང་ཡིན་པ་དེ་རང་གི་ཐོག་ཚུར་འཆོང་བའམ། ཡང་ན་སྐྱེས་པའམ། ཕིར་ཕྱུང་བས་ཐལ་ན། ཆོ་འཕྲུལ་
ཡིན་པས། ཕཊ་དྲག་ཏུ་བརྗོད་ཅིང་། སེམས་ཅན་གང་ཡིན་པ་དེ། འཇིག་སུ་རུང་བ་གཅིག་རེད་པར་བསམ་ཞིང་། ཁོའི་ཁ་དེར་རང་

རང་ཕེབ་པར་བསམ་ཞིང་། ཁོས་ཟོས་པར་བསྒོམ་ལ། སྨད་གིས་བརྫིས་ནས་ཁོ་ཡི་ཐོག་ཏུ་འདུག་པ་ཡིན། དེ་ནི་ཆོ་འཕྲུལ་གྱི་ཤན་འབྱེད་
དོ།། །། ༈ ད་ནི་སེམས་ཅན་རང་རྒྱུད་པའི་ཤན་འབྱེད་ནི། སེམས་ཅན་དེ་བྲོས་པས་ཐར་ན་གར་འགྲོར་ཐོང་ལ། 
དེའི་རྗེས་སུ་ཐེ་ཚོམ་མི་བྱེད་པ་གལ་ཆེའོ། དེ་མན་རང་བཞིན་ཐོག་དུ་སྡད་ན། སེམས་ཅན་གང་ཡིན་པ་དེ་བསད་དོགས་པ་དང་། 
ཐེ་ཚོམ་བྱས་ན་རང་ཉིད་ན་བའམ། ཤི་དོག་པའི་ཕྱིར་ཤན་འབྱེད་པ་ཡིན། དེ་ཆོ་འཕྲུལ་དང་སེམས་ཅན་རང་རྒྱུད་གཉིས་ཀྱི་ཤན་
འབྱེད་པ་སོང་།། །། ༈ ལྔ་པ་མི་དང་མི་མ་ཡིན་པའི་ཤན་འབྱེད་པ་ནི། ནུབ་མོ་འམ་རང་ཁེར་གཅོད་
བྱེད་པའི་ཚེ། མངོན་སུམ་དུ་སྣང་སྲིད་པ་མཐོང་ན། ཕཊ་ཅིག་བྱས་པ་ཙམ་གྱིས་རང་ཉིད་ཁོ་ཡི་ཁར་ཕབ་སྟེ། ཁོས་ཟོས་

༄༅། །པར་བསྒོམ་ལ། ཕཊ་མང་དུ་བརྗོད། དེས་རང་ཞིར་འགྲོ་བ་ཡིན་སྟེ། དེའི་རྗེས་སུ་རང་ཉིད་ཀྱང་། སྐྱེ་
མེད་ངང་དུ་འདུག་པ་ཡིན་ནོ། མིའི་ནང་ནས་དགྲ་བྱུང་བས་ཁྲ་ཐེར་ལ་སོགས་ཅ་ཅོ་ཤོར་ན། བྱམས་སྙིང་རྗེ་བསྔོ་བ་སྨོན་ལམ་
གྱིས་གདབ་བོ། དེས་མ་ནུས་ན་ཁོའི་རྗེས་ལ་བཟུང་ལ། གཉན་ཁྲོད་འདི་ཉིད་ཡིན་ནམ་ལོག་གི་གཉན་ཆེན་ལ་གཏད་ནས། །
ཚར་ཚད་མ་བྱུང་གིས་བར་དུ་མཐའ་གཏད་བྱེད་པ་ཡིན། ཚར་ཚད་བྱུང་ནས་མཐུ་དང་མནན་པ་ལ་སོགས་བླ་མའི་ཞལ་ལས་
ཤེས། དེས་མི་དང་མི་མ་ཡིན་པའི་ཤན་འབྱེད་པ་སོང་།། །།དྲུག་པ་སྐྱོན་དང་ཡོན་ཏན་གཉིས་ཤན་འབྱེད་པ་ལ། 
དང་པོ་སྐྱོན་ནི། གཅོད་དབང་མ་ཐོབ་པར་སློབ་དཔོན་གྱི་ཕྱིར་འཆད་ཅིང་རང་གིས་ཉམས་སུ་ལེན་པ་དང་། སློབ་མས་ཀྱང་དབང་

མ་ཐོབ་པར་ཉམས་སུ་ལེན་ཅིང་། མན་ངག་བཅུན་པས་ནད་པ་ལ་སོགས་དངོས་གྲུབ་སྐབས་རེ་བྱུང་ཡང་། དཔོན་སློབ་གཉིས་
ཀ་ཚེའི་དུས་བསྟུང་ནས། ན་ཚ་དྲག་པོས་ཤི་བར་བྱེད་ཅིང་དམྱལ་བ་འགྲོ་བ་ཡིན་ཏེ། དཔལ་དུས་ཀྱི་འཁོར་ལོ་ལས། །
དབང་མེད་པ་ལ་དངོས་གྲུབ་མེད། །བྱེ་མ་བཙིར་བའི་མར་དང་འདྲ། །དེ་བས་དབང་བསྐུར་དམ་པ་ནི། །རབ་ཏུ་འབད་དེ་བླང་
བྱར་བྱ། །ཅེས་པ་དང་། སྤྱི་རྒྱུད་ལས་ཀྱང་། གང་གིས་རྒྱུད་ལུང་ང་རྒྱལ་གྱིས། །དབང་བསྐུར་མེད་པར་འཆད་ཅིང་ཉན། 
ཉམས་སུ་ལེན་ཅིང་མན་ངག་གིས། །དངོས་གྲུབ་སྐབས་རེ་ཐོབ་ན་ཡང་། །སློབ་དཔོན་སློབ་མ་གཉིས་ཀ་ནི། །ཆོ་ལ་
བསྟུང་ནས་ཤི་མ་ཐག །དངོས་གྲུབ་མི་ཐོབ་དམྱལ་བར་འགྲོ། ཅེས་སོ། དེས་སྐྱོན་སོང་ནས། ཡོན་ཏན་ནི། དབང་

༄༅། །ཐོབ་ཅིང་སློབ་དཔོན་གྱི་ཕྱིར་འཆད་ནས་དཔོན་སློབ་གཉིས་ཀས་ཉམས་སུ་ལེན་ཅིང་མན་ངག་གིས་གཅུན་ན། 
ནད་ཕན་པ་ལ་སོགས་དངོས་གྲུབ་གང་ཡང་ཐོབ་ཅིང་། ཕྱི་མར་ཕྱག་རྒྱ་ཆེན་པོ་མཆོག་གི་དངོས་གྲུབ་གང་ཡང་ཐོབ་པ་ཡིན་
ཏེ། དཔལ་དུས་ཀྱི་འཁོར་ལས། ཡོངས་སུ་རྫོགས་པའི་དབང་ཐོབ་ནས། །སངས་རྒྱས་གོ་འཕང་རྒྱང་མི་རིང་། །ལག་
ན་རིན་ཆེན་ཐོག་པའི་མིས། །ལོངས་སྤྱོད་རྒྱང་མི་རིང་བ་བཞིན། །དངོས་གྲུབ་མྱུར་ཏེ་ཐེ་ཚོམ་མེད། དེས་སྐྱོན་དང་ཡོན་ཏན་
གཉིས་ཀྱི་ཆིང་སོ།། །། ༈ ལྔ་པ་ལོག་རྒྱུག་འབྱམ་གསུམ་གྱི་ཆིང་ལ་གསུམ་སྟེ། གཅོད་ལོག་
པ་དང་། རྒྱུག་པ་དང་། འབྱམས་པའོ། དང་པོ་ལོག་པ་ལ་གཉིས་སྟེ། ལོག་པའི་རྒྱུ་དང་། ལོག་ནོན་རང་གི་ངོ་བོ་གཉིས་སོ། །

དང་པོ་ལ་བཞི་སྟེ། གཞུང་ཆུང་ལས། གཞི་རང་གི་འདྲེས་བསྒྱུར་ནས་ལོག་པ་དང་། གཉན་སའི་ལྷ་འདྲེས་བསྒྱུར་ནས་ལོག་པ་དང་། 
སྤྱོད་པ་མ་ལེགས་པ་དང་། གཏན་ལོག་ཆེན་པོ་དང་བཞིའོ།། དང་པོ་གཉན་ཁྲོད་དུ་འགྲོ་ཁར་སྐྲག་ཤུམ་ཤུམ་བྱེད་ནས་
འགྲོ་མ་སྤོབ་པ་དང་། སྐྱོན་མང་པོ་བྱུང་ནས་འགྲོ་བཤོལ་བའོ། གཉིས་པ་ནི་གཉན་སར་ལྷ་འདྲེའི་ཆོ་འཕྲུལ་འཇིགས་པ་
བྱུང་ནས་བྲོས་པ་དང་། ངན་པ་ལ་ངན་པར་འཛིན་པ་དང་། བཟང་པོ་ལ་དགའ་བྲོད་དུ་འཛིན་ན་ལོག །གསུམ་པ་ནི་བྱང་
ཆུབ་སེམས་དཔའི་བསླབ་བྱ་དང་འགལ་བའི་སྤྱོད་པ་བྱེད་པའོ། བཞི་པ་སྤྱིར་ཆོས་ཐམས་ཅད་དང་འགལ་བའི་སྤྱོད་པ་ངན་
པ་རྣམས་བྱེད་པའོ། གཉིས་པ་གཅོད་ལོག་ན་སྟག་མོས་ཝ་ཤ་ལེན། ཅེས་གསུངས་པས། གཉན་སར་ཕྱིན་ནས་

༄༅། །ལྷ་འདྲེའི་ཆོ་འཕྲུལ་འཇིགས་པ་བྱུང་ནས་བྲོས་ན། རིག་པ་ངར་བསྐྱེད། ལྟ་བ་གཟེང་བསྟོད། མན་
ངག་གནད་དུ་བསྣུན། མི་ཕོད་པ་ལ་ཐོག་རྫིས་བྱེད་ནས། བྲོས་ས་གང་ཡིན་པའི་གཉན་ས་དེར་ཕྱི་རྗེས་སུ་འོང་ནས་
བསྡད་ཅིང་། མངོན་རྟོགས་ཀྱི་རིམ་པ་གོང་ལྟར་ཉམས་སུ་ལེན་ཅིང་། ཁྱད་པར་དུ་གང་ན་ཡོད་པའི་གནམ་ས་ཆ་ལང་
རྡེབ་དཀྲུག་གིས་མཐའ་གཏད་བྱེད་ཅིང་། ཚར་ཚད་མ་བྱུང་གིས་བར་དུ་བསྡད་དོ། དེ་ནི་སློང་ཆེན་སྙེམ་ཞུགས་ལོག་
ནོན་གྱི་གནད་དོ། །གཉིས་པ་སྡུག་པ་ནི། གནད་གཅོད་སྡུག་ན་ལྷ་འདྲོ་གནད་ཀྱིས་བསྐུལ། ཅེས་གསུངས་པས། 
ཆོ་འཕྲུལ་ཚར་ཚད་གང་ཡང་མ་བྱུང་ན་སློང་མ་ཐུབ་པ་ཡིན་ཏེ། དེ་ལ་གོང་དུ་བསྟན་པའི་ཕྱི་ནང་གསང་གསུམ་གྱི་མཐའ་

གཏད་གང་དགོས་སྐབས་དང་བསྟུན་ལ་བྱའོ། གསུམ་པ་འབྱམས་པ་ནི། བུ་ལོན་སོད་རྟིང་བདས། ཁ་མཆུ་དུམ་རྟིང་བཟློག་
ཟེར་བ་ཡིན་པས། ཆོ་འཕྲུལ་ཚར་ཚད་ཚུལ་བཞིན་དུ་བྱུང་ཡང་། ད་དུང་མལ་དུ་བསྡད་ན་འབྱམས་པ་ཡིན་ཏེ། དེའི་རྟགས་ལ། 
གོས་ནག་པོ་བསྐོན་ཆིས་སམ། མི་རྣམས་ངོ་འཛུམ་ནག་པ་དང་། གྱེན་ལ་འགྲོ་ཆིས་བྱེད། རྡོ་འཕྲོ་ཐུར་ལ་འགྲོ་ཆེས་བྱས་པ་འམ། 
གོས་ཕུད་ནས་གྱོན་ཆིས་བྱས་པ་དང་། ཞལ་ལྕེ་མདུན་མ་བྱས་རྒྱབ་བཟློག་པའམ། སྤྱད་པ་ཁྱེར་རྒྱབ་ཚུར་ལ་གཏད་པའམ། 
ཁྲལ་བུ་ལོན་སོད་རྒྱབ་བདས་པ་རྨིས་པ་དང་། གཞན་ཡང་སྦྲུལ་བྱུང་ནས་བསྐོར་བ་དང་། སྐྱས་པ་ལང་ལོང་ཚུར་ལ་བྱུང་བ་དང་། 
སེམས་ཅན་གྲོལ་ཟིན་བཏག་ཆིས་བྱས་པའམ། ཞིང་རྨོ་ཆིས་བྱས་པ་རྨིས་ན། ཆོད་རྒྱབ་བསྡད་ཡུན་རིང་ན་ནད་བསྣོན་ཆིས་

༄༅། །ཡིན་ཏེ་འབྱམས་པའོ། དེ་ལ་གཅོད་འབྱམས་ན་རྣལ་འབྱོར་ཐལ་བ་སྟོར་ཅེས་གསུངས་པས། མྱུར་དུ་
སྤོང་བར་བྱའོ། དེས་ལོག་རྒྱུག་འབྱམས་གསུམ་གྱི་ཆིངས་སོ། །དྲུག་པ་བུག་རལ་འཁྱམས་གསུམ་གྱི་ཆིང་
ལ་གསུམ་སྟེ། །བུག་པ་དང་། རལ་བ་དང་། འཁྱམས་པའོ། དང་པོ་གཅོད་བུག་པ་ནི། གཉན་ས་ནས་ལོགས་སུ་
ཉིན་བསྐོར་ལ་སོང་ཀྱང་མ་ཕེབས་ནས། ཞག་ལ་ཐོག་ན་བུག་པ་ཡིན་ཏེ། གཅོད་བུག་ན་དམིགས་པ་རྒྱང་ཞག་གཅེས། །
ཅེས་གསུངས་པས་ཞག་ལ་ཐོག་ན་སྔར་གྱི་གཉན་ས་དེར་རང་ཉིད་འདུག་པར་བསྒོམ་ཞིང་སྔར་ལྟར་ཉམས་ལེན་ལ་གཅུན་
པར་བྱའོ། །གཉིས་པ་རལ་བ་ནི། གཉན་སར་ཆོད་མ་ཚུད་པར་འགྲོ་དགོས་བྱུང་ན་རལ་བ་ཡིན་ཏེ། འགྲོ་མི་དེས་

རྡོ་གཏེལ་བཟུང་བ་ནི། རང་གི་ཞབས་ནས་རྡོ་བླང་ནས། ཧཱུཾ་བྲིས། རང་ཉིད་རྗེ་བཙུན་མར་བསྐྱེད། འོད་ཟེར་ལྕགས་ཀྱུ་ལྟར་
འཕྲོས་པས། ལྷ་འདྲེ་ཐམས་ཅད་བསྡུས་ནས་རྡོ་ལ་བསྟིམ། རང་གིས་མཛུ་གུ་ལྔ་མཁའ་འགྲོ་མ་ལྔར་བསྒོམས་ནས། 
གནས་པོ་དེ་ཙིར་གྱིས་བཟུང་བར་བསྒོམ། སྣོད་དུ་བཅུག་ལ། སྣོད་དེ་ལྕགས་ཀྱི་སྤར་བུར་བསམ་པའི་ཁ་སྦྲུལ་ནག་གི་
བསྡོམ་པར་བསྒོམ། དེ་ལུས་ལ་འཆང་ཞིང་ཁྱེར་ནས་རང་གི་ཞབས་སུ་བཅུག་ལ། གར་འདུག་ས་དེར་སྔར་གྱི་གཉན་
ས་དེར་ཡིན་པར་བསྒོམ་ལ། ཚར་ཚད་མ་བྱུང་བར་དུ་སྔར་ལྟར་ཉམས་ལེན་བྱའོ། །གཅོད་རལ་ན་རྡོ་རྗེའི་གོ་ར་
གཅེས། ཅེས་གསུངས་པས། འགྲོ་མི་དེ་ཐལ་བ་དང་། མལ་དུ་འདུག་མིའི་གཅོད་པ་རྣམས་ཀྱིས་དཔོན་དེས། རང་ཉིད་

ཁྲོས་མ་ནག་མོར་བསྒོམ་ལ་ཐུགས་ཀ་ནས་གནམ་ལྕགས་ཀྱིས་རྡོ་རྗེ་དཔག་ཏུ་མེད་པ་
འཕྲོས། རྡོ་རྗེའི་གུར་ཁང་ཆེན་པོ་གཅིག་ཏུ་གཅོད་སྒར་བ་ཀུན་ཚུད་པར་བསྒོམ། གཅོད་པ་གཅིག་པུ་ཡིན་ཞིང་མལ་དུ་འདུག་
མི་མེད་ན། རྡོ་གཏེལ་བཟུང་དགོས། རྡོ་རྗེའི་གོ་ར་ནི་མི་དགོས་གསུངས། གསུམ་པ་འཁྱམ་པ་ནི། གཉན་མིག་མ་
ནོན་པ་ཡིན་ཏེ། གཅོད་འཁྱམས་ན་ལྷ་འདྲེའི་བརླ་བཟུང་གཅེས། ཅེས་གསུངས་པས། གཉན་ས་དེའི་གཉན་མིག་མ་ནོན་
ན༑ གཉན་མིག་ལོགས་སུ་སྣང་ན། དེའི་ས་རྡོ་ཤིང་གསུམ་བླངས་ལ་རང་གི་ཞབས་སུ་བཅུག་གོ །དེས་བུག་རལ་
འཁྱམས་གསུམ་སོང་།། །། ༈ བདུན་པ་བདུད་བཞི་གེགས་སེལ་གྱི་ཆིང་ལ། གཉིས་སྟེ། བདུད་

ཀྱི་ངོ་བོ་ངོས་བཟུང་བ་དང་། དེ་ཉིད་བསལ་བའི་ཐབས་སོ། དང་པོ་ལ་གསུམ་སྟེ། དང་པོ་བདུད་ཀྱི་ངོ་བོ་ནི་གཉིས་འཛིན་གྱི་
ཤེས་པ་རང་རྒྱུད་པ་ཡིན་ནོ། གཉིས་པ་ངེས་ཚིག་ནི། གང་ཞིག་དགེ་བ་ལ་བར་དུ་གཅོད་པར་བྱེད་པས་ན་བདུད་ཞེས་བྱའོ། 
གསུམ་པ་དབྱེ་བ་ལ་བཞི་སྟེ། བཀའ་ཚོམ་ལས། ཐོག་བཅས་བདུད་དང་ཐོག་མེད་བདུད། །དགའ་བྲེད་བདུད་དང་སྙེམ་
བྱེད་བཞི། ཅེས་གསུངས་པས། དང་པོ་ཐོག་བཅས་ཀྱི་བདུད་ནི། །ཕྱི་སྣང་བ་མངོན་པར་ཞེན་ཅིང་། །གཟུགས་སྒྲ་དྲི་རོ་
རེག་བྱའི་ཆོས་ལ་སོགས། བཟང་པོ་ལ་ཆགས་ཤིང་། ངན་པ་ལ་སྡང་བ་ཡིན་ལ། བར་པ་ལ་གཏི་མུག་ཡིན། ལག་ལེན་
དུ་མི་དང་གཅན་གཟན་ལ་སོགས་པ། དངོས་སུ་བྱུང་བ་ལ་སྐྲག་ཅིང་བྲོས་པས། སྣང་བ་དགྲར་ལང་པ་ལ་ཟེར་རོ། །

༄༅། ། ༈ གཉིས་པ་ཐོག་མེད་ཀྱི་བདུད་ནི། སྤྱིར་ཉོན་མོངས་པ་དུག་ལྔ་དང་། གཟུང་འཛིན་ལ་སོགས་རྣམ་རྟོག་གི་ཀུན་ཏུ་བཏག་པ་རྣམས་ཡིན་ལ། །
ལག་ལེན་དུ་མི་དང་གཅན་ཟན་ལ་སོགས་པ་དངོས་སུ་བྱུང་བ་ལ་སྐྲག་ཅིང་བྲོས་པས། སྣང་བ་དགྲར་ལངས་ལ་ཟེར་རོ། ༈ གཉིས་པ་ཐོག་མེད་ཀྱི་བདུད་ནི་
སྤྱིར་ཉོན་མོངས་པ་དུག་ལྔ་དང་གཟུང་འཛིན་ལ་སོགས་རྣམ་རྟོག་གི་ཀུས་ཏུ་བཏགས་པ་རྣམས་ཡིན་ལ་ལག་ལན་དུ་གཉན་སར་རྨི་ལམ་ལམ་ངན་པ་ལ་
སོགས་འདྲེ་གདོན་ལ་སྐྲག་ཅིང་བྲོས་པས་གདོན་གྱི་སྣ་འདྲེན་རེད་ནས་ན་ཚ་སྡུག་བསྔལ་སླར་ཡང་འཕེལ་བ་ལ་ཟེར། ༈ གསུམ་དགའ་བྲོད་ཀྱི་བདུད་ནི། སྤྱིར་
ཉམས་དང་ཏིང་འཛིན་ལ་སོགས་འཇིག་རྟེན་གྱི་བསྙེན་བཀུར་ལོངས་སྤྱོད་ལ་དགའ་ཞིང་བྲོད་པ་ཡིན་ལ། ལག་ལན་དུ་གཉན་སར་ན་ཚ་སྡུག་བསྔལ་ཞི་བ་དང་། རྨི་
ལམ་བཟང་པོ་དང་། དགྲ་གདོན་གྱི་མི་ཚུགས་པ་ལ་སོགས་པའི་བྱིན་རླབས་ཕྲ་མོ་ལ་དགའ་ཞིང་བྲོད་པ་ལ་ཟེར། ༈ བཞི་པ་སྙེམས་བྱེད་ཀྱི་བདུད་ནི། སྤྱིར་

འཁོར་འདས། ལྷ་འདྲེ་ཕན་གནོད་བདེ་སྡུག་ལ་སོགས་པའི་གཉིས་འཛིན་རྣམས་ཡིན་ལ། ལག་ལེན་དུ་གཅོད་ལ་བྱིན་རླབས་
ཡོད་དམ་མེད། ན་ཚ་ཕན་ནམ་མི་ཕན། གཉན་ཁྲོད་འགྲིམ་ཕོད་དམ་མི་ཕོད། སྐྱོན་ཡོད་མེད་ལ་སོགས་ལ་མོ་བཏབ་སྟེ། 
གཏོ་དགེ་བྱེད་ནས། ན་ཚ་ཨེ་དྲག་བསམ་པ་ལྟ་བུ། དུར་ཁྲོད་དང་ལུང་སྟོང་དང་། འབྲོག་དགོན་པ་ལ་སོགས་པའི་ས། གཉན་
ཁྲོད་རྣམས་སུ་ཕྱིན་ཡང་། བདག་ལ་བར་ཆད་དང་གནོད་པ་མི་འབྱུང་སྟེ། ཅིའི་ཕྱིར་ཞེ་ན། བདག་ལྟ་བུ་ལ་ལྷ་དང་བླ་མས་སྤྱན་
གྱིས་གཟིགས། དཀོན་མཆོག་གསུམ་གྱིས་ཐུགས་རྗེས་སྐྱོབས། དཔའ་བོ་མཁའ་འགྲོས་སྲུང་སྐྱོབ་བྱེད་པའི་སྙེམས་
འཆང་བ་དང་། གཅོད་ཀྱི་གདམས་པ་ཟབ་མོ་ཡོད་སྙམས་པའི་གདེང་འཆང་བ་དང་། ནང་དུ་ལྷ་མེད་འདྲེ་མེད་ཀྱི་སྟོང་ཉིད་རྟོགས་

༄༅། །པའི་ཉམས་ལེན་ཡོད་བསམ་པའི་ངོམ་པ་དང་། ལྷ་འདྲེའི་ཆོ་འཕྲུལ་ཅི་བྱུང་ཡང་ལུས་སྦྱིན་པས་ཆོག་
སྟེར་ནུས་ན་འདྲེ་འོང་མི་ནུས། ཁྱེར་མི་ནུས། བཟའ་མི་ནུས། ཁོ་རང་ལོག་ནས་འགྲོ་བས། དེ་ལྟར་བྱས་པས་ཆོག་སྙམ་
ནས་གཅོད་བྱེད་པ་ལ་ཟེར། གོང་དུ་བསྟན་པའི་ཐོག་བཅས་ཀྱི་བདུད་དེ་ལ་ནམ་ཡང་མི་ཕོད་པའི་ཡུལ་དྲུག་ཡོད་དེ། མེ་
དང་། ཆུ་དང་། དུག་དང་། མཚོན་དང་། ཁྱི་དང་། གཡང་ཟ་རྣམས་ཀྱི་སྲོག་ལ་བརྒོལ་བས་མི་ཕོད་དོ། གཞན་ཡང་
རྡོ་ཚེ་ཟད། ས་ཚེ་ཟད། ཤིང་ཚེ་ཟད། དེ་རྣམས་ཀྱིས་སྲོག་ལ་རྒོལ་བས་མི་ཕོད་སྟེ། མ་ཅིག་གིས། ཤལ་རོང་སྒྱེད་
པོ་མི་བཙུགས་འཚོལ། །བྲག་ཟུར་ཕྱམས་རྩེ་མི་བརྫིའཚལ། ཅེས་གསུངས་སོ། དེས་བདུད་བཞིའི་ངོས་བཟུང་བ་

སོང་།། །། ༈ གཉིས་པ་བདུད་དེ་ཉིད་བསལ་བའི་ཐབས་ལ་གསུམ་སྟེ། བློ་རབ་འབྲིང་ཐ་མ་གསུམ་
གྱི་བསལ་བ་དང་། དམ་ཚིག་གི་སྒོ་ནས་བསལ་བ་དང་། ཡོན་ཏན་གྱི་སྒོ་ནས་ཞབས་བསྡུ་བའོ། དང་པོ་ལ་གསུམ་
སྟེ། དང་པོ་བློ་རབ་ཀྱི་འདྲེ་བདུད་རང་སྣང་དུ་གཅོད་པའི་ཐབས་ནི། མ་ཅིག་ལབ་སྒྲོན་མས། རེ་བ་མེད་པ་སངས་རྒྱས་
གཅོད། དོག་པ་མེད་པས་འཁོར་བ་གཅོད། །ཉམ་ང་མེད་པ་འདྲེ་བདུད་གཅོད། །འགོས་འཛེམས་མེད་པས་ནད་རིམས་
གཅོད། །གཅོད་བྱ་མེད་པས་ཆོས་ཀུན་གཅོད། །ཅེས་གསུངས་པས། དེ་ལྟ་བུའི་དོན་ནི་གཅོད་གསང་སྤྱོད་རྣལ་ལམ་
མའི་ནང་དུ་གསལ་བས་དེར་ཤེས་སོ།། གཉིས་པ་བློ་འབྲིང་གིས་འདྲེ་བདུད་གཅོད་པའི་སོ་བཙལ་བ་ནི། འདྲེ་བདུད་

༄༅། །ཁྱོད་ལུས་ལ་གནོད་དམ་སེམས་ལ་གནོད། ལུས་ནི་བེམ་པོ་རྡོ་དང་ཁྱད་མེད་པས་རྡོ་ལ་འདྲེ་བདུད་
གནོད་དམ། སེམས་ནི་ངོས་མེད་ནམ་མཁའ་དང་ཁྱད་མེད་པས། ནམ་མཁའ་ལ་འདྲེ་བདུད་གནོད་དམ། སེམས་ངས་མ་མཐོང་
བ་ལ། འདྲེ་བདུད་ཀྱིས་གང་ནས་མཐོང་སྙམ་པའོ། སེམས་ལྷོད་ཀྱིས་ཀློད་ལ་བཞག་གོ །། ༈ གསུམ་
པ་དབང་པོ་ཐ་མས་འདྲེ་བདུད་ཉིད་ལ་གཏད་པ་ནི། ཟབ་དོན་ཐུགས་སྙིང་ལས། གནས་པོ་བདུད་ལ་གཡར་བས་གཞི་འབྲས་
གཅིག་ཏུ་འདྲེས། སྐྱེལ་མ་དགྲ་ལ་བཅོལ་བས་འཇིགས་མེད་བཙན་སར་ཐར། ནད་པ་འདྲེལ་བཅོལ་བས་ནད་མེད་བདེ་བར་
འཚོ། ལམ་ཁྱེར་རྐྱེན་ལ་བྱས་པས་མི་མཐུན་འགལ་རྐྱེན་བྲལ། ཞེས་པ་ནི། གཉན་ས་དེ་རུ་སླེབ་ནས་ཉམས་ལེན་

འདི་ལྟར་བྱ་སྟེ། འཁོར་བ་ཐོག་མ་མེད་པ་ནས་ལུས་ངག་ཡིད་གསུམ་བདག་ཏུ་བཟུང་ནས། གཅེས་འཛིན་བྱས་པས་གནས་སྐབས་
སུ་འདྲེ་དང་གདོན་བགེགས་གནོད། ན་ཚ་དང་སྡུག་བསྔལ་བྱུང་། མཐར་ཐུག་ཁམས་གསུམ་དུ་འཁོར། རིགས་དྲུག་ཏུ་འཁྱམ། 
དེ་བདག་འཛིན་གྱི་ལན་པ་ཡིན་པས། ད་ནི་ངའི་ལུས་འདིས་རྒྱ་སྔོན་གྱིས་ལས་ལ་གྲུབ། རྐྱེན་ཕ་མའི་འདོད་ཆགས་གིས་
བསྐྱེད། འབྲས་བུ་དལ་འབྱོར་གྱི་མི་ལུས་ཐོབ། དབང་པོ་སྐྱེ་མཆེད་ཐམས་ཅད་ཚང་བའི་ལུས་པོ་འདི་མཛེས་ཤིང་གཙང་
 བ་ཡིད་དུ་འོང་བ་གཅེས་ཤིང་ཕོངས་པ། དགོས་ཤིང་མཁོ་བའི་ལུས་འདི། སྤྱིར་འགྲོ་དྲུག་སེམས་ཅན་གྱི་བླུད་དུ་ང་འབུལ། དགོས་དྲིན་ཅན་
ཕ་མའི་དོན་དུ་བསྔོ། ཡང་དགོས་ལྷ་འདྲེ་ཁྱེད་ཚོའི་དོན་དུ་གཏོང་བས། རིང་ན་གྲང་མོར་ཟོ། མི་རིང་ན་ཚོས་ལ་ཟོ། ཞེན་

༄༅། །པ་ཏིལ་འབྲུ་ཙམ་ཡང་མི་བྱེད་དོ། ས་འདོད་པས་ཁྱེར་གཅིག་བྱས་པས། ལུས་ལ་ཆགས་ཞེན་མི་
བྱེད་པར་མཆིལ་སྣབ་བཞིན་དུ་བོར་ལ་བཞག །མཛེ་རོ་བཞིན་དུ་བསྐྱུར་ལ་ཐོང་། ཕྱིས་བཞིན་དུ་སྤང་ལ་བཏང་། ས་རྡོ་
བཞིན་དུ་བདག་འཛིན་མེད་པར་བཞག །འདྲེ་དང་གདོན་བགེགས་རྣམས་ལུས་པོ་ཀྱི་མ་ལུས་པར་ཟོས་པར་བསྒོམ་ལ་ལུས་དངོས་འཛིན་
ཅན་དེ་ནི་ཁྱོད་ཚོས་ཟོས། སེམས་སྟོང་པ་ཉིད་ནི་ངོ་བོ་མི་འདུག །དེ་ལ་བདག་འཛིན་དང་གཅེས་འཛིན་གྱི་དགོས་པ་
མི་འདུག །ཉ་ར་བྱ་རྒྱུ་དང་སྲུང་རྒྱུ་མི་འདུག །ལུས་ཀྱི་དུཿཁ་ཌདང་གཉེར་ཁ་མི་དགོས་པར་འདུག །སྙམ་ལ་ལྷོད་དེ་འཇོག་
པ་ཡིན། གཅོད་མཁན་ཕལ་ཆེར་ལུས་མི་གཙང་བའི་ཕུང་པོ་རྣག་ཁྲག་གི་རྐྱལ་པ། ངར་སྣབ་ཀྱི་ཕུང་པོ་འདི་བདག་ལ་

དགོས་པ་མི་གདའོ། སུ་འདོད་པས་ཁྱེར་ཅིག་ཟེར་ཏེ། དེ་ལ་སྐྱོན་བཞི་ཡོད་པས་མི་འཐད་དོ། གཅིག་ཏུ་ཞེན་ནས་སྦྱིན་པར་
གཏོང་ན་མ་དག་པའི་སྦྱིན་པར་འགྲོ་ནས་ཚོགས་མི་རྫོགས། གཉིས་པ་ལ་བདག་ལ་མི་མཁོ་བ་གཅིག་འདྲེ་ལ་སྦྱིན་ཡང་
མི་ཕན་ཏེ་ཁོ་ལ་མི་མཁོ། གསུམ་པ་འདྲེས་ཁྱེར་དུ་བྱུང་དོགས་པའི་སྣ་བཀབ་ཏུ་འགྲོ། བཞི་པ་ལུས་མི་གཙང་བའི་
ཐུམ་པོ་ཡིན་པས། འདྲེ་ཞེན་པ་ལོག་ནས་མི་འདོད་ལ་རེ་བའི་ཕྱིར་ཡིན་པས་མི་འཐད་དོ། འོ་ན་ཅི་ལྟར་བྱེད་ན་ལས་
མཐའ་གསུམ་ལ་གོ་བ་ལེན་དགོས་ཏེ། ལས་མཐའ་གསུམ་ནི་ང་ན་ང་ཐོག་བཏང་། སྐྱུག་ནི་བྲོ་ན་བྲོ་ཐོག་ཏུ་བཏང་། 
འཇིགས་པ་འཇིགས་པའི་ཐོག་ཏུ་བཏང་། ཅེས་གསུངས་པས། ཡང་ན་ང་ཐོག་ཏུ་བཏང་བ་ནི། སེམས་ཅན་འདི་ཙམ་

༄༅། །གཅིག་འཁོར་བར་འཁྱམ་པ་ལ། ང་གཅིག་པུ་འཁོར་བར་འཁྱམས་ན་ཅི་ཡིན། འདི་རྣམས་སྡུག་བསྔལ་གྱི་
མནར་ན། ང་གཅིག་པོ་སྡུག་བསྔལ་བ་ཅི་ཉེས། སེམས་ཅན་འདི་རྣམས་ཐམས་ཅད་ཀྱི་དོན་དུ། བདག་གིས་ལུས་ངག་ཡིད་
གསུམ་གླུད་དུ་བསྔོ་བ་ལ་འགྲོ་སྙམ་པའི་འདུན་པ་དང་ལྡན་པས། ཡ་ང་བ་བག་ཚ་བ་གང་བྱུང་བ་ལ་མི་བྲོས་པར་སླར་དེ་ཀ་བརྒྱུད་དེ་
ཕཊ། ཅེས་བརྗོད་དོ། ལུས་ངག་ཡིད་གསུམ་ཤིང་བཅད་ནས་འགྱེལ་བའི་སྡོང་པོ་ལྟར་ཁྲེས་སེ་བསྐྱུར་བར་བྱའོ། སྐྱུག་བྲོ་ན་བྲོ་
ཐོག་ཏུ་བཏང་བ་ནི། གང་སྐྱུག་བྲོ་བའི་མི་གཙང་བའམ། ཤ་རུལ་ལ་སོགས་པའམ། གོས་རུལ་ལ་སོགས་ཡིད་ཡུལ་དུ་གང་
སྐྱུག་བྲོ་བའི་སྟེང་དུ་སྙེམ་ཞུགས་པ་དེ་ཀ་ཆེད་དུ་གཉེར་ལ། གཟའ་བཏུང་གོས་སོགས་ལོངས་སྤྱོད་དེ་སྐྱུག་བྲོ་ན་སྐྱུག་པ་སླར་

འཐུང་ཞིང་། རྗེས་སུ་ཅི་ཡང་མི་དམིགས་པའི་ངང་ལ་བསྐྱུར་བར་བྱའོ། མི་ཕོད་པ་ལ་ཐོག་བརྗིས་བཏང་བ་ནི། ལུས་ངག་
ཡིད་གསུམ་གྱིས་ལ་སྤྱོད་པ་རྦུད་ཆོད་ལ་བཏང་ལ། ལྷ་འདྲེ་མི་གསུམ་ལ་སོགས་གང་
མི་ཕོད་ཅིང་། ཐེ་ཚོམ་དང་སྙེམ་ཞུགས་པ་དེ་ཉིད་ཀྱི་དུས་སུ་རྟོགས་པ་སྣ་མ་བསྐྱིལ་བར་ཉམས་བྱུང་རྒྱལ་དུ་བཏང་། གང་ལ་ཆགས་
པ་དེ་སྤང་། སྡང་བདེ་དང་དུ་བླངས་མདོར་ན་གཉིས་འཛིན་གྱི་མདུད་པ་བཤིག་ལ། སྣང་བ་ཐམས་ཅད་ཐད་ཀར་བཅད་ལ་
བཞག །དེ་རྣམས་བྱས་པས་བདུད་ལམ་དུ་སློང་ཉོན་མོང་པ་གྲོགས་སུ་འཆར། ལྷ་འདྲེ་སྲིད་དུ་ཆོད། བདག་ཏུ་འཛིན་པའི་
འཁྲི་བ་ཆོད། འཁྲུལ་སྣང་ཞིག །ལྷ་འདྲེ་མི་གསུམ་དབང་དུ་འདུ། ཅི་བྱས་ལམ་དུ་འགྲོ། བྱང་ཆུབ་ཀྱི་གོ་འཕང་བརྙེས་པར་

༄༅། །འགྱུར་རོ། དེ་ནི་གཙང་ཅོག་རོ་སྙོམ་འཇིགས་པ་ཐོག་བརྫིས་ཀྱི་གནད་དོ། དེས་ནི་བློ་རབ་འབྲིང་ཐ་མའི་
སྒོ་ནས་བདུད་པས་ལ་བ་སོང་།། །། ༈ པདྨའི་གཏེར་གཅོད་ལས། གཉིས་པ་དམ་ཚིག་གི་སྒོ་ནས། 
བདུད་བསལ་བ་ལ་གསུམ་སྟེ། ལྟ་བའི་དམ་ཚིག །བསྒོམ་པའི་དམ་ཚིག །སྤྱོད་པའི་དམ་ཚིག་གོ །ལྟ་བའི་དམ་ཚིག་ནི། 
ཡར་སངས་རྒྱས་ལ་རེ་བ་མི་བཅའ། མར་ངན་སོང་ལ་ཉམས་མི་ང་། འཆི་བདག་གི་གཤིན་རྗེའི་བཀའ་ཆད་དང་། བསུན་
མ་བྱུང་ཡང་སྐྲག་འཇིགས་མི་བྱ། དབང་ཕྱུག་ཆེན་པོ་བྱུང་ཡང་གྲུབ་མཐའ་མི་སྤང་། བདུད་བྱེ་བ་དུང་ཕྱུར་གྱི་དམག་
དཔུང་བྱུང་ཡང་གཡོ་འགུལ་མི་བྱ། རང་གི་སྙིང་ཁར་མདའ་བཙུག་ཀྱང་ཁོང་ཁྲོ་མི་བྱ། འགྲོ་བ་ཁྲི་ཕྲག་དུས་གཅིག་ལ་

རྒྱལ་ནད་ཀྱིས་འཆི་བར་མཐོང་ཡང་། སེམས་བསྐྱེད་མི་དོར། རང་ད་ལྟ་ཉིད་དུ་སངས་རྒྱས་ཀྱང་། རང་དོན་དུ་གཞན་སུ་ལ་ཡང་
གནོད་འཚེ་མི་བྱེད། གནམ་ས་ཐམས་ཅད་དུས་གཅིག་ལ་འཁྲུགས་ཀྱང་དགོངས་པ་ལ་གཡོ་བ་མེད། ལྟ་བ་ཀློང་གྱུར་གྱི་ངང་
དུ་ཐག་ཆོད་ལ་བཞག་གོ །བསྒོམ་པའི་དམ་ཚིག་ནི། སྔོན་འགྲོའི་ཏིང་ངེ་འཛིན་ལ་གནས་པའི་ཚེ། རང་འདོད་ཀྱི་འཁྲི་བ་ཅུང་ཟད་
ཀྱང་མི་བསམ། དངོས་གཞིའི་ཏིང་ངེ་འཛིན་ལ་གནས་པའི་ཚེ། གཞན་དོན་གྱི་བློ་རྒྱ་མི་བསྐུམ་ཞིང་ཇེ་ཆེར་བསྐྱེད་ལ། མི་
དང་མི་མ་ཡིན་པའི་བསྐུལ་སྤྱོད་ཟེར་ཏེ། སློང་གི་ཆོ་འཕྲུལ་ལ་སོགས་ཅི་བྱུང་ཡང་རི་བོ་ལྟར་གཡོ་འགུལ་མེད་པ། རྒྱ་མཚོའི་
འཇིངས་ལྟར་ཁ་གཏིང་མེད་པ། ཉི་ཟླ་ལྟར་གསལ་འགྲིབ་མེད་པ་དང་། རྒྱུན་འབབས་ཀྱི་ཆུ་བོ་ལྟར་རྒྱུན་ཆད་མེད་པ། ནམ་

༄༅། །མཁའ་ལྟར་ཡང་དོག་མེད་པ། ས་གཞི་ལྟར་འཕོ་འགྱུར་མེད་པར་བྱ། དེ་ཡང་ལུས་དུར་ཁྲོད་ཀྱི་
རོ་བཞིན་དུ་བསྐྱུར། ངག་པི་ཝང་གི་གསང་ཐག་བཅད་པ་ལྟར་བསྐྱུར། སེམས་རན་འཐག་ཆུ་བཅད་པ་ལྟར་བསྐྱུར། །
ལུས་ངག་ཡིད་གསུམ་གྱི་འདུ་ཤེས་ཐམས་ཅད་སོག་ཕོན་ཐག་པ་བཅད་པ་ལྟར་ཤིག་སེ་བསྐྱུར་ལ་བཞག་ཅིང་། གཡོ་
འགུལ་བསམ་སེམས་སྲག་སྲིག་གང་ཡང་མི་བྱའོ། །སྤྱོད་པའི་དམ་ཚིག་ནི། ཉན་ཐོས་ཀྱི་འདུལ་ཁྲིམས། བྱང་
ཆུབ་སེམས་དཔའི་བསླབ་པ། གསང་སྔགས་ཀྱིས་དམ་ཚིག་རྣམས་མ་ཉམས་པར་བསྲུང་ཞིང་། དེ་རྣམས་དང་མི་
འགལ་བར་བྱེད་པ་ནི། དྷུསྤྱོད་པའི་དམ་ཚིག་ཡིན་ལ། བྱེ་བྲག་ཏུ་ལྷ་ལ་སོགས་པ་རང་ལ་ཕན་པར་བྱེད་པ་རྣམས་ལ་

དགའ་བའི་འདུན་པས་གསོལ་མཆོད་མི་བྱ། འདྲེ་བདུད་ལ་སོགས་པས་རང་ལ་གནོད་བྱ་བ་ཅི་བྱས་ཤིང་མཁོན་དུ་ཅི་
བཙལ་ཀྱང་། དེ་རྣམས་གང་ལ་ཡང་ངན་ལན་ཁྲོ་གཏུམ་རྣམ་འགྱུར་ངན་པ་གནོད་སེམས་ངན་སྤྱོད་གང་ཡང་མེད་པར་
བྱེད་པ། བཟང་བྱས་ངན་བྱས་གང་ཡང་ཁྱད་མེད་པ། དུག་དང་བདུད་རྩི་རོ་མཉམ་པ། གཅོད་བྱེད་པའི་དུས་སུ་གཞུང་
ལུགས་གིས་ཆོས་ཉམས་སུ་ལེན་ལུགས་ཚུལ་བཞིན་མ་གཏོག་པ་གཞན་གང་ཡང་མི་བྱེད། ཁྱད་པར་དུ་རིགས་བྱེད་
མཐའ་དག་སྤང་སྟེ། རྒྱ་ཀོང་ཙེ་འཕྲུལ་གྱི་རྒྱལ་པོ་བྱུང་ཡང་རྩིས་མི་བྱ། བྲམ་ཟེ་པྲ་སེ་ན་བྱུང་ཡང་མོ་མི་བཏབ། 
གཤིན་རབ་མི་བོ་བྱུང་ཡང་བོན་མི་བྱེད། ཕྱག་ན་རྡོ་རྗེ་བྱུང་ཡང་སྲུང་སྐྱོབ་མི་ཞུ། གལ་ཏེ་རང་ལ་གཞན་གྱི་བསྐུར་བའི་

༄༅། །སླད་དུ་བྱས་ཀྱང་མི་དགག་པར་དེ་ལ་སྤྲོ་བ་མི་བསྐྱེད་དོ། ཐམས་ཅད་གཞན་དོན་དུ་བསྔོ། འཇིག་
རྟེན་གྱི་བྱ་བ་ལ་མི་འཇུག །གཞན་འདྲེ་འདུལ་ལ་སོགས་པའི་རིམ་གྲོ་ལ་མི་འགྲོ། གཅོད་ལ་འགྲོ་བའི་དུས་གསང་། གནས་མི་
བསྟན། ཚར་ཚད་སློང་ཚད་མི་བསྒྲག་གོ །དངོས་གྲུབ་ཅི་བྱུང་ཡང་སྤྲོ་བ་མི་བྱ། ལེགས་ཉེས་ཀྱི་ལྟས་ཅི་བྱུང་ཡང་དགག་
སྒྲུབ་མི་བྱ། ལྷ་འདྲེས་ཆོ་འཕྲུལ་ཅི་བསྟན་ཅིང་སྣང་སྲིད་ཐམས་ཅད་གཡོ་བའི་སློང་ལ་སོགས་ཕྱི་ནང་གསང་གསུམ་ཅི་བྱུང་
ཡོང་། ཁྱད་མེད་གལ་མ་མཆིས་སུ་བོར། གང་ལ་ཡང་སྙམ་སྙེམ་མེད་པར་ཐག་ཆོད་རྦུད་ཆོད་དུ་བཏང་། སྨྱོ་སྤྱོད་ཀྱིས་དབང་
གིས་གཉན་སར་ཐབ་གཞོབ་དང་། ས་རྐོ་རྡོ་ཟློག་ཡང་བཅད་ཆུ་མིག་དཀྲུག་མཚོ་བརྡུང་། བྲག་བཤག་པ་ལ་སོགས་

པ་ལྷ་འདྲེའི་གནས་ལ་སོགས་ལ་ཐུབ་ཐུབ་རུང་རུང་གང་ཡང་ཆེད་དུ་གཉེར་ནས་མི་བྱ། སྟབ་ཀྱིས་དེ་འདྲ་རང་ངམ་གཞན་གྱིས་བྱེད་
པ་བྱུང་ན་ཡང་། དེ་རྣམས་ལ་རྣམ་རྟོག་ཁོང་འཁྲིག་སྙམ་སྙེམ་གང་ཡང་མི་བྱ། རྫས་ངན་གྱི་དུད་པ་མི་བཏང་། དུས་མ་
ཡིན་པར་ཕཊ་སྐད་མི་གདབ། གཅོད་ཀྱི་སྒྲ་མི་སྒྲོག །གཅོད་ཀྱི་གདམ་པ་འདི་གཉན་གཉན་འདྲ་ཡང་མི་གཉན་པ། །
སླ་སླ་འདྲ་ཡང་དཀའ་བ། ལྷོད་ལྷོད་འདྲ་ལ་དམ་པ། དམ་དམ་འདྲ་ལ་ལྷོད་པའི་ཆོས་ཡིན་པས། དམ་ཚིག་དང་ལྡན་པས་
འཚོ་ཤེས་པ་གལ་ཆེའོ། ཡང་གཅོད་ལ་འགྲོ་ཚུལ་ནི། ཞེ་སྡང་དང་འགྲན་སེམས་ཀྱིས་མི་འགྲོ། རྒོ་ཉོ་དང་པོ་ཚོད་ཀྱིས་
མི་འགྲོ། ཕོ་རུས་དང་ཁེ་དྲག་ཀྱིས་མི་འགྲོ །ང་རྒྱལ་དང་ཆེ་ཚུལ་གྱིས་མི་འགྲོ། དྲེགས་པ་དང་རང་འདོད་ཀྱིས་མི་འགྲོ། 

༄༅། །རྙེད་པ་དང་བཀུར་བསྟིས་མི་འགྲོ། ངེས་འབྱུང་གིས་དད་པ་ཆེན་པོས་འགྲོའོ།། དེས་དམ་ཚིག་
སྒོ་ནས་བདུད་བསལ་བ་སོང་། པདྨའི་གཏེར་གཅོད་ལས། གསུམ་པ་ཡོན་ཏན་གྱི་སྒོ་ནས་ཞབས་བསྡུ་བ་ནི། ལར་
སྤྲོས་བཅས་ཟང་ཟིང་དུ་མ་བས། སྤྲོས་མེད་ཕ་རོལ་ཕྱིན་པའི་དོན་ལ། ཐུན་གཅིག་མཉམ་པར་བཞག་པ་གནད་ཆེ། །
གཉན་ཁྲོད་བརྒྱ་སྟོང་བསྐོར་བ་བས་སྐད་ཅིག་མའི་སྙེམ་ཐག་ཆོད་པ་གལ་ཆེ། འདུས་བྱས་ཀྱི་ཟས་ནོར་དཔག་ཏུ་མེད་པ་
དངོས་སུ་གཏོང་བ་བས། ཞེན་འཛིན་དང་བྲལ་བའི་དམིགས་པས་ལུས་སྦྱིན་པར་བཏང་ཞིང་དགེ་སྦྱོར་ཐུན་རེ་བསོད་
ནམས་ཆེ། ཕལ་བའི་གནས་སུ་ལོ་གཅིག་བསྒོམ་པ་པས། གཉན་ས་རི་ཁྲོད་དུ་ཞག་གཅིག་གི་ཉམས་ལེན་བྱེད་པ་

འགྱུར་ཆེ། ཆོས་སྤྱིའི་ཉམས་ལེན་རྒྱུག་དེད་ཟླ་བ་གཅིག་བྱས་པ་བས། བདུད་ཆོད་པའི་གདམས་པ་ཐུན་གཅིག་ཉམས་སུ་
བླངས་པས་ལམ་རྟགས་མྱུར། ཚེ་འདིའི་འདུ་འཛི་བསོད་ནམས་ཀྱིས་ལོངས་སྤྱོད་དཔག་ཏུ་མེད་པ་བྱས་པ་བས། འདོད་ཡོན་
གྱི་འཁྲི་བ་ཆོད་དེ་ཆོག་ཤེས་ཀྱིས་འདུན་པ་སྐད་ཅིག་མ་རེ་སྐྱེས་པ་དཔལ་འབྱོར་ཆེ་བ་ཡིན། ཐུན་མོང་གི་བསམ་པ་བཟང་པོ་མང་
པོ་བས། མཆོག་གིས་སེམས་བསྐྱེད་གཅིག་གི་ནང་དུ་འདུས་པས་དགའ་བ་ཡིན། གཉེན་པོ་སྟོབས་དང་བཅས་པས་
བསྒོམས་བདེ་གསལ་མི་རྟོགས་པ་ཤར་བ་བས། གཉེན་པོ་དང་བྲལ་བའི་སྒོམ་རང་བབས་གཞི་ཐོག་ཏུ་ཕེབས་སྟོབས་
ཆེ་བ་ཡིན། ཤེས་བྱའི་གནས་མང་པོ་ལ་མཁས་པ་བས། དོན་གྱི་ཤེས་བྱ་གཅིག་ཤེས་པ་གལ་ཆེ་བ་ཡིན། ལར་ཆོ་

༄༅། །འཕྲུལ་དང་བར་ཆད་ཅི་བྱུང་ཡང་། བདག་ལ་སྲུང་དུ་གསོལ་བརྒྱ་ཐམ་པ་བས། གསོད་ཅིག་
ཟོ་གཅིག་ཁྱེར་གཅིག་ཅེས་པའི་ཚིག་གཅིག་གིས་དགའ་བ་ཡིན། ལྷ་སྲུང་བརྒྱལ་ར་མདར་བཟློག་པ་བས། ལྷ་འདྲེ་
སྟོང་ལ་ཟ་རུ་བཅོལ་བས་དགའ་བ་ཡིན། ལུས་ལ་སྲུང་བ་བརྒྱ་བཏག་པ་པས། ན་དགའ་ཤི་སྐྱིད་ལན་གཅིག་གིས་
དགའ་བ་ཡིན། དེས་ཡོན་ཏན་གྱ་སྒོ་ནས་ཞབས་བསྡུ་བ་ན་སོང་། །། ༈ བརྒྱད་པ་གོལ་ཤོར་གྱི་
ཆིང་བསྟན་པ་ལ་གཉིས་སྟེ། དང་པོ་གོལ་ཤོར་ས་ལ་ནི། ལྷ་འདྲེ་ལ་ཐུབ་ཆོད་དང་། ཐོ་ཅོ་དྲུག་ལས་སུ་བྱས་ན་གོལ། 
ཚེ་འདིའི་སྙན་གྲགས་དང་། སྙོམ་ལས་སུ་བྱས་ན་གོལ། ནད་ཆོད་དང་འཇིགས་སྐྱོབས་ཀྱི་དབང་དུ་བྱས་ན་གོལ། 

གཉིས་པ་ཤོར་ས་ནི། གཅོད་ཤ་སྦྱོར་དུ་ཤོར་བ་ནི། གཉན་སར་བུད་མེད་བརྟེན་པའོ། གཅོད་དྲག་སྔགས་སུ་ཤོར་བ་ནི། 
གཉན་སར་འདྲེ་གདོན་འོང་དོག་ནས། ཁྲོ་བོའི་བསྐྱེད་རིམ་དང་དྲག་སྔགས་བཟླ་བའོ། གཅོད་ཐ་མལ་དུ་ཤོར་བ་ནི། ལོང་
གཏམ་དང་གཉིད་དང་། ཐ་མལ་རང་ཁར་འགྲོ་བའོ། དེས་གོལ་ཤོར་གཉིས་སོང་།། །།སྤྱིར་གཅོད་འདི་ལ། 
མ་ཅིག་གིས་ཞལ་ནས། ཆེ་བ་གསུམ་གྱི་ངར་བསྐྱེད། ཅེས་གསུངས་པས་ལྟ་བའི་རྦད་ཁམས་ཆེ་བ། གདམ་ངག་གི་
ལོ་རྒྱུས་ཆེ་བ། ལུས་སྲོག་གི་གཏོང་ཕོད་ཆེ་བའོ། ཡང་གཅོད་འདི་ལ་ལྟ་བསྒོམ་སྤྱོད་འབྲས་ཀྱིས་གཏན་ལ་ཕབ་
དགོངས་སྟེ། མལ་ས་གཉན་ས་རི་ཁྲོད། ལྟ་བ་ལྷ་མེད་འདྲེ་མེད། བསྒོམ་པ་ལྗེན་ཉལ་འཕྲིག་མེད། སྤྱོད་པ་རོ་སྙོམ་

༄༅། །ཐོག་རྫིས། རིམ་གྲོ་ཤ་ཁྱེར་ཁྲག་ཁྱེར། ཉམས་ལེན་ན་དགའ་ཤི་སྐྱིད། ལམ་ཁྱེར་ཕུང་པོ་
གཟན་བསྐྱུར། དམ་ཚིག་དགེ་མེད་སྡིག་མེད། འབྲས་བུ་གཉིས་མེད་ལྷུན་གྲུབ་འདི་ཉམས་སུ་བླངས་པར་བྱའོ། 
ཅེས་ཟབ་དོན་ལས་གསུངས་སོ།། །། ༈ ཡང་གཅོད་འདི་ལ་ཕྱི་ནང་གསང་གསུམ་གྱིས་སྒོ་ནས་
གཏན་ལ་ཕབ་དགོས་སྟེ། མ་ཅིག་གིས་ཞལ་ནས། གཉན་ས་རི་ཁྲོད་འགྲིམ་པ་ཕྱི་ཡི་གཅོད། ཕུང་པོ་གཟན་དུ་སྐྱུར་
བ་ནང་གི་གཅོད། །བདག་འཛིན་རྩད་ནས་གཅོད་པ་གསང་བའི་གཅོད། །ཅེས་གསུངས་པའི་དོན་ནོ། ཡང་གཅོད་འདི་
ལ་ཐེག་པ་ཆེན་པོའི་ལམ་གལ་ཆེ་སྟེ། མ་ཅིག་གིས། བྱམས་དང་སྙིང་རྗེ་སེམས་བསྐྱེད་གསུམ། །གཅོད་ཀྱི་གཞུང་ལམ་

འགྲོ་ས་ཡིན། །ཅེས་གསུངས་སོ། ཡང་གཅོད་འདི་ལ་ཐེམ་པ་གསུམ་གྱི་སོ་བཙུག་པ་ནི། དཀར་སྦྱོར་ལས། སྔ་ཐེམ་
སྔ་རུ་མ་ནོན་ན། །དགྲ་ངན་དག་ལ་བྱ་ཤོར་འདྲ། །དེ་ལ་ཟིལ་ནོན་གནད་བདུན་དགོས། །ཅེས་པའི་དོན་ནི། གོང་དུ་ཟིལ་
ནོན་གྱི་སྐབས་སུ་སོང་། །བར་ཐེམ་བར་དུ་མ་ནོན་ན། །དཔའ་བོའི་ལག་གིས་མཚོན་ཤོར་འདྲ། །དེ་ལ་རྡོ་རྗེའི་སྦྲུལ་ཞགས་
དགོས། ཅེས་གསུངས་པའི་དོན་ནི། གཞུང་གིས་འགྲོས་དང་མན་ངག་གི་གཅུན་ཐབས་དང་། །འགྲོ་ན་རྡོ་གཏོས་བཟུང་
བ་རྣམས་ཡིན་ནོ། ཕྱི་ཐེམ་ཕྱི་རུ་མ་ནོན་ན། །ནོར་ལེན་ཕྱི་རྗེས་བསྙག་པ་འདྲ། །དེ་ལ་དམག་དཔོན་ཁྱུང་ནག་བཞག །
ཅེས་གསུངས་པའི་དོན་ནི། །རྗེས་ཆོག་གི་སྐབས་སུ་གསལ་ལོ། ཡང་གཅོད་འདི་ལ། ཚད་རྣམ་པ་གསུམ་དང་ལྡན་དགོས་

༄༅། །ཏེ། དེ་ཡང་རྣལ་འབྱོར་པའི་ཚད་གསུམ་དང་། ལྷ་འདྲེའི་ཚད་གསུམ་མོ། དང་པོ་རྣལ་འབྱོར་པའི་
ཚད་གསུམ་ལ། དང་པོ་འཐེན་ཚད་ནི། ཆོ་འཕྲུལ་དང་ཚར་ཚད་མ་བྱུང་གི་བར་དུ་གཅུན་པའོ། གཉིས་པ་ལྷོད་ཚད་ནི། 
ཚར་ཚད་བྱུང་ཡང་ད་དུང་ཞག་རེ་མལ་དུ་བསྡད་ལ། མགོ་སྐོར་རྗེས་སྙོག་ཨེ་འོང་བརྟག་གོ །གསུམ་པ་དཀྲོལ་ཚད་ནི། 
ཚར་ཚད་ལེགས་པོ་ཐོན་ནས་རྗེས་ཆོག་བྱེད་ནས་སྤོ་བར་བྱའོ།། གསུམ་པ་ལྷ་འདྲེའི་ཚར་ཚད་གསུམ་ནི། 
ཆོ་འཕྲུལ་དང་ཚར་ཚད་གསུམ་མོ། ཡང་གཅོད་འདི་ལ་གནད་དགུ་དག་གིས་འཛེར་བསྡོམ་དགོས་ཏེ། དེ་ཡང་
གདོན་མི་འབྲོས་པར་མྱུར་བའི་གནད། རོ་བསྲེས་དབྱིངས་བསྲེས་བསྡེབ་ན་ཆུན་གཅིག་ཏུ་ཆོད་པའི་གནད། མ་སློང་

སློང་བའི་གནད། མ་འབྱེད་པ་འབྱེད་པའི་གནད། མ་བསྙོལ་ན་བསྙོལ་བའི་གནད། མགོ་སྐོར་མི་འོང་བའི་གནད། སློང་
ཆེན་སྙེམས་ཞུགས་ལོག་ནོན་གྱི་གནད། གཙང་རྩོག་རོ་སྙོམ་འཇིགས་པ་ཐོག་རྫིས་ཀྱིས་གནད། དཀར་ནག་ཤན་
འབྱེད་ལྷ་འདྲེ་རོལ་ཁྲིད་དང་དགུའོ།། འདི་རྣམས་གཞུང་གི་སྟོད་སྨད་བར་གསུམ་དུ་གསལ་ལོ། ཡང་གཅོད་འདི་
ལ་ཕཊ་བརྗོད་དགོས་པའི་དོན་ནི། དམ་པ་རྒྱ་གར་གྱིས། ཕཊ་ཀྱིས་གདམས་པ་འདི་ལ་བཅུ་གཉིས་སྟོན་པར་བྱེད་པ་འདི་
ལ༑ ཕཊ་བསྐྱེད་པར་བྱེད་པའི་ཡུལ་གསུམ་དང་གཅིག །ཕཊ་འཕེལ་བར་བྱེད་པའི་གྲོགས་གསུམ་དང་གཉིས། 
ཕཊ་གཟེང་བསྟོད་པའི་དུས་གསུམ་དང་གསུམ། ཕཊ་ལྟ་བའི་གདེང་གསུམ་དང་བཞི། ཕཊ་བསྒོམ་པའི་ཉམས་

༄༅། །གསུམ་དང་ལྔ། ཕཊ་སྤྱོད་པའི་ངེས་མེད་གསུམ་དང་དྲུག །ཕཊ་ཐོབ་པའི་འབྲས་བུ་གསུམ་
དང་བདུན། ཕཊ་དྲན་པ་གསུམ་དང་བརྒྱད། །ཕཊ་གསེང་བ་གསུམ་དང་དགུ། ཕཊ་བསྒྱུར་བ་གསུམ་དང་བཅུ། 
ཕཊ་རྒྱུན་ཆད་མེད་པ་གསུམ་དང་བཅུ་གཅིག །ཕཊ་ལ་བཟླ་བ་གསུམ་དང་བཅུ་གཉིས་སོ།། །།དེ་ལ་དང་པོ་
ཕཊ་སྐྱེ་བར་བྱེད་པའི་ཡུལ་གསུམ་ནི། ཕྱི་སྣང་བའི་ཡུལ་ལ་ཆགས་ཞེན་སྐྱེས་ན་ཕཊ་བྱ། ནང་འཛིན་པའི་སེམས་ལ་ཉོན་
མོངས་སྐྱེས་ན་ཕཊ་བྱ། བསྒོམ་པའི་དུས་བྱིང་རྨུག་སྐྱེས་ན་ཕཊ་བྱ། ཕཊ་སྐྱེ་བའི་ཡུལ་ནི་གསུམ་མོ། ཕཊ་འཕེལ་བར་
བྱེད་པའི་གྲོགས་གསུམ་ནི། རྒྱུད་པའི་བླ་མ་དང་མཇལ་དུས་སུ། བྱིན་རླབས་འཕེལ་བའི་གྲོགས་སུ་འགྲོ་བས་ཕཊ་བྱ། 

རི་ཁྲོད་འགྲིམས་པའི་དུས་སུ། དགེ་སྦྱོར་འཕེལ་བའི་གྲོགས་འགྲོ་བས་ཕུཊ་བྱ། གཅིག་པུར་འགྲོག་པའི་དུས་སུ་ཉམས་
མྱོང་འཕེལ་བའི་གྲོགས་སུ་འགྲོ་བས་ཕཊ་བྱ། ཕཊ་འཕེལ་བར་བྱེད་པའི་གྲོགས་གསུམ་མོ། ཕཊ་གཟེང་བསྟོད་པ་གསུམ་
ནི། མི་མང་པོའི་གསེབ་ནས་རིག་པ་ངར་ཅན་གཟེང་བསྟོད་དེ་ཕཊ་བྱ། རང་གཅིག་པོའི་དུས་སུ་དྲན་པས་གཟེང་བསྟོད་
དེ་ཕཊ་བྱ། སྒོམ་པའི་དུས་སུ་གསལ་བ་ལ་གཟེང་བསྟོད་དེ་ཕཊ་བྱ། ཕཊ་གཟེང་སྟོད་པ་ལ་གསུམ་མོ། ཕཊ་ལྟ་བའི་
གདེང་གསུམ་ནི། དུས་གསུམ་མཐའ་བྲལ་རྟོགས་པས་ལྟ་བའི་གདེངས་ཏེ་ཕབ་བྱ། ལྷུག་པར་རྟོགས་པས་ལྟ་བའི་
གདེངས་ཏེ་ཕཊ་བྱ། གཉིས་མེད་བདེ་ཆེན་རྟོགས་པས་ལྟ་བའི་གདེངས་ཏེ་ཕབ་བྱ། ཕཊ་ལྟ་བའི་གདེངས་གསུམ་མོ། །

༄༅། །ཕཊ་བསྒོམ་པའི་ལམ་གསུམ་ནི། ཁྲོམ་གསེབ་ཏུ་བླ་མ་བསྒོམ་ཏེ་ཕཊ། རང་གཅིག་པུའི་དུས་སུ་དཔའ་
བོར་བསྒོམ་སྟེ་ཕཊ་བྱ། ལས་བྱེད་ཀྱི་དུས་སུ་དུམ་བུར་བསྒོམ་སྟེ་ཕཊ་བྱ། ཕཊ་བསྒོམ་པའི་ལམ་གསུམ་མོ། ཕཊ་སྤྱོད་
པའི་ངེས་པ་མེད་པ་གསུམ་ནི། དུས་ལ་ངེས་པ་མེད་དེ་ཕཊ་བྱ། གནས་ལ་ངེས་པ་མེད་དེ་ཕཊ་བྱ། གྲོགས་ལ་ངེས་པ་
མེད་དེ་ཕཊ་བྱ། ཕཊ་སྤྱོད་པ་ངེས་མེད་གསུམ་མོ། ཕཊཿཀྱི་འབྲས་བུ་གསུམ་ནི། སེམས་ལ་རྟོགས་པ་མེད་པས་རྟོགས་
པའི་འབྲས་བུ་ཆོས་སྐུ་ཐོབ་དེ་ཕཊ་བྱ། ངག་སྒྲ་ལ་རང་བཞིན་མེད་པར་རྟོགས་པས་འབྲས་བུ་ལོངས་སྐུ་ཐོབ་སྟེ་ཕཊ་བྱ། 
ལུས་ཀྱིས་སེམས་ཅན་གྱི་དོན་བྱེད་ནུས་པས་འབྲས་བུ་སྤྲུལ་སྐུ་ཐོབ་སྟེ་ཕཊ་བྱ། ཕཊ་ཐོབ་པར་བྱེད་པའི་འབྲས་བུ་གསུམ། 

མོ། ཕཊ་དྲན་པ་གསུམ་ནི། གསོལ་འདེབས་ཀྱི་དུས་བླ་མ་དྲན་པར་བྱ་སྟེ་ཕཊ་བྱ། བསྐྱེད་རིམས་ཀྱི་དུས་སུ་ཡི་དམ་དྲན་པར་
བྱས་ཏེ་ཕཊ་བྱ། འཇིགས་པར་འགྲོ་བའི་དུས་སུ་དྷ་ཀི་དྲན་པར་བྱ་སྟེ་ཕཊ་བྱ། ཕཊ་དྲན་པ་གསུམ་མོ། ཕཊ་གསེང་བ་གསུམ་
ནི། ལུས་བྱིང་ན་ཕྱག་དང་བསྐོར་བས་གསེང་དེ་ཕཊ་བྱ། ངག་བྱིང་ན་མདོ་དང་སྙིང་པོས་གསེང་དེ་ཕཊ་བྱ། སེམས་བྱིང་ན་
ཏིང་ངེ་འཛིན་གྱིས་བསིང་དེ་ཕཊ་བྱ། ཕཊ་གསེང་བ་གསུམ་མོ། ཕཊ་བསྒྱུར་བ་གསུམ་ནི། ལུས་ཀྱི་བྱ་བ་བསྒྱུར་དེ་ཕཊ་བྱ། 
ངག་གི་ཅལ་ཅོལ་བསྒྱུར་ཏེ་ཕཊ་བྱ། སེམས་ཀྱི་དྲན་རྟོགས་བསྒྱུར་ཏེ་ཕཊ་བྱ། ཕཊ་བསྒྱུར་བ་གསུམ་མོ། ཕཊ་རྒྱུན་
ཆད་མེད་པ་གསུམ་ནི། ལུས་ཟག་བཅས་ཀྱི་དགེ་བ་རྒྱུན་ཆད་མེད་དེ་ཕཊ་བྱའོ། ངག་བཟླས་བརྗོད་རྒྱུན་ཆད་མེད་དེ་ཕཊ་བྱའོ། །

༄༅། །སེམས་ཏིང་ངེ་འཛིན་ལ་རྒྱུན་ཆད་མེད་དེ་ཕཊ་བྱའོ། ཕབ་རྒྱུན་ཆད་མེད་པ་གསུམ་མོ། ཕཊ་ལ་བཟླ་
བ་གསུམ་ནི། གཞི་གཉིས་མེད་ཤེས་པེ་ལ་ལྟ་བ་མེད་དེ་ཕཊ་བྱ། རྩ་བ་མཐོང་བ་ལ་བསྒོམ་པ་མེད་དེ་ཕབ་བྱ། དོན་རྟོགས་
པ་ལ་རྣམ་སྨིན་མེད་དེ་ཕཊ་བྱ། ཕཊ་ལ་བཟླ་བ་གསུམ་མོ། དམ་པ་རིན་པོ་ཆེས་མཛད་པའི་ཕཊ་ཆོས་སུམ་ཅུ་སོ་དྲུག་
གོ། །། ༈ དགུ་པ་མཁའ་འགྲོ་སྡེ་ལྔའི་མངོན་རྟོགས་ཀྱི་ཆིང་ནི། མཁའ་འགྲོ་སྡེ་ལྔའི་ཚོགས་
ལས་ཟུར་དུ་ཡོད་པས་དེར་གསལ་ལོ། བཅུ་པ་དབང་བསྐུར་ཆོས་སྒོ་འབྱེད་པའི་ཆིང་ནི། མཁའ་འགྲོ་སྡེ་ལྔའི་དབང་ཆོག་
ཟུར་དུ་ཡོད་པས་དེར་གསལ་ལོ། བཅུ་གཅིག་པ་ངོ་སྤྲོད་ནམ་མཁའ་གོ་འབྱེད་ཀྱི་ཆིང་ནི། ངོ་སྤྲོད་ནམ་མཁའ་སྒོ་འབྱེད་

ཟུར་དུ་ཡོད་པས་དེར་གསལ་ལོ། བཅུ་གཉིས་པ་ལས་བཞི་སྦྱིན་བསྲེགས་གིས་ཆིང་ནི་ལོགས་སུ་ཡོད་པ་ལ་གསལ། བཅུ་
གསུམ་པ་ལྷན་ཐབས་གནད་ཀྱིས་ཕྲེང་བས་ཆིང་། བཅུ་བཞི་དམ་པའི་འཕྲུལ་གཅོད་ཀྱི་ཆིང་། བཅོ་ལྔ་པ་གཅོད་ཁྲིད་
གསལ་སྒྲོན་གྱི་ཆིང་དང་གསུམ་ནི་ཟུར་དུ་གསལ་ལོ། ཡང་ལུས་ལ་ནད་མེད་དང་ཞིང་གཅོད་ཡིན་ན་ཐོག་མའི་ཟིལ་ནོན་འཕེན་ས་
དབང་སྡུད་དམར་འགྱེད་ལ་སོགས་པའི་ནད་གཅོད་ཐབས་དང་བཅས་པ་གཅིག་ཀྱང་མི་དགོས། དེ་ན་ཅི་བྱེད་ན་ཐོག་མ་
སེམས་བསྐྱེད་དང་། གནས་ཚུལ་བཞི་དང་། བར་དུ་སྐྱབས་འགྲོ་སེམས་བསྐྱེད་གསོལ་འདེབས་བདུད་རྩི་དཀར་བྱེད་དམར་འགྱེད་
འདོད་ཡོན་ལྔ་ལ་དམིགས་པ་དུས་རེ་ལ་ཉི་ཤུ་རྩ་གཅིག་དང་། གཏོར་གཞོང་མས་བསྔོ་བ་སྨོན་ལམ་དང་། གཏོར་ལེན་གོང་དུ་

༄༅། །ཡོད་པ་ལྟར་སྤྱི་སྐབས་བྱའོ། ནད་ཅན་གཉན་མིག་བཙལ་བ་དང་། ནད་མེད་དགེ་སྦྱོར་སྐྱོང་བ་གཉིས། 
ཞིེ་དྲག་གཅུན་ཐབས་སོ་སོར་གཅེས། ཞེས་གསུངས་པའི་དོན་ནོ། དེ་རྣམས་ཀྱིས་དངོས་གཞི་ཉམས་ལེན་གྱིས་རིམས་
པ་སོང་།། །། ༈ སྤྱི་དོན་གསུམ་པ་རྗེས་ཀྱི་ཆོ་ག་ནི། ནང་པར་སྔ་མོ་ནས་དཔོན་སློབ་ཀུན་གྱིས་གཉན་སར་
གར་འགྲོ་སར་ཟིལ་གནོན་གོང་བཞིན་འཕངས། དེ་ནས་དཔོན་སློབ་ཀུན་གྱི་གཅོད་ཐུན་སྐོར་གཅིག་རྫོགས་པ་དང་། དེམ་བྱེད་
དེ་ནི་ཁྲ་ཐེར་བྱེད་ཅིང་། ཟིལ་ནོན་ནང་མ་བསྡུ་བ་ནི། ཤར་ནས་རྔ་རྐེ་རིམས་པར་གཡས་བསྐོར་དུ་བསྡུ་ཞིང་། ཤར་དུ་བུདྡྷ་ཌ་ཀི་ནི་
ཧཱུྃ་ཅེས་བརྗོད་ཅིང་། སངས་རྒྱས་མཁའ་འགྲོ་བདག་གིས་ཐུགས་ཀར་བསྡུ། དེ་བཞིན་དུ་ལྷོ་རཏྣ་ཌ་ཀི་ནི་ཧཱུྃ། རིན་ཆེན་

མཁའ་འགྲོ་བདག་གི་ཐུགས་ཀར་བསྡུ། ནུབ་དུ་པདྨ་དྷ་ཀི་ནི་ཧཱུྃ། པདྨ་མཁའ་འགྲོ་བདག་གི་ཐུགས་ཀར་བསྡུ། བྱང་དུ་
ཀརྨ་དྷ་ཀི་ནི་ཧཱུྃ། ལས་ཀྱི་མཁའ་འགྲོ་བདག་གི་ཐུགས་ཀར་བསྡུ། ཁྲ་ཐེར་བཟོ་བའི་དུས་སུ་བཛྲ་དྷ་ཀི་ནི་ཧཱུྃ་བརྗོད་ཅིང་། རྡོ་རྗེ་
མཁའ་འགྲོ་བདག་གི་ཐུགས་ཀར་བསྡུ། དེ་ནས་ཕཊ་བརྗོད་ཅིང་། སྟན་བཀྱག་ནས་སྔར་རྡོ་གཏེལ་ཁྲིད་ཟིན་ཡོད་ན། ལེན་ནས་
སྐུད་པ་དཀྲོལ་ཞིང་ཟུར་དུ་བཞག །ལྕགས་ཁང་ནང་གི་གནས་གདོན་ལུས་གདོན་རྣམས། རྒྱ་གྲོག་ཚང་ལ་རྡོག་རྡོ་ཕོག་པ་
བཞིན་དུ། ལྕགས་ཁང་གི་ཁར་ཟིངས་ཀྱི་བུད་ནས་ཕྱིའི་ལྷ་འདྲེ་རྣམས་དང་ལྷན་ཅིག་ཏུ་ཡོད་པར་བསྒོམ། དེ་ཡང་དཀར་ནག་
ཤན་འབྱེད་ལྷ་འདྲེ་རོལ་ཁྲིད་ཀྱིས་གནད་ཅེས་གསུང་པས། ཕཊ་བརྗོད་པས་རང་ཉིད་ཁྲོས་མ་ནག་མོར་བསྒོམ་པའི་མདུན་

༄༅། །དུ་རྡེའུ་གཅིག་བཞག་ལ། ངག་ཏུ་ན་མོ་རྗེ་བཙུན་རྩ་བ་དང་བརྒྱུད་པར་བཅས་པའི་བླ་མ་དམ་པ་རྣམས་
ཀྱི་བཀའ་བདེན་པ་དང་། ཅེས་སོགས་ཀྱི་མཐར་ལྷ་འདྲེ་ཁྱེད་རྣམས་ཀྱིས་ནང་ནས་བདག་ཅག་རྣལ་འབྱོར་པའི་བཀའ་ལ་མི་
ཉན་པ་གསུང་ལ་མི་བསྟོད་པ། དངོས་གྲུབ་མི་སྟེར་བ། ཕྲིན་ལས་མི་སྒྲུབ་པ། མགོ་བསྐོར་རྗེས་སྙོག་ཕྱིར་འབྲང་བྱེད་པ་
ཡི་ལྷ་འདྲེ་གང་ཡིན་པ་ཐམས་ཅད་རྡེའུ་འདི་ལ་ཁུག་ཅིག། ཨངྐུ་ཤ་ཛ། ཅེས་འགུག་འདྲེན་མང་དུ་བྱའོ། སྐུད་པས་དཀྲིའོ། 
དེ་ནས་བླང་ནས་གཅོད་རལ་བའི་སྐབས་ཀྱི་རྡོ་གཏེལ་བཟུང་ནས་ཁྱེར་ལུག་དང་མཐུན་ནོ། དེ་ནས་ཁྲེས་སེ་བསྒྲིག་པ་ཡིན་ཏེ། 
གལ་ཏེ་ཆར་པ་བབས་ན་ཀུན་གྱི་མལ་སྟན་ཕུད་ཅིང་ཕཊ་བརྗོད་པ་ཙམ་གྱིས། རང་ཉིད་རྗེ་བཙུན་མ་སྐུ་མདོག་དམར་མོ་རེ་རེ་བསྒོམ་

ལ། ཀུན་གྱི་ཤིང་ཕྲ་མའི་ལྕགས་མཚན་གྱིས་གོ་ཁ་བཤད་ཅིང་ཕཊ་བརྒྱ་བརྗོད། ངེད་འདི་ནས་ཚེར་སྤྲོ་བ་ཡིན་པས། གནས་སུ་མ་
ཕེབ་གྱི་བར་དུ་ཁ་ཆར་མ་བཏང་ཅིག །ཅེས་བརྗོད། དེའི་དམིགས་པ་ནི། དེར་གནས་པའི་ས་བདག་ཀླུ་གཉན་རྣམས་བྲ་མའི་ལྕགས་
ཚན་གྱིས་བཤད་ནས་ཁ་ཆར་མི་བཏང་བར་ཁས་བླངས་ཏེ། དེ་རྣམས་ཀྱི་དབང་པོ་སྒོ་ལྔ་ནས་མེ་དམར་ཕྱུ་རུ་རུ་འབར་ནས། སྣང་
སྲིད་ལྷ་ཀླུ་ས་བདག་རྣམས་ཚིག་ལ་ཁད་དེ་ཆར་བཅད་པས། ནམ་མཁའ་དང་ཞིང་ཉི་མ་ཚ་བར་བསྒོམ། ཀུན་གྱིས་དེ་ལྟར་
ཉམས་སུ་ལེན་པ་གལ་ཆེ་བ་ཡིན། དེ་ནས་ཁལ་རྟ་ཡོད་ན་བཀལ་ཐོན་པ་དང་། དེ་ཡང་རྗེས་ལ་དག་པ་རྣམ་གསུམ་ནི། 
རྗེས་ཆོག་བྱས་པས་སྣང་སྲིད་དག །ཅེས་གསུངས་པས། ཕཊ་བརྗོད་པ་ཙམ་གྱིས་སྔར་གྱི་ལྕགས་ཁང་དེ་ཉིད་ཡོངས་སུ་

༄༅། པ་ལས་རིན་པོ་ཆེ་སྣ་ཚོགས་གྲུབ་པའི་ས་གཞི་འདོད་ཡོན་སྣ་ཚོགས་འབྱུང་བ་བཞི་རུ་བསྐྱེད་ལ། 
དེའི་སྟེང་དུ་རང་དང་ལྷ་འདྲེ་ཐམས་ཅད་སློབ་དཔོན་སློབ་བུའི་ཚུལ་དུ་བསྒོམ། དེ་ནས་རང་ཉིད་མལ་གྱི་ཉལ་སར་སྐྱིལ་ཀྲུང་
བཅས་ནས་བསྡད་ལ། སེམས་ཅན་ཐམས་ཅད་ཀྱི་དོན་དུ་སྐྱབས་འགྲོ་དང་སེམས་བསྐྱེད་དེ། སྭ་བྷ་ཝས་སྟོང་པར་གྱུར་
པའི་ངང་ལས། བྷྲཱུཾ་ལས་རིན་པོ་ཆེ་སྣ་ཚོགས་གྲུབ་པའི་ས་གཞི་རྣམ་པར་དག་པའི་དབུས་སུ་པཾ་ལས་པདྨ་ཨ་ལས་
 ཟླ་བའི་སྟེང་དུ་ཧྲཱིཿདཀར་པོ་འོད་ཟེར་ཀུན་ཏུ་འཕྲོ་བ་ལས་འོད་ཟེར་ཕྱོགས་བཅུར་འཕྲོས་པས། སངས་རྒྱས་དང་བྱང་ཆུབ་
སེམས་དཔའ་ཐམས་ཅད་མཆོད། སེམས་ཅན་ཐམས་ཅད་སྨིན་འོད་ཟེར་ཚུར་འདུས་ཡོངས་སུ་གྱུར་པ་ལས་བདག་ཉིད་

ཐུགས་རྗེ་ཆེན་པོ་ཁ་སར་པ་ནི་སྐུ་མདོག་དཀར་པོ་ཞལ་ཅིག་ཕྱག་གཉིས་པ། གཡས་མཆོད་སྦྱིན་གཡོན་པདྨ། དར་དང་
རིན་པོ་ཆེའི་རྒྱན་དུ་མས་བརྒྱན་པ། ཞབས་སེམས་དཔའི་སྐྱིལ་ཀྲུང་དུ་བཞུགས་པའི་དབུ་ལ། ཟླ་བའི་གདན་ལ་བླ་མ་འོད་
དཔག་མེད་བཞུགས་པ། དེ་གཉིས་ཀྱི་དཔྲལ་བར་ཨོཾ། མགྲིན་པར་ཨཱཿ ཐུགས་ཀར་ཟླ་བའི་སྟེང་ཧྲཱིཿ ཧྲཱིཿལས་འོད་
འཕྲོས་པས་སངས་རྒྱས་དང་བྱང་ཆུབ་སེམས་དཔའ་སྤྱན་དྲངས་བཛྲ་ས་མ་ཡ་ཛ་ཛཿ ཛཿཧཱུྃ་བཾ་ཧོཿ ཡེ་ཤེས་པ་དང་དམ་
ཚིག་པ་གཉིས་སུ་མེད་པ་ལས་མཆོད་པ་ནི། ཨོཾ་བཛྲ་ཨརྒྷཾ་པྲ་ཏིཙྪ་ཡེ་སྭཱཧཱ། ཅེས་སོགས་ཀྱིས་མཆོད་ནས། སྐྱོན་གྱི་
མ་གོས་སྐུ་མདོག་དཀར། ཅེས་སོགས་ཀྱིས་བསྟོད་ནས་རང་གི་ཐུགས་ཀའི་ཧྲཱིཿའི་མཐའ་བསྐོར་དུ། ཡི་གེ་དྲུག་པས་

༄༅། །གཡས་སུ་འཁོར་བར་བསམ། དེ་ནས་ངག་ཏུ་ཨོཾ་མ་ཎི་པདྨེ་ཧཱུྃ། ཅེས་བརྒྱ་རྩ་བརྒྱད་བགྲང་ཞིང་། ཡིད་ཀྱི་
ཐུགས་ཀའི་ཡི་གེ་དྲུག་པ་ལས་འོད་ཟེར་བདུད་རྩིའི་འདོད་ཡོན་ཕུན་སུམ་ཚོགས་པར་སྤྲོས་པས་གནས་གདོན་ལུས་གདོན་སྣང་སྲིད་ཀུན་
དེར་གནས་པའི། ལྷ་འདྲེ་རྣམས་ཀྱི་སྡིག་སྡུག་ནད་དང་བསྣད་ཡར་རྨས་འགྲམ། གནས་ཁང་ཞིག་རལ། ནོར་གྱི་ཤོར་གོད་ལ་སོགས་
སོས་ནས། ལུས་ཀྱི་ལང་ཚོ་བཀྲག་མདངས་དང་ལྡན་ཞིང་ལྷ་འདྲེ་རང་དང་གནས་ཁང་དང་ལོངས་སྤྱོད་ཀྱིས་ལྷ་འདྲེ་གཞན་གྱིས་
ལུས་དང་གནས་ཁང་ལོངས་སྤྱོད་ཐམས་ཅད་ཟིལ་གྱིས་མནན་པར་བསམ་མོ། དེ་ནས་ཡུམ་ཆེན་གྱིས་རྗེས་ཆོག་ནི། ཕཊ་
རང་ཉིད་མ་ཅིག་དཀར་མོ། ཕཊ་མདུན་དུ་ཡུམ་ཆེན་སེར་མོ། ཕཊ་བར་དུ་སྣང་སྲིད་ལྷ་འདྲེ་རྣམས་བསམ་མོ། མ་ཅིག་ཡུམ་ཆེན་

གཉིས་ཀྱི་ཐུགས་ཀའི་ཨ་དཀར་སེར་ལས་འོད་ཟེར་ལ་སོགས་སྔར་ལྟར་བབས་པས། སྣང་སྲིད་ཀྱི་དོན་སྔར་ལྟར་བསམ་ཞིང་། 
ཕཊ་ཅེས་སོགས་དང་། དམིགས་པ་བརྒྱ་རྩ་བརྒྱད་དང་། ཨོཾ་ག་ཏེ་གང་སྐབས་བཟླའོ། ཡུམ་ཆེན་རྗེས་ཆོག་གོ །དེ་ནས་
ཕཊ་གཉིས་བཟླས་པ་ཙམ་གྱིས་གཅིག་གིས་སྣང་སྲིད་ལྷ་འདྲེ་ཐམས་ཅད་མཉེས་ནས། ལྷ་འདྲེ་རྣམས་ཀྱིས་བྱིས་པ་དཀར་
མཛེས་ཡིད་དུ་འོང་བའི་རོ་གཅིག་རང་ལ་འཆི་བ་མེད་པ་ཚེའི་དངོས་གྲུབ་ཏུ་ཕུལ་བར་བསམ། གཅིག་གིས་ཡུམ་ཆེན་རང་ལ་
ཐིམ་ནས། རང་ཉིད་རྗེ་བཙུན་མ་དམར་མོ་གཅིག་ཏུ་གྱུར་པའི་གྲི་གུག་གིས་རྩེ་མོས་རོ་དེ་བླངས་ནས་གཡོན་གྱི་ཀ་པ་ལའི་ནང་དུ་
བཅུག་སྟེ། གྲི་གུག་གིས་རྒྱབ་པས་དམར་ཉོབ་ཀྱིས་སོང་བར་བསམ། ངག་ཏུ་རཾ་ཡཾ་ཁཾ་གསུམ་བརྗོད་པ་ཙམ་གྱི་ཐུགས་

༄༅། །ཀ་ནས་མེ་ཆུ་རླུང་གསུམ་སྤྲོས་པས། ཤ་ཁྲག་གི་དངོས་པོ་སྲེག་སྦྱོང་བཀྲུས་ནས་དྭངས་མ་ལ་ཨོཾ་
ཨཱཿཧཱུྃ། གཉིས་བརྗོད་པ་ཙམ་གྱིས་གཅིག་གིས་ཟག་མེད་ཡེ་ཤེས་ཀྱི་བདུད་རྩ་གྱུར་པར་བསྒོམ། གཅིག་གིས་རང་གི་
འཐུང་བ་ཙམ་གྱིས་གཟི་བརྗིད་ལོངས་སྤྱོད་ཕུན་སུམ་ཚོགས་ཏེ། ཚེའི་དངོས་གྲུབ་དུ་གྱུར་པར་བསྒོམས། ཞེས་དངོས་
གྲུབ་བླང་ངོ་། དེ་ནས་ཡིག་བརྒྱ་བསྔོ་བས་དགེ་རྩ་དག །ཅེས་གསུང་པས། མ་འབྱོར་པ་དང་ཉམས་པ་དང་། གང་ཡང་
བདག་བློ་གཏི་མུག་པས། །ལེགས་སྤྱོད་འདི་ལ་ཉེས་བྱས་གང་། །གང་ཕྱིར་ལུས་ཅན་སྐྱབས་གྱུར་པ། །དེ་ཀུན་
གནས་བདག་རྣམས་ཀྱིས་བཟོད་པར་གསོལ། །གང་ཡང་བདག་ཅག་ལས་དང་པོ་པའི་སེམས་ཅན་དུ་གྱུར་པས། གཅོད་

ཡུལ་ཉམས་སུ་བླང་བ་ལ། ཆད་པ་དང་ལྷག་པ་གོང་འོག་འཁྲུག་པ་ཏིང་ང་འཛིན་མི་གསལ་བ། མཆོད་པའི་དངོས་པོ་ཆུང་ཞིང་ངན་པ་
གཙང་སྤྲས་ལ་ཕྱེད་པ། མདོར་ན་ཉེས་པའི་ཚོགས་ཅི་མཆིས་པ་ཐམས་ཅད་བཟོད་པར་མཛད་དུ་གསོལ། ཨོཾ་བཛྲ་ས་ཏྭ་ས་མ་ཡ་ཅེས་
སོགས་ཡི་གེ་བརྒྱ་པས་ལྷག་ཆད་ཁ་བསྐང་བར་བྱའོ། དེ་ནས་བསྔོ་བ་ནི། ཟབ་དོན་ཐུགས་སྙིང་ལས་ཕྱོགས་བཅུ་ན་བཞུགས་
པའི་སངས་རྒྱས་དང་བྱང་ཆུབ་སེམས་དཔའ་གྲུབ་ཐོབ་གཅོད་ཀྱི་བརྒྱུད་པའི་བླ་མ་ཐམས་ཅད་བདག་དང་སྣང་ཞིང་སྲིད་པའི་
ལྷ་འདྲེ་ཐམས་ཅད་ལ་དགོངས་སུ་གསོལ། ལྷ་འདྲེ་ཁྱེད་རྣམས་ཀྱིས་དང་པོ་བདག་ལ་ཆོ་འཕྲུལ་གདུབ་རྩུབ་བསྟན་
ཞིང་གནོད་པ་བསྐྱལ་བ་དང་། ཕྱི་ནས་གུས་པར་འདུད་ཅིང་ཕན་བཏག་པ་དང་། བདག་གིས་ཀྱང་ཁྱེད་རྣམས་ལ་སྤྱོད་ལམ་

༄༅། །འཇམ་པོས་ལུས་སྦྱིན་པར་བཏང་བ་དང་། སྤྱོད་ལམ་རྩུབ་མོས་གནོད་པ་བསྐྱལ་བ་ལ་སོགས་པ་
ཐབས་སྣ་ཚོགས་ཀྱིས་སྒོ་ནས་ལྷ་འདྲེ་བྱང་ཆུབ་ཀྱི་ལམ་ལ་བཀོད་པའི་དགེ་བའི་རྩ་བ་ལ་བརྟེན་ནས་ལྷ་འདྲེ་ཁྱེད་རྣམས་ཀྱི་
རྒྱུད་ལ་ཡོད་པའི་བསམ་སྦྱོར་ཉོན་མོངས་པའི་གདུག་རྩུབ་ཐམས་ཅད་ཞི་ནས། བྱམས་སྙིང་རྗེ་བྱང་ཆུབ་ཀྱི་སེམས་དང་
ལྡན་པར་གྱུར་ཅིག །ཁྱེད་རྣམས་ཀྱིས་བདག་ལ་མཐོ་མཚམ་ཞིང་གནོད་པ་བསྐྱལ་བ་དང་། ཕྱིས་ནས་ཆོས་བྱས་ཅིང་
གུས་པར་བཏུད་པའི་དགེ་བའི་རྩ་བ་ལ་བརྟེན་ནས། རྒྱལ་པོ་བྱམས་པའི་སྟོབས་དང་། གནོད་སྦྱིན་ཤ་ཟ་སྤུན་ལྔ་བཞིན་དུ། 
བདག་གིས་འཁོར་གྱི་འདུས་པ་དང་པོར་གྱུར་ཅིག །ཁྱེད་རྣམས་ཀྱིས་ལས་ངན་གྱི་སྒྲིབས་པ་བག་ཆགས་དང་བཅས་པ་སྐད་

ཅིག་ཉིད་ལ་བྱང་ཞིང་དག་ནས་ཀུན་མཁྱེན་སངས་རྒྱས་ཀྱི་གོ་འཕང་རིན་པོ་ཆེ་ཐོབ་པར་གྱུར་ཅིག །རྣལ་འབྱོར་པ་བདག་གིས་ཀྱང་
ལྷ་འདྲེ་ཁྱེད་རྣམས་ལ་ལུས་སྦྱིན་པ་བཏང་བ་དང་། བྱམས་པའི་སེམས་ཀྱིས་ཁྱེད་རྣམས་རྗེས་སུ་བཟུང་བའི་དགེ་བའི་རྩ་བ་ལ་
བརྟེན་ནས། རྒྱལ་པོ་ཟླ་འོད་དང་། རྒྱལ་བུ་དགེ་དོན་བཞིན་དུ་ཕ་རོལ་ཏུ་ཕྱིན་པ་ཐམས་ཅད་མྱུར་དུ་རྫོགས་ནས་རང་གཞན་ཐམས་
ཅད་དོན་གཉིས་ལྡན་པའི་སངས་རྒྱས་རིན་པོ་ཆེ་མྱུར་དུ་ཐོབ་པར་གྱུར་ཅིག །ཅེས་བསྔོ་བ་བྱའོ། སྤྱིར་རྗེས་ཆོག་འདི་རྣམས་
གཟབ་ན་གཅོད་ལམ་དུ་འགྲོ་བ་ཡིན་པས། ཤིན་ཏུ་གལ་ཆེའོ། །དེ་ནས་བཀྲ་ཤིས་ནི། བཅོམ་ལྡན་ཤཱཀྱ་ཐུབ་པ་ཡིས། 
ཅེས་སོགས་གོང་དུ་གཏོར་གཞོང་མའི་འགབ་ཏུ་ཡོད་པའི་བཀྲ་ཤིས་དེ་ལྟར་བྱའོ། དེ་ནས་སྔར་རྡོ་གཏེལ་ཁྲིད་ནས་ཡོད་ན། །

༄༅། །རང་གི་ཡི་དྲུག་བཟླ་ཞིང་རྡོ་གཏེལ་ལ་ལུ་བྱེད་ཅིང་། རྡོ་གཏེལ་དེ་ཐུགས་རྗེ་ཆེན་པོར་བྱིན་གྱིས་རླབས་
ལ་དཀར་ཐ་ར་ར་རང་རང་གི་གནས་སུ་ཐལ་བར་བསྒོམ་ལ། སྔར་གྱི་གཉན་ས་དེ་ལ་རང་གི་རྒྱབ་བསྟན་ནས་རྡོ་གཏེལ་
རྒྱབ་ཏུ་འཕང་ངོ་། དེ་ནས་ཐབ་ཁ་མལ་བསྡུད་གཉན་མིག་དག །ཅེས་གསུངས་པས། ཀཾ་ཀ་ནི་དང་ཡིག་བརྒྱ་བརྗོད་
ཅིང་། ཉལ་ས་དང་ཐབ་ཁ་བཤིག་གོ །དེ་ནས་ལྷ་འདྲེ་རྣམས་ལ་རྟེན་གྱི་སྐྱེལ་དར་བཞག་པ་ནི། རྡོ་ལ་ཡིག་དྲུག་བརྐོ་ལ་
ཐུགས་རྗེ་ཆེན་པོར་བསྒོམ། ཡེ་ཤེས་པ་སྤྱན་དྲངས་ལ་བསྟིམ། གཉན་སའདིར་གནས་པའི་སྣང་སྲིད་ཀྱི་ལྷ་འདྲེ་བཀའི་
ལྷ་མ་སྲིན་སྡེ་བརྒྱད་རྣམས་ཀྱིས་ཡི་གེ་འད་ཕྱག་འཚལ་བའི་རྟེན། མཆོད་པ་འབུལ་བའི་གནས། གསོལ་བ་བཏབ་པའི་

ཡུལ་དུ་འབྱུང་བར་གྱུར་ཅིག །ཨོཾ་སུ་པྲ་ཏིཥྛ་བཛྲ་ཡེ་སྭཱ་ཧཱ། ཕཊ་མཇུག་བསྡུད་ཕྱིར་བཞག་རྣམ་གསུམ་ནི། ཤ་སོགས་
སྣང་སྲིད་བཞག་པ་གཅེས། ཅེས་གསུངས་པས། ཕཊ་གཅིག་བྱས་པ་ཙམ་གྱིས་རང་གི་ཤ་ཁྲག་ཉིལ་གྱིས་སོང་སྟེ། 
གཉན་ས་སྟིམ་གྱིས་གང་ནས་མལ་དུ་ལྷ་འདྲེ་རྣམས་ཀྱིས་བསྒོ་བཤའ་བྱེད་པར་བསམ་ལ། ངག་ཏུ་བདག་གིས་གནས་པོ་
ཆེན་པོ་གནས་བདག་ཆེན་པོ་འདི་རྣམས་ལ། ཁྱོད་སྣང་ཞིང་སྲིད་པའི་ལྷ་འདྲེ་ཐམས་ཅད་ཀྱིས་གནོད་དང་འཚེ་བ་མ་བྱེད་
གཅིག །གལ་ཏེ་བདག་གིས་གནས་པོ་འདི་ལ་གནོད་པ་བྱས་ན། ཡེ་ཤེས་ལྷའི་དམག་ཚོགས་འདྲེན། གནམ་ལྕགས་
རྡོ་རྗེའི་སྒྱོག་རྒྱབ། ཡུང་དཀར་དྲག་པོའི་ཐུན་བརྡེག །འཁོར་ལོ་འབར་བས་རྩིབ་ལ་སྐྱོན། དེ་བས་ལོངས་སྤྱོད་ཆེན་པོ་འདིས་

༄༅། །ཚིམ་པར་གྱིས་ལ། སྤྱིའི་ལྷ་འདྲེ་ཐམས་ཅད་ཀྱིས་གནས་བདག་འདི་རྣམས་ལ་གནོད་འཚེ་མ་བྱེད་ལ། 
དགའ་མགུར་བྱང་ཆུབ་ཀྱི་སེམས་དང་ལྡན་ནས། སོ་སོ་རང་རང་གི་གནས་སུ་གྱེས་ཤིག །ཅེས་བརྗོད། ཤེས་པ་ཀེང་
རུས་གར་བྱེད་གཅེས། བཞད་པའི་གད་རྒྱང་བཅུ་གཉིས་གཅེས། ཅེས་གསུངས་པས། ཕཊ་ཅེས་བརྗོད་པས་ཁྲོས་མ་དགུ་
ལ་སོགས་པའི་ཕྱི་ཡི་ཟིལ་ནོན་ཐམས་ཅད་བདག་གིས་ཐུགས་ཀར་བསྡུ། དེ་ནས་འགྲོ་བ་དང་སྤྲད་ལ་ཕཊ་གཅིག་བརྗོད་
པས་རང་གི་རུས་པ་ཕྱི་ན་ཤ་དང་ཆུ་རྒྱུས་མེད་པ། ནང་ན་རྐང་དང་ལྷ་བ་མེད་པའི་རུས་པ་དཀར་སི་ལི་བ། རྐང་དང་ལྷ་བ་ལྷུ་
ཚིག་གི་བར་ན་མེ་ལྷབ་ལྷབ། དུ་བ་ཐུལ་ཐུལ་བྱེད་པ་གར་ཁྱུག་ཁྱུག་བྱེད་ནས་ངག་ཏུ། ཧ་ཧ། ཧི་ཧི། ཧུ་ཧུ། ཧེ་ཧེ། 

ཧོ་ཧོ། ཧཾ་ཧ། ཅེས་པ་བཞད་པའི་གད་རྒྱང་བཅུ་གཉིས་སྒྲོག་ཅིང་། ཕྱི་བལྟས་མི་བྱེད་ཅིང་གཞན་ས་མ་བུད་ཀྱི་བར་དུ་
འགྲོ་བ་ཡིན། དེ་ནས་ཕ་ལྟའི་གཉན་མགོ་མཐོང་བ་དང་། དབང་བསྡུད་ལ་སོགས་གོང་དང་འདྲ་བ་ཡིན། གཅོད་འཕྲོ་མི་
བཅད་ན་གོང་གི་དེ་ལྟར་བྱེད་པ་ཡིན་ལ། གཅོད་འཕྲོ་བཅད་ནས་ཁྱིམ་དུ་འགྲོ་ན། གོང་ལྟར་རྡོ་གཏེལ་བཟུང་མི་དགོས། 
གད་རྒྱང་བཅུ་གཉིས་སྒྲོག་ཅིང་། ཡར་མར་མི་མཐོང་པའི་ས་མཚམས་སུ་ཁྱུང་ནག་བཞག་དགོས་ཏེ། དཀར་སྦྱོར་
ལས། ཕྱི་ཐེམ་ཕྱི་རུ་མ་ནོན་ན། ནོར་ལེན་ཕྱི་རྗེས་སྙག་པ་འདྲ། དེ་ལ་དམག་དཔོན་ཁྱུང་ནག་བཞག །ཅེས་གསུངས་
པས་ཡར་གཉན་ས་མི་མཐོང་། མར་ཁང་པ་མི་མཐོང་བའི་མཚམས་སུ། ཐོ་གཅིག་བརྩིག་ལ་བྱ་ཁྱུང་གི་སྐུའམ། ཁྲོཾ་

༄༅། །བྲིས་ལ་ཁ་ཕྱི་རྗེས་ས་བསྟན་ནས་བཞག་ལ། ངག་ཏུ་ཁྲོཾ་ཁྲོཾ་ཞེས་བརྗོད་པས་བྱ་ཁྱུང་ནག་པོ་མེའི་གཤོག་
པ་ཅན་གསུམ་གྱིས་ལག་སྦྲེལ་ནས་ཁ་ཕྱི་རྗེས་སུ་གྱུ་ནས་ཡོད་པར་བསྒོམ། དེ་ནས་ཕཊ་བརྗོད་པས་རང་དང་གནས་
ཁང་གི་བར་ལ་འོད་སྣམ་ཤར་ཙམ་གྱིས་འབྲེལ་བའི་ལམ་ལ། ཕཊ་བརྗོད་པས་རང་གི་རྣམ་པར་ཤེས་པའི་ངོ་བོ་གསེར་
གྱི་རྡོ་རྗེ་རྩེ་ལྔ་པར་གྱུར་ནས་ཧྲི་ལི་ལི་འོད་ཀྱི་ལི་ལི་སོང་ནས་ཁྱིམ་དུ་ཕྱིན་པར་བསྒོམ་མོ། ནད་པ་མི་སྐྱ་ཕོ་མོ་དང་། གཅོད་
དམིགས་བཟུང་མི་ཤེས་པ་ཡིན་ན། རྗེས་ཆོག་གི་བྱེད་ལས་ཐམས་ཅད་གཅོད་དཔོན་གྱི་རོག་བྱེད་དགོས་སོ།། སྤྱིར་
གཅོད་བྱེད་པ་ལ་གཅོད་མགོ་དང་། གཅོད་འཕྲོ་གཟབ་པ་རྣལ་འབྱོར་དམ་ཚིག་ཡིན། ཅེས་གསུངས་པས། གཅོད་

འཕྲོ་གཅོད་ནས་ཁྱིམ་དུ་འགྲོ་བསམ་པའི་གཉན་ས་དེ་ལ་སློང་ཚད་དང་ཆོད་ཚད་ཚུལ་བཞིན་དུ་ཐོན་པ་གལ་ཆེའོ། དེས་རྗེས་ཀྱི་བྱ་བ་
སོང་། དེ་ལྟར་སྦྱོར་དངོས་རྗེས་གསུམ་གཅིག་ཏུ་དྲིལ་བའི་སྒོ་ནས། བདུད་ཀྱི་གཅོད་ཡུལ་དགོས་འདོད་ཀུན་འབྱུང་
རིན་པོ་ཆེ་མུ་ཏིག་གི་ཕྲེང་བ་ཞེས་བྱ་བ་སོང་ངོ་།། །།ཀྱེ་མ་འདི་ལ་མི་བརྩོན་སུ་ཞིག་ཡོད། །རྒྱལ་བའི་རྒྱལ་ཚབ་
དགོངས་རྒྱུད་དམ་ཆོས་འདི། །ཐར་པའི་ལམ་སྟོན་འདྲེན་མཆོག་དམ་པ་ཡིན། །ཟབ་རྒྱས་ཀུན་ཁྱབ་ཀུན་ཕན་ནོར་བུ་
འདི། །ཕྱོགས་འཛིན་གྲུབ་མཐའ་སྤང་བའི་ཐོ་བ་ཡིན། །རིན་ཆེན་རིན་ཐང་མེད་པའི་གཅོད་གཞུང་འདི། །གདུལ་
བྱ་དང་བ་འདྲེན་པའི་ལྕགས་ཀྱུ་ཡིན། །ཆོས་པའི་ཤན་འབྱེད་ཆོས་ཀྱི་གསེར་གླིང་ཡིན། །ལྷ་འདྲེ་དབང་སྡུད་གསང་བའི་

༄༅། །ལྕགས་ཀྱུ་ཡིན། །ཉོན་མོངས་ལམ་སློང་ཡེ་ཤེས་མེ་དཔུང་ཡིན། །བར་ཆད་ལམ་སློང་བཀྲ་
ཤེས་དཔལ་འབར་ཡིན། །འཆི་བདག་བདུད་དཔུང་སྲུང་བའི་འཁོར་ལོ་ཡིན། །ནད་རྣམས་ཀུན་འཇོམས་སྨན་གྱི་རྒྱལ་པོ་ཡིན། །
དྲག་སྔགས་ཀུན་བཟློག་བྱད་མ་འབུམ་སྡུག་ཡིན། །བྱང་ཆུབ་ལམ་སྒྲོན་ཐར་པའི་ཐེམ་སྐས་ཡིན། །འཆི་བ་ལམ་སློང་
ཆོས་སྐུའི་ཞིང་ཁམས་ཡིན། །ཀྱེ་མ་འདི་ལ་མི་འཇུག་སུ་ཞིག་ཡོད། །གཅོད་གཞུང་ཟབ་རྒྱས་རྒྱ་མཚོ་རྒྱ་ཆེན་ལས། །
ཉུང་འདུས་ཟབ་དོན་དོན་འདི་བཀོད་པ་ནི། །ཚད་མ་གསུམ་ལྡན་མན་ངག་དམ་པ་ཡིན། །རང་བཟོ་ཕོ་ཚོད་འདི་ལ་མ་མཆིས་
སྙམ། །འོན་ཀྱང་མ་ཤེས་ལོག་ཤེས་འགལ་འཁྲུལ་ཚོགས། །གཅོད་བརྒྱུད་མཁས་གྲུབ་རྣམས་ལ་གཟོད་པར་གསོལ། །

ལེགས་པའི་ལམ་སྟོན་དགེ་བའི་ཚོགས་མཆིས་ན། །འགྲོ་ཀུན་བདུད་བཞིའི་མཐའ་ལས་རྒྱལ་བར་ཤོག །གཅོད་གཞུང་འདི་རང་
བཟོ་དང་ཕོ་ཚོད་མ་ཡིན་པའི་དོན་ནི། མ་ཅིག་གིས་གསུངས་པའི་ཞལ་གདམ་བཅུ་གསུམ་མ། བཅུ་བཞི་མ། ཉེར་ཞི་རིན་
ཆེན་སྒྲོན་མ། དྲག་སྔགས་རིང་མོ། སྡོང་པོ་གསེར་ཀླག །སྤ་ཡིག་ལ་སོགས་རྣམས་དང་། ཨཱརྱ་དེ་བས་མཛད་པའི་
གཞུང་ཆུང་། དམ་པས་མཛད་པའི་དམིགས་པ་སྐོར་གསུམ། པཎྜི་ཏ་དོན་ཡོད་རྡོ་རྗེས་མཛད་པའི་ཟབ་དོན་ཐུགས་སྙིང་། 
ཀུན་དགས་མཛད་པའི་གཅེས་པ་ཉེར་གཅིག །རྒྱ་མཚོ་ཆུ་གཏེར། ཚད་མེད་དཔལ་འབྱོར་མཛོད་ཆེན། མ་ཅིག་མ་ཅིག་གི་ཞལ་
གདམ་གསེར་ཞུན་མ། མ་ཅིག་གིས་གསེར་ཐུར་མ། ཡ་བློས་མཛད་པའི་དཀར་སྦྱོར། ཨོ་རྒྱན་པདྨས་མཛད་པའི་

༄༅། །གཏེར་གཅོད། གཞན་ཡང་བླ་མ་གོང་མ་རྣམས་ཀྱིས་མཛད་པའི་ཡིག་སྣ་ལ་སོགས་མན་ངག་
རྣམས་ལ་ལ་བརྟེན་ནས། བདུད་ཀྱི་གཅོད་ཡུལ་དགོས་འདོད་ཀུན་འབྱུང་རིན་པོ་ཆེ་མུ་ཏིག་ཕྲེང་བ་ཞེས་བྱ་བ་འདི། ཀཿ
ཐོག་པའི་འབངས་ཀྱི་ཐ་མར་གྱུར་པའི་ཀུ་སུ་ལུ་པུཎྱེ་ལ་ཀྵས་སྦྱར་བ་རེ་ཞིག་རྫོགས་སོ།། །།དཔེ་འདི་
ཕྱོགས་དུས་གནས་སྐབས་ཐམས་ཅད་དར་ཞིང་རྒྱས་པར་གྱུར་ཅིག །མངྒ་ལཾ། ཤུ་བྷཾ། 

ཆ༽ ༄༅། །གཅོད་ཁྲིད་གསལ་བའི་སྒྲོན་མེ་ཞེས་བྱ་བ་བཞུགས་སོ།

༄༅། །ན་མོ་རཏྣ་གུ་རུ་ཡེ། །ཡེ་ནས་གནས་ལུགས་ཕྱོགས་བྲལ་སྙིང་པོའི་དོན། །མི་འགྱུར་མི་ཤིག་
སྤྲོས་དང་བྲལ་བ་ཡིས། །འདུས་བྱས་མ་ཡིན་རང་བཞིན་ལྷུན་གྱིས་གྲུབ། །འཁོར་འདས་ཡོངས་ལ་ཁྱབ་པའི་རྒྱ་
མཚོ་ཆེ། །བསམ་བརྗོད་ཡུལ་འདས་ཡུམ་ཆེན་ཞབས་ལ་འདུད། །དེའི་ཉམས་ལེན་ཁྲིད་ཀྱི་རིམས་པ་འདི། །
མ་ཅིག་ཇོ་མོའི་ཐུགས་ཀྱི་དགོངས་པ་དང་། །མཁས་གྲུབ་བླ་མས་གསུངས་བཞིན་འཁྲུལ་མེད་པ། །ལས་ཅན་
འགའི་བསྐུལ་ཕྱིར་བྲི་བར་བྱ། འདིར་ཐེག་པ་ཐམས་ཅད་ཀྱི་ནང་ནས་ཟབ་ཅིང་རྨད་དུ་བྱུང་བ། དེ་ཉིད་ཉམས་སུ་

༄༅། །ལེན་པའི་ཁྱད་པར་དུ་འཕགས་པ་ཐམས་ཅད་དོན་གཅིག་ཏུ་དྲིལ་ནས་སྟོན་པ་གཅོད་ཀྱི་
ཁྲིད་རིམ་འདི་ལ། སྔོན་འགྲོ། དངོས་གཞི། རྗེས་གསུམ་གྱི་སྟོན་པའི། དང་པོ་སྔོན་དུ་འགྲོ་བ་ལ་གཉིས་
སྟེ། བློ་ལྡོག་རྣམ་པ་གསུམ་གྱིས་བློ་སྦྱངས། སྔོན་འགྲོ་སྦྱོར་བའི་ཆོས་ཀྱི་རྒྱུད་སྦྱངས་བའོ། དང་པོ་ལ་
གསུམ་སྟེ། དལ་འབྱོར་རྙེད་དཀའ་བ། འཆ་བ་མི་རྟག་བསྒོམ་པ། འཁོར་བའི་ཉེས་དམིགས་བསམ་
པའོ། དང་པོ་ལ་ཡང་གསུམ་ལས། རྒྱུ་ལ་བསམ་ནས་རྙེད་པར་དཀའ་བ། ངོ་བོའི་རྣམ་གྲངས་ལ་བསམ་

ཡང་རྙེད་པར་དཀའ་བ། དཔེ་ལ་བསམ་ཀྱང་རྙེད་པར་དཀའ་བའོ། དང་པོ་རྒྱ་ལ་བསམ་ཀྱང་རྙེད་པར་དཀའ་བ་སྒོམ་པ་ནི། ཆོས་
སྒྲུབ་པའི་རྟེན་དལ་འབྱོར་གྱི་མི་ལུས་འདི་འགྲུབ་པ་ལ། རྒྱུ་དགེ་བ་རྣམ་དག་རེ་བྱེད་དགོས་ལ། སེམས་ཅན་གྱི་ནང་ན་རྒྱུ་དགེ་
བ་རྣམ་དག་བྱེད་པ་ཉུང་བས་འབྲས་བུ་དལ་འབྱོར་ཐོབ་པ་དཀའ་བ། བདག་གིས་དལ་འབྱོར་ཐོབ་པ་འདི། སྟོང་ཟད་དུ་མི་
སྟོང་བར་ཆོས་རྣམདག་གཅིག་བྱེད་དགོས་སྙམ་དུ་ཡང་ཡང་བསྒོམ། དེའི་ལག་ལེན་དུ་བརྒྱུད་པ་རྣམས་ལ། ཡན་ལག་
བདུན་པ་འབུལ་ཞིང་གསོལ་བ་དྲག་ཏུ་བཏབ་ལ། སྒོ་གསུམ་དགེ་བ་ལ་འབད་པར་བྱའོ། དམིགས་ཐུན་གཅིག །ཐུན་
མཚམས་སུ་སྨོན་ལམ་ཚིག་ཉུང་ལ་དོན་ཆེ་པ་འདི་བཏབ་པར་བྱའོ། སྒོ་འབྱེད་པའི་ཚེ། སེམས་ཅན་ཐམས་ཅད་ཀྱི་ཐར་པའི་

༄༅། །སྒོ་འབྱེད་པར་གྱུར་ཅིག །སྒོ་གཅོད་པའི་ཚེ། སེམས་ཅན་ཐམས་ཅད་ཀྱི་ངན་སོང་གི་སྒོ་གཅོད་པར་
གྱུར་ཅིག །ནང་དུ་འཇུག་པའི་ཚེ་སེམས་ཅན་ཐམས་ཅད་ཐར་པའི་ཁང་བཟང་དུ་འཇུག་པར་གྱུར་ཅིག །ཕྱིར་འགྲོ་བའི་ཚེ། 
སེམས་ཅན་ཐམས་ཅད་འཁོར་བའི་བཙོན་ར་ལས་ཐར་བར་གྱུར་ཅིག །དབེན་པར་ཕྱིན་པའི་ཚེ། སེམས་ཅན་ཐམས་
ཅད་ཀྱི་ལས་དང་ཉོན་མོངས་པའི་དབེན་པ་བརྟེན་པར་གྱུར་ཅིག །སྟན་ལ་འདུག་པའི་ཚེ། སེམས་ཅན་ཐམས་ཅད་བྱང་
ཆུབ་ཀྱི་སྙིང་པོ་རྡོ་རྗེའི་གདན་ཐོབ་པར་གྱུར་ཅིག 
།གཉིད་ལོག་པའི་ཚེ། སེམས་ཅན་ཐམས་ཅད་རྣམ་པར་མི་རྟོག་པའི་ཆོས་སྐུ་ཐོབ་པར་གྱུར་ཅིག །སད་པའི་ཚེ་

སེམས་ཅན་ཐམས་ཅད་མ་རིག་པའི་གཉིད་ལས་སད་པར་གྱུར་ཅིག །གོས་གྱོན་པའི་ཚེ། སེམས་ཅན་ཐམས་ཅད་ངོ་ཚ་ཁྲེལ་
ཡོད་ཀྱི་གོས་གྱོན་པར་གྱུར་ཅིག །སྐ་རག་བཅིང་བའི་ཚེ། སེམས་ཅན་ཐམས་ཅད་དགེ་བའི་རྩ་བ་ཟུང་དུ་འཇུག་པར་གྱུར་ཅིག །
ཁྲུས་བྱེད་པའི་ཚེ། སེམས་ཅན་ཐམས་ཅད་སྒྲིབ་གཉིས་དྲི་མ་དག་པར༴ རྒྱན་འདོག་པའི་ཚེ། སེམས་ཅན་ཐམས་ཅད་དེ་
བཞིན་གཤེགས་པའི་ཡོན་ཏན་གྱི་རྒྱན་མཛེས་པར༴ ལམ་དུ་ཞུགས་པའི་ཚེ། སེམས་ཅན་ཐམས་ཅད་བྱང་ཆུབ་ཀྱི་ལམ་དུ་
འཇུག་པར༴ ཆུ་ལ་བརྒལ་བའི་ཚེ། སེམས་ཅན་ཐམས་ཅད་སྡུག་བསྔལ་གྱི་ཆུ་བོ་ལས་བསྒལ་བར༴ མི་དང་འཕྲད་པའི་
ཚེ། སེམས་ཅན་ཐམས་ཅད་འཕགས་པའི་གདམ་ངག་དང་འཕྲད་པར༴ སྣོད་སྟོང་པ་མཐོང་བའི་ཚེ། སྐྱོན་སྟོང་པར༴ གོང་པ་

༄༅། །མཐོང་བའི་ཚེ། ཡོན་ཏན་གྱི་གོང་བར༴ ཆོས་འཆད་པ་མཐོང་བའི་ཚེ། དེ་བཞིན་གཤེགས་པའི་ཆོས་
ཀྱི་འཁོར་ལོ་བསྐོར་བ་མཐོང་བ་དང་ཐོས་པར༴ སྐྱེ་བོ་གདུག་པ་ཅན་བྱེ་བ་དང་ཚར་གཅོད་པའི་ཚེ། བདུད་དང་ཕྱི་ནས་བརྒོལ་
བ་འཇོམས་པར༴ ཕན་ཚུན་གཏམ་བརྗོད་པ་ཉན་པའི་ཚེ། ཆོས་ཀྱི་གཏམ་གྱིས་བདག་གཞན་གྱི་ཡིད་བདེ་བར༴ ཅེས་སོགས་
རིགས་པས་སྤྱོད། ཡང་ན་གནོད་བྱེད་འདིས་བདག་གིས་བྱང་ཆུབ་ཀྱི་སེམས་སྦྱང་བའི་གྲོགས་བྱས་པས་བླ་མ་ལྟར་བཀའ་
དྲིན་ཆེ་སྙམ་དུ་བསམ། ཡང་གཞན་སྡུག་བསྔལ་བ་མཐོང་ན་ཡང་། དེ་མ་ཐག་ཏུ་བདག་ལ་བླང་ཞིང་། རང་ངམ་གཞན་ལ་ཉོན་
མོངས་དྲག་པོ་སྐྱེས་ནའང་། གཞན་གྱི་ཉོན་མོངས་པ་ཐམས་ཅད་བདག་ལ་འདུས་པར་གྱུར་ཅིག་སྙམ་དུ་ཞེ་ཐག་པ་ནས་བསམ་མོ། 

རྐྱེན་ངན་ལམ་དུ་བྱ་བྲབ་འདི། ཐམས་ཅད་ཀྱི་རེ་དོག་ཉིད་འགོག་པ་ཡིན། མཐར་ཐུག་རེ་དོག་གཉིས་དང་བྲལ་བའི་ལམ་ལ་སྐྱོལ་
བ་ཡང་། ད་ལྟའི་དུས་སུ་དགྲ་ཟན་གཉིས་སུ་བྱས་ནས་སྦྱོང་བ་ཡིན། ཤིང་འཁྱོག་པོ་བསྲུང་བ་དང་འདྲའོ། ཅེས་གླང་རི་ཐང་པས་
གསུངས་སོ། དགེ་བ་དག་ཀྱང་མ་བྱས་ཤིང་། །སྡིག་པ་དག་ཀྱང་ཉེར་བསག་ན། །བསྐལ་པ་བྱེ་བ་བརྒྱ་ཡང་ནི། །བདེ་འགྲོའི་སྒྲ་
ཡང་ཐོས་མི་འགྱུར། ཅེས་སོ། འདིར་ལུང་ཁོང་མ་སྨོས་པ་རྣམས་ནི། བྱང་ཆུབ་སེམས་དཔའི་སྤྱོད་པ་ལ་འཇུག་པར་འབྱུང་བ་ཡིན་
པར་ཤེས་པར་བྱའོ། གཉིས་པ་ངོ་བོའི་གྲངས་ལ་བསམ་ཀྱང་རྙེད་དཀའ་བ་ནི། དལ་བ་བརྒྱད་དང་འབྱོར་པ་བཅུ་ཚང་བའི་ལུས་འདི་
རྙེད་པར་དཀའ་སྟེ། མདོ་ལས། ངན་སོང་ནི་སའི་རྡུལ་དང་། མཐོ་རིས་ནི་སེན་མོའི་རྡུལ་ཙམ་མོ་ཞེས་གསུངས་པ་དང་། བྱང་ཆུབ་

༄༅། །སེམས་དཔའི་སྡེ་སྣོད་ལས། ཤིང་རྟའི་འཕང་ལོ་ཙམ་གཅིག་གི་སོ་ན་ཐམས་ཅད་མཁྱེན་པས་གཟིགས་ལ། 
གཞན་གྱི་མི་མཐོང་པའི་སེམས་ཅན་ནི་སྟོང་གསུམ་གྱི་ལྷ་དང་མི་བྱིང་ལ་ཡང་དེ་ཙམ་མེད། ཅེས་གསུང་པ་དང་། མན་ངག་ཏུ། 
དུད་འགྲོ་ནི་ཆང་དར་མོའི་སྦང་མ་ཙམ། ཡི་དྭགས་ནི་ཁ་བ་བུ་ཡུག་འཚུབ་པ་ཙམ། དམྱལ་བ་ནི་སའི་རྡུལ་ཙམ་ཡོད་པར་གསུངས་ན། 
འགྲོ་བ་གཞན་ལ་ལྟོས་ན་མི་ལུས་ཐོབ་པ་མེད་པའི་ཚོད་ཙམ་ཡིན་ལ། ཁ་འཐོར་དུད་འགྲོ་ཙམ་ལ་ལྟོས་ཀྱང་མི་ལུས་ཐོབ་པ་སྲིད་
མི་སྲིད་ཀྱི་ཚོད་ཙམ་ཡིན་གསུང་། དེས་ན་དལ་འབྱོར་ཆུད་ཟོས་སུ་མི་གཏོང་བར་ཆོས་རྣམ་དག་ཅིག་བྱེད་དགོས་སྙམ་དུ་ཡང་ཡང་
བསྒོམ་སོགས་སྔར་བཞིན་ནོ། དམིགས་ཐུན་གཉིས་པའོ། དལ་འབྱོར་འདི་ནི་ཤིན་ཏ་རྙེད་པ་དཀའ། ཞེས་སོགས། དེ་ལ་དལ་བ་

ནི་མི་ཁོམ་པའི་གནས་བརྒྱད་སྤང་བ་སྟེ། མི་ཁོམ་པའི་གནས་བརྒྱད་ནི། ངན་སོང་གསུམ་དང་། ལྷ་ཚེ་རིང་པོ་དང་། མི་ལུས་
ཐོབ་ཀྱང་སངས་རྒྱས་མེད་པའི་མུན་སྐལ་དུ་སྐྱེས་པ་དང་། སངས་རྒྱས་བྱོན་ཀྱང་བསྟན་པའི་འོད་ཀྱིས་མ་ཁྱབ་པ་མཐའ་འཁོབ་
དུ་སྐྱེས་པ་དང་། ཡུལ་དབུས་སུ་སྐྱེས་ཀྱང་ལྐུག་པ་དང་། དབང་པོ་ཚང་ཡང་བསྟན་པ་ལ་རྒྱབ་ཀྱི་ཕྱོགས་པའི་ལོག་ལྟ་ཅན་རྣམས་
སོ༑ འབྱོར་པ་བཅུ་ལས་རང་འབྱོར་ལྔ་ནི། ཆོས་དར་བའི་ཡུལ་དབུས་སྐྱེས་པ་དང་། ཡུལ་དབུས་སུ་དུད་འགྲོ་ཡང་ཡོད་པས་
མི་ལུས་ཐོབ་པ་དང་། མི་ལུས་ལྐུག་ལོང་ཡང་ཡོད་པས། དབང་པོ་ཚང་བ་དང་། དབང་པོ་ཚང་ཡང་ལོག་ལྟ་ཅན་ཡང་ཡོད་
པས་བསྟན་ལ་དད་པ་དང་། དད་པ་ཙམ་འཚམ་མེད་བྱད་མ་ལ་ཡང་ཡོད་པས་ལས་མཐའ་མ་ལོག་པ་སྟེ། མཚམས་མེད་མ་

༄༅། །བྱས་པའོ། གཞན་འབྱོར་ལྔ་ནི། སངས་རྒྱས་འཇིག་རྟེན་དུ་བྱོན་པ་དང་། དེས་ཆོས་གསུང་པ་
དང་། དེའི་བསྟན་པ་གནས་པ་དང་། དེའི་རྗེས་སུ་འཇུག་པའི་དགེ་བའི་བཤེས་གཉེན་གྱིས་ཟིན་པ་དང་། སྙིང་བརྩེ་བའི་ཡོན་བདག་
གིས་འཚོ་བ་སྦྱར་བ་སྟེ། དེ་རྣམས་སོ། དལ་བ་ནི། འགལ་རྐྱེན་སྤང་བ་དང་། འབྱོར་པ་ནི་མཐུན་རྐྱེན་ཚང་བ་ཡིན་
ལ། རང་འབྱོར་ནི་རང་གི་རྒྱུད་ལ་ཚང་བ་དང་། གཞན་འབྱོར་ནི་ཕྱིའི་རྐྱེན་ཚད་བའི་ཚ་ནས་འཆད་དོ་གསུངས་སོ། གསུམ་
པ་དཔེ་ལ་བསམ་ཀྱང་རྙེད་པར་དཀའ་བ་བསྒོམ་པ་ནི། དཔེར་ན་འཇིག་རྟེན་གྱི་ཁམས་ཐམས་ཅད་རྒྱ་མཚོ་ཆེན་པོ་གཅིག་ཏུ་གྱུར་
པ༑ དེའི་ཁ་ནས་གཉའ་ཤིང་བུ་ག་གཅིག་ཡོད་པ་ཕྱོགས་ཐམས་ཅད་དུ་འགྲོ་བ་གཅིག་ཡོད་ཅིང་། རྒྱ་མཚོའི་ནང་ན་སྦལ་པ་

ལོང་བ་ལོ་བརྒྱ་བརྒྱ་ནས་སྟེང་དུ་འོང་བ་གཅིག་ཡོད་པ་དེའི་མགྲིན་པར་རྙ་ཤིང་གི་བུ་གར་ཆུད་པ་ཤིན་ཏུ་དཀའ་སྟེ། ཅིའི་ཕྱིར་ན་
སྦལ་པ་ལོང་བ་ཡིན་པ་དང་། རྙ་ཤིང་བུ་ག་གཅིག་པ་དང་། རྒྱ་མཚོ་རྒྱ་ཆེ་བ་དང་། གཉའ་ཤིང་རླུང་གི་གང་དུ་ཁྱེར་ངེས་
པ་མེད་པ་དང་། ལོ་བརྒྱ་ལེན་རེ་ལས་མི་འབྱུང་བའི་ཕྱིར་རོ། དོན་དེ་ནི་དེ་བས་ཀྱང་ངན་སོང་ནས་མི་ལུས་ཐོབ་པར་དཀའལ། 
ཞེས་སྔར་བཞིན་ནོ། དམིགས་ཐུན་གསུམ། མགྱོགས་ཁྲིད་ཏུ་ཕྱེད་ན་འདི་གསུམ་གཅིག་ཏུ་བྱའོ། བཅོམ་ལྡན་འདས་ཀྱི། 
རྒྱ་མཚོ་ཆེར་གཡེང་གཉའ་ཤིང་གིས། །བུ་གར་རུས་སྦལ་མགྲིན་ཚུད་ལྟར། །མི་ཉིད་ཤིན་ཏུ་རྙེད་དཀའ་གསུང་། ཅེས་སོ། 
ད་ནི་འཕྲོས་པ་བཤད་པར་བྱ་སྟེ། དེ་ལྟར་རྙེད་དཀའ་བའི་དུས་འདིར་ཆོས་རྣམ་དག་གཅིག་བྱེད་དགོས་ལ། འདིར་མ་བྱས་ན་ཕྱིས་

༄༅། །དལ་འབྱོར་རྙེད་པའི་ངེས་པ་མེད་དེ། གལ་ཏེ་འདི་ལ་ཕན་པ་མ་སྒྲུབ་ན། །ཕྱིས་ནི་ཡང་དག་འབྱོར་པ་ག་
ལ་འགྱུར། ཅེས་དང་། དེ་བཞིན་གཤེགས་པ་འབྱུང་བ་དང་། །དད་དང་མི་ལུས་ཐོབ་པ་དང་། །དགེ་གོམ་རུང་བ་འདི་ལྟ་
བུ། །དཀོན་པ་ནམ་ཞིག་ཐོབ་པར་འགྱུར། །ཅེས་སོ། ཚེ་འདིའི་མདུན་མ་འགྲུབ་ཀྱང་ཁེབ་ཆུང་ལ་སླར་དོན་མེད་དུ་སོང་ཞིང་
ཚེ་འདིའི་འདོད་པ་སྒྲུབ་ཀྱང་འགྲུབ་པའི་ངེས་པ་འང་མེད་དོ། ཆོས་རྣམ་དག་བྱེད་ན་ཚེའི་དོན་ཡང་འགྲུབ་སྟེ། ཚེ་འདི་བློས་བཏང་
ན་རྩེ་གཅིག་ཏུ་ཉམས་སུ་ལེན་པ་རྣམས་ལ་བདེ་སྐྱིད་སྙན་གྲགས་འབད་མེད་དུ་འབྱུང་གམ་གདའོ། འདིར་ཆོས་རྣམ་དག་མ་གྲུབ་
ཀྱང་སྡིག་པ་མ་བྱས་པས་ངན་འགྲོ་མི་སྐྱེས་ཞིང་། དགེ་བའང་ཅུང་ཟད་བྱས་པས་མི་ལུས་ཐོབ་སྟེ་འོང་དེ་དུས་ཆོས་བྱའོ་སྙམ། 

ན། འདིར་སྡིག་པ་མ་བྱས་ཀྱང་ཐོག་མེད་ནས་བྱས་པའི་ལས་ད་གཟོད་དམྱལ་བར་སྐྱེས། ངེས་པར་རང་ཡང་སྡིག་པ་གྲངས་
མེད་པ་གཅིག་བསག་ཡོད་ན། ངན་སོང་དུ་མི་སྐྱེ་བའི་གདེང་ཅི་ལྟར་ཡོད་དེ། སྐད་ཅིག་གཅིག་བྱས་སྡིག་པས་ཀྱང་། བསྐལ་
པ་མནར་མེད་གནས་འགྱུར་ན། །ཐོག་མེད་འཁོར་བར་བསག་སྡིག་གིས། །བདེ་འགྲོ་མི་འགྲོ་སྨོས་ཅི་དགོས། ཅེས་དང་། 
ཆོས་རྣམ་དག་མ་བྱས་ན། ཚེ་འདིའི་སྙིང་ཁུང་སུ་བཅུག་པའི་ཁ་ཆོས་ཙམ་གྱིས་མི་ལུས་ཐོབ་པའི་ངེས་པ་མེད་དེ། བདག་
གི་སྤྱོད་པ་འདི་འདྲས་ནི། །མི་ཡི་ལུས་ཀྱང་ཐོབ་མི་འགྱུར། ཅེས་སོ། གལ་ཏེ་ངན་སོང་དུ་སྐྱེ་ན་ཆོས་བྱེད་པའི་སྐབས་མེད་
དོ།  གང་ཚེ་དགེ་སྤྱོད་སྐལ་ལྡན་ཀྱང་། །དགེ་བ་བདག་གི་མ་བྱས་ན། །ངན་སོང་སྡུག་བསྔལ་ཀུན་རྨོངས་པ། །

༄༅། །དེ་ཚེ་བདག་གིས་ཅིར་བྱར་ཡོད། ཅེས་སོ། དེ་ནས་ཐར་པ་ཡང་དཀའ་སྟེ། །དེ་ཚེ་ཁོ་ན་མྱོང་བར་འགྱུར། 
དེ་ནི་རྣམ་ཐར་མིང་འགྱུར་ཏེ། །འདི་ལྟར་དེ་ནི་མྱོང་བཞིན་དུ། །སྡིག་པ་གཞན་དག་རབ་ཏུ་བྱུང་། ཅེས་སོ། མི་ཁམས་
པ་གྱུར་བ་ཉིད་ཀྱང་། །སངས་རྒྱས་ཀྱི་ཐུགས་རྗེས་འཛིན་པས་མྱུར་དུ་ཐར་རོ་སྙམ་ན། རང་གིས་ལས་ངན་གྱིས་སྔར་
ཡང་ཐུགས་རྗེས་བཟུང་བའི་ཡུལ་དུ་མ་གྱུར་ཅིང་། ད་རུང་ཡང་ལས་ངན་བར་མ་ཆད་དུ་སོག་ན་ཡུལ་དུ་མི་འགྱུར་སྟེ། 
སེམས་ཅན་ཐམས་ཅད་ཕན་མཛད་པས། །སངས་རྒྱས་གྲངས་མེད་འདས་གྱུར་ཀྱང་། བདག་ནི་རང་གི་ཉེས་པོ་ཡིས། །
གསོ་བའི་སྤྱོད་ཡུལ་མ་གྱུར་ཏེ། ད་རུང་དེ་བཞིན་བདག་བྱེད་ན། །ཡང་དང་ཡང་དུ་དེ་བཞིན་སྟེ། །ངན་འགྲོ་ནད་དང་འཆི་བ་དང་། །

བཅད་དང་བཤིག་སོགས་མྱོང་བར་འགྱུར། ཅེས་སོ། དེ་ནས་དལ་འབྱོར་དོན་མེད་དུ་བཏང་བ་རྣམས་ནི་བླུན་པ་དང་བསླུས་པའི་
ཚབ་ཆེ་སྟེ། །འདི་འདྲའི་དལ་བ་རྙེད་གྱུར་ནས། །བདག་གིས་དགེ་གོམ་མ་བྱས་ན། །འདི་ལས་བསླུས་པ་གཞན་མེད་
ཅིང་། །འདི་ལས་རྨོངས་པ་གཞན་མེད་དོ། ཅེས་པ་དང་། དེས་ན་དལ་འབྱོར་འདི་ལེ་ལོ་དང་། རྣམ་གཡེང་གི་དབང་
དུ་མི་བཏང་བར། །ཉིན་མཚན་མེད་པར་ཆོས་ལ་འབད་དགོས་ཏེ། ཉིན་མཚན་མེད་པར་མ་འབད་ན། །བདག་གི་སྡུག་བསྔལ་
ནམ་མཐར་ཕྱིན། ཅེས་དང་། རང་གི་ཆོས་ལ་མ་འབད་ན། །ཐར་པ་ཐོབ་པའི་ཐབ་གཞན་མེད། ཅེས་སོ། འོ་ན་དལ་འབྱོར་
རྙེད་དཀའ་བའི་བསྒོམ་སྐྱེས་པའི་ཚད་རང་ཅི་ཙམ་ཡིན་ན། དགེ་བའི་བཤེས་གཉེན་སྤྱན་སྔ་བ་ལྟ་བུ་ཡིན་ཏེ། ཁོང་གཉིད་

༄༅། །ཡེ་མ་ལོག་པར་ཐུགས་དམ་མཛད་པས། དགེ་བཤེས་རྣལ་འབྱོར་པས་བུ་སྐབས་སུ་ཁམས་བག་
རེ་ལ་མ་གཟིམས་ན་ཁམས་ལོག་འོང་ཉེན་ཡོད་གསུང་པས། དེ་རང་ལག་སྟེ། དལ་འབྱོར་རྙེད་དཀའ་འདི་བསམ་ཙ་ན། གཉིད་
ལོག་རང་མི་ཁོམ་ཟེར། དེ་ལ་རྒྱལ་སྲས་ཐོག་མེད་པས། དེ་ཤིན་ཏུ་འཐད་པར་གདའ། དེ་འདྲ་རེ་མེད་ཁ་མེད་དེ། རང་རེ་ནི་དེའི་ཆ་
ཙམ་ཡང་མི་ནུས་པར་འདུག །ཁོང་གིས་མི་གཡོ་བའི་བསྙེན་པ་དུང་ཕྱུར་དགུ་སོང་ཟེར་ཏེ། མི་ཚེ་ལ་གཉིད་ཡེ་མ་ལོག་པའི་
ཚོད་དུ་འདུག་གསུངས་སོ། དལ་འབྱོར་རྙེད་དཀའ་མ་ཐོབ་པས་ཆོག་གོ་སྙམ་ན། གཉིས་པ་འཆི་བ་མི་རྟགས་པ་བསྒོམ་པ་ལ་
གཉིས་ཏེ། སྤྱིར་འཆི་བ་བསྒོམ་པ་དང་། བྱེ་བྲག་དུ་ནམ་འཆི་ཆ་མེད་བསྒོམ་པའོ། སྤྱིར་འཆི་བ་བསྒོམ་པ་ལ་གསུམ་ལས། 

དང་པོ་གཞན་འཆི་བས་བདག་ཀྱང་འཆི་བར་བསྒོམ་པ་ནི། ས་སྟེང་འདིར་སྔར་སྐྱེས་ཟིན་པ་མང་པོ་འཆི། ཕྱིས་མི་འཆི་བ་གཅིག་
ཀྱང་མ་སྐྱེས། ད་ལྟར་ཡང་མ་ཤི་ཚེ་ཐར་དུ་སྡོད་པ་དང་གཅིག་ཕྱོགས་གང་དུ་བརྩལ་དུ་མེད་པས། བདག་ཀྱང་མཐར་འཆི་བ་ཡིན། 
པས། ད་ལྟ་ཉིད་དུ་དམ་པའི་ཆོས་ལ་འབོད་དགོས་སྙམ་དུ་བསྒོམ་པ་ལ་སོགས་སྔར་བཞིན་ནོ། དམིགས་ཐུན་གཅིག་གོ །དབུ་
མ་བཞི་བརྒྱ་པ་ལས། གཞན་དག་འཆི་བ་མཐོང་བཞིན་དུ། །ཁྱོད་རང་འཆི་བ་ཅིས་མི་འགྱུར། ཅེས་སོ། གཉིས་པ་འདུས་བྱས་ཀྱི་མཚན་
ཉིད་མི་རྟག་པ་རང་འཆི་བར་བསྒོམ་པ་ནི། སྤྱིར་སྟོང་གསུམ་གྱི་འཇིག་རྟེན་གླིང་བཞི་གླིང་ཕྲན། རི་རབ་རི་བྲན་རྣམས་ཀྱང་འཇིག་རྟེན་
འཇིག་པའི་ཚེ། ཐལ་བ་ཙམ་ཡང་མི་ལུས་པ་དང་། ནམ་སླ་དགུན་གྱི་འགྱུར་ལྡོག་དང་། ཉི་ཟླ་སྐར་གསུམ་གྱི་འགྲོ་འོང་དང་ནང་

༄༅། །བཅུད་སེམས་ཅན་གྱི་དར་རྒུད་ལ་སོགས་པ་ལ་བསམ་ཀྱང་། བདག་འཆི་བ་ཡིན་པས་ད་ལྟ་ཉིད་དུ་
དམ་པའི་ཆོས་ལ་འབད་དགོས་སྙམ་དུ་བསྒོམ་པ་ལ་སོགས་སྔར་བཞིན་ནོ། དམིགས་ཐུན་གཉིས། མི་རྟག་པ་བསྟན་པའི་མདོ་
ལས། ནད་མེད་མི་རྟག་ལང་ཚོ་མི་རྟག་སྟེ། །ཚེ་འང་མི་རྟག་འབྱོར་པ་ཡང་རྟག་མ་ཡིན། །སྐྱེ་བ་མི་རྟག་ཉིད་ཀྱི་ཉན་གྱུར་ན། །
འདོད་པའི་ཡོན་ཏན་དགའ་བ་སུ་ཞིག་བྱེད། ཅེས་སོ། གསུམ་པ་ཚེ་ལ་སྣོན་པ་མེད་ཅིང་འཕྲི་བ་དང་བཅས་པ་འཆི་བར་བསྒོམ་
པ་ནི། བྱི་བ་དཀར་ནག་གི་དཔེ་བཞིན་དུ། བདག་གི་ཚེ་འདི་ཉིན་མཚན་རེ་མོས་འཕྲིས་ཅིང་བསྣན་པ་ཅུང་ཟད་ཀྱང་མེད་པར་
མཐར་འཆི་བ་ཡིན་ལ། འོ་སྐོལ་རྣམས་ཀྱིས་ཚེ་ལ་ལའི་སུམ་ཆ། ལ་ལའི་ཕྱེད། ལ་ལའི་སུམ་གཉིས། ལ་ལའི་ཚེ་ལྷག་

མ་ལ་སྤྱོད་པ་ཡིན་པས། ད་ལྟ་ཉིད་དུ་དམ་པའི་ཆོས་ལ་འབད་དགོས་སྙམ་དུ་བསྒོམ་པར་བཞིན་ནོ། དམིགས་ཐུན་གསུམ། 
མགྱོགས་ཁྲིད་དུ་བྱེད་ན་འདི་གསུམ་གཅིག་ཏུ་བྱའོ། སྐྱེས་རབ་ལས། དང་པོ་མངལ་དུ་ཞུགས་པའི་ནུབ་མོ་ནས། དེང་ནས་བཟུང་
སྟེ་འཇིག་རྟེན་འདི་དག་ནི། ལམ་དུ་ཞུགས་ཏེ་ལམ་གཞན་མ་གོལ་བར། འཆི་བདག་དྲུང་དུ་དེ་ཉིད་ཉེ་བར་འགྲོ། ཅེས་སོ། 
ད་དུང་ལོང་ཡོད་པས་རྒས་ན་བྱ་སྙམ་དུ་བསམ་ན། གཉིས་པ་བྱེ་བྲག་ནི་ནམ་འཆི་ཆ་མེད། བསྒོམ་པ་ལ་གསུམ་ལས། 
དང་པོ་ཚེ་ལ་ངེས་པ་མེད་པས་ནམ་འཆི་ཆ་མེད་བསྒོམ་པ་ནི། ལ་ལ་མངལ་དུ་འཆི་བ་དང་། ལ་ལ་བཙས་པའི་ཚེ་འཆི་བ་དང་
ལ་ལ་གོག་ཚེ་འཆི་བ་དང་། ལ་ལ་ནི་གཞོན་ནུའི་ཚེ་འཆི་བ་དང་། ལ་ལ་དར་ལ་བབ་ཚེ་འཆི་བ་དང་། ལ་ལ་རྒས་པའི་ཚེ་ལ་འཆི་བ་ལ་

༄༅། །སོགས་པ་ངེས་པ་དངོས་སུ་མཐོང་རྒྱུ་ཡོད་པས། བདག་ཀྱང་ནམ་འཆི་ཆ་མེད་དོ་སྙམ་དུ་བསྒོམ་པ་སྔར་
བཞིན་ནོ། ཐུན་གཅིག །ཆེད་དུ་བརྗོད་པའི་ཚོམ་ལས། ཁ་གཅིག་མངལ་དུ་འཆི་བ་མཐོང་། །དེ་བཞིན་ཁ་ཅིག་བཙས་པའི་སར། །
དེ་བཞིན་ཁ་ཅིག་གོག་ཙམ་ན། །ལ་ལ་རྒས་དང་ལ་ལ་གཞོན། །ལ་ལ་དར་ལ་བབས་པའི་མི། །དེ་དག་རིམ་གྱི་འཆི་འགྱུར་ཏེ། །
འབྲས་བུ་སྨིན་པ་ལྷུང་བ་བཞིན། ཅེས་སོ། གཉིས་པ་རྐྱེན་མང་བས་ནམ་འཆི་ཆ་མེད་བསྒོམ་པ་ནི། ཚེ་ལ་ཕན་པའི་སྐྱེན་ནི་ཉུང་། 
གནོད་པའི་རྐྱེན་ནི་མོང་། ཕན་པའི་རྐྱེན་དུ་གྱུར་པའང་འགའ་ཞིག་གིས་ཀྱང་། འཆི་རྐྱེན་བྱེད་པ་ཡོད་དེ། ནང་དུ་ཟས་ཟ་མ་ལེགས་
པ་དང་། ཕྱི་རུ་ཁང་པ་སྡིབ་པ་ལ་སོགས་པས་འཆི་བར་མཐོང་བས་བདག་ཀྱང་ནམ་འཆི་ཆ་མེད་དོ་སྙམ་དུ་བསྒོམ་པ་སོགས་སྔར་

བཞིན་ནོ། དམིགས་ཐུན་གཉིས། ཀ་སྒྲུབ་ཀྱིས། འཆི་བའི་རྐྱེན་ནི་མང་བ་སྟེ། །གསོན་པའི་རྐྱེན་ནི་ཅུང་ཟད་ཅིག །དེ་དག་ཉིད་
ཀྱང་འཆི་བའི་རྐྱེན། །དེ་བས་རྟག་ཏུ་ཆོས་མཛོད་ཅིག །ཞེས་དང་ཇོ་བོ་རྗེའི་ཞལ་ནས། གཞན་ཤི་བ་རྣམས་མཐོང་ཐོས་ན། །
རང་ལ་བྱ་བཏང་ཡིན་པས་དགེ་སྦྱོར་ལ་འབད། ཅེས་དང་། གླང་རི་ཐང་པས། ཆོས་ཐུན་གྱི་རྗེས་སུ། དོ་ནུབ་མ་ཤི་ན་སོང་འཕྲོ་
བཤད་པར་བགྱི་གསུངས་སོ། གསུམ་པ་ནང་གི་ལུས་ནི་མི་བརྟེན་པས་ནམ་འཆི་ཆ་མེད་དུ་བསྒོམ་པ་ནི། ལུས་འདི་རྩ་ཁའི་
ཟིལ་པའི་ཆུའི་སྦུ་བ་ལྟར་མི་བརྟེན་ཏེ། ན་ནིང་ཡོད་པ་ད་ལོ་ཤི་བ་དང་། ད་ལོ་ཡོད་པ་སོང་ཕོད་ཤི་བ་དང་། ཁར་སང་ཡོད་པ་དེ་རིང་
འཆི་བ་དང་། དེ་རིང་ཡོད་པ་སོང་ཉིན་འཆི་བ་དངོས་སུ་མཐོང་བས། བདག་ཀྱང་ནམ་མཆི་ཆ་མེད་དོ། སྙམ་དུ་བསྒོམ་

༄༅། །པ་སོགས་སྔར་བཞིན་ནོ། དམིགས་ཐུན་གསུམ། མགྱོགས་ཁྲིད་དུ་བྱེད་ན་འདི་གསུམ་གཅིག་ཏུ་བྱའོ། །
བཤེས་སྤྲིང་ལས། ཚེ་འདི་གནོད་མང་རླུང་གིས་བཏབ་པ་བཞིན། ཆུ་ཡི་ཆུ་བུར་ལས་ཀྱང་མི་རྟག་ན། །དབུག་དབྱུང་དབུག་རྔུབ་
གཉིད་ཀྱི་ལོག་པ་ལས། །སད་ཁོམ་གང་ལག་དེ་ནི་ངོ་མཚར་ཆེ། ཅེས་དང་། གལ་ཏེ་རྒས་ཁམས་ཀྱང་ད་ལྟ་ལུས་སེམས་
དར་ལ་བབ་ཅིང་འགལ་རྐྱེན་མེད་དུས་མ་བྱས་ན། རྒས་ནས་ཆོས་མི་འོང་སྟེ། ཁྲོ་ཕུ་ལོ་ཙ་བས། ད་ལྟ་འབུང་གསུམ་མ་སྟོན་
ན། །རྒས་ཤི་ཐུག་ནས་ཆོས་བྱས་ཀྱང་། །ཐུགས་ཀར་སྨྲས་ནས་གོ་གོན་པའི། །བྲང་ལག་གི་འཐབ་མོ་ཨ་ཙ་མ། །
ཅེས་སོ། འཆ་བ་ཕྱུང་ན་ཚེ་འདིའི་ཕུན་སུམ་ཚོགས་པ་གང་གིས་ཀྱང་མི་ཕན་ཏེ། མདོ་ལས། རྒྱལ་པོ་ཆེན་པོ་དཔེར་ན་ཕྱོགས་

བཞིན་བྲག་རི་སྲ་བ། བརྟེན་པ། དཔང་མཐོ་བ་བཞི་འགྱིལ་ན། ཤིང་གེལ་པ་དང་རྩ་དང་སྲོག་ཆག་ཐམས་ཅད་ཕྱེ་མར་འཐག་
ཅིང་རུབ་རུབ་བྱུང་ན་དེ་ལ་མགྱོགས་པས་བྲོས་པའམ། སྟོབས་ཀྱིས་བཟློག་པའམ། ནོར་གྱིས་བསླུས་པ་འམ། རྫས་དང་། །
སྔགས་དང་། སྨན་གྱིས་བཟློག་པ་སླ་བ་མ་ཡིན་ནོ། དེ་བཞིན་དུ་སེམས་ཅན་ཐམས་ཅད་ན་བ་དང་། རྒས་པ་དང་། རྒུད་པ་དང་། 
འཆི་བ་ལ་སོགས་པའི་འཇིག་པ་ཆེན་པོ་བཞི་བྱུང་སྟེ། དེ་ལ་མགྱོགས་པ་སོགས་སྔ་མ་ལྟར་ཡིན་ནོ། ཅེས་དང་། གཤིན་རྗེའི་
ཕོ་ཉས་ཟིན་པའི་ཚེ། །གཉེན་གྱི་ཅི་ཕན་བཤེས་ཅི་ཕན། ཅེས་དང་། འོ་ན་དེ་ལ་གང་གིས་ཕན་ན་ཆོས་ཀྱི་ཕན་སྟེ། རྒྱལ་པོ་
ཆེན་པོ་དེའི་ཚེ་དེའི་དུས་ན། དམ་པའི་ཆོས་མ་གཏོགས་པ་སྐྱབས་དང་མགོན་མེད་དོ། ཅེས་སོ། ཆོས་བྱས་ཀྱང་འཆིའོ་སྙམ་ན། 

འཆི་ལུགས་མི་གཅིག་སྟེ། །ཆོས་པ་རབ་གཅིག་འཆི་བ་ལ་བྲོད་སྟེ། མ་ཅིག་ཞ་མའི་གསུང་གིས། 
མི་གཅིག་འཆི་བ་ལ་ང་ལས་ཉམས་དགའ་བ་མེད། ང་ཤི་བ་དེ་ཀུན་དཔེར་ན་རི་ཆེན་པོའི་འོག་ནས་ཐར་པའི་ཚོད་ཡིན་གསུངས། །
དེ་བཞིན་དུ་ཉམས་དགའ་ཡ་ལེ། ཤེས་པ་སྤྲོ་སིང་ངེ། བློ་བདེ་འབོལ་ལེ་ཤི་བ་ཡིན། དེ་འདྲ་དེ་སྡུག་བསྔལ་འདོད་ཀྱང་མི་མྱོང་སྟེ། 
གླང་ཐང་བ་ཆེན་པོ་སྐུ་འདས་རུ་ཆས་ཙ་ན། ང་དམྱལ་བར་སྐྱེ་བར་འདོད་པའི་སྙིང་ཐག་པ་ནས་སྨོན་ལམ་མང་པོ་བཏབ་པ་ཡིན་ཏེ་
ངའི་སྨོན་ལམ་དེ་མི་འགྲུབ་པ་འདྲ། ད་ལྟ་ང་ལ་དོག་པའི་སྣང་བ་འབའ་ཞིག་ལས། ཐ་མལ་གྱི་སྣང་བ་ཙམ་ཡང་མི་འདུག་གསུང་། 
འབྲིང་མི་འཇིགས་ཤིང་མི་འགྱོད་དོ། མདོ་སྡེ་རྒྱན་ལས། དེའི་ཆོས་ཀུན་སྒྱུ་མ་ལྟ་བུ་དང་། སྐྱེ་བ་བསྐྱེད་མོས་ཚལ་འགྲོ་ལྟར་

རྟོག་ནས། འབྱོར་པའི་དུས་དང་རྒུད་པའི་དུས་ན་ཡང་། །ཉོན་མོངས་སྡུག་བསྔལ་དག་གིས་འཇིག་པ་མེད། ཅེས་སོ། ཐ་ན་
ཆོས་མེད་དུ་འཆི་ན། འཆི་བ་བར་དོ། ཕྱི་མ་རྣམས་སུ་འཇིགས་སོགས་སྡུག་བསྔལ་མང་པོ་འབྱུང་བས་འཇིག་པ་བསྐྱེད་པ་
རིགས་ཏེ། སྐྱེས་རབ་ལས། ལམ་རྣམས་ཐམས་ཅད་འཆི་བདག་ཉིད་ཀྱི་བགག །དོག་པ་མེད་པར་རབ་ཏུ་དགའ་ཞིང་སྤྱོད། 
འགྲོ་བ་འདི་ལྟར་དེ་ནི་གནས་པ་ལ། སྐྱེ་བོ་འཇིགས་པ་མེད་པ་ངོ་མཚར་སྐྱེ། ཅེས་སོ། དེས་ན་མི་རྟག་པ་བསྒོམ་ན་ཚེ་འདི་
བློས་བཏང་བ་འདི་ཤིན་ཏུ་ཟབ་སྟེ། པུ་ཏོ་བའི་ཞལ་ནས་ཀྱང་། བྱང་སེར་ཁ་མི་གཅིག་ན་བ་ལ། ཕན་དུ་རེ་ནས་བཤོས་བུ་བཏང་
བ་ལ། མི་གཅིག་གིས་བླང་བ་ལ། གཞན་གྱིས་འཕྱས་པས་ཁོ་ན་རེ། ངན་ན་ཡང་ངན་བྱང་སེར་ཁའི་བཤོས་བུ་རྙེད་པ་རང་

༄༅། །གྱིས་དང་ཟེར་རོ། དེ་བཞིན་ཏུ་མི་རྟག་པ་བསྒོམ་པའི་ཆོས་འདི་ཐམས་ཅད་ཀྱིས་ངན་ངན་པོར་བྱེད་
ཅིང་འདུག་སྟེ། ངན་ན་ཡང་ངན་འདི་རང་རྒྱུད་ལ་སྐྱེས་པ་གཅིག་མཛོད་དང་དེས་ཆོག་གི་གསུངས། མི་རྟག་པ་སྒོམ་པའི་
དུས་སུ་དམིགས་པ་སྤོས་པར་ཞུས་ཙ་ན། དམིགས་པ་སྤོ་རྒྱུ་རང་མེད། འདི་ཁོ་ན་བསྒོམ། འདི་ལས་ཟབ་པ་མེད། ཆོས་
ཆོས་ནན་ཏན་བྱེད་ན། ཧུར་ཆེན་པོ་འབྱིན་དགོས། ངོ་མི་སྲུང་ཞིང་མི་ཟེར་ལ་མི་ཉན་པ་གཅིག་དགོས་གསུང་། རྗེ་དམ་པའི་
ཞལ་ནས། མི་རྟག་པ་དེ་དང་པོ་གོ་དགོས། དང་པོ་ཆོས་ལ་འཇུག་པའི་རྒྱུ་བྱེད། བར་དུ་གོ་དགོས། བརྩོན་འགྲུས་ཀྱི་
ལྕགས་བྱེད། ཐ་མར་གོ་དགོས། འོད་གསལ་ཆོས་སྐུ་ཐོབ་པར་བྱེད་དོ། འཆི་བ་མི་རྟག་པ་མི་དྲན་པའི་མེ་ལ། ཆོས་བྱས་

ཀྱང་གནད་དུ་མི་འགྲོ་གསུང་། རྗེ་དག་པོ་རིན་པོ་ཆེ་བསྒོམ་པོར་སྒྲུབ་པར་བྱོན་དུས། བླ་མ་བྱ་ཡུལ་བས། སྙིང་ཕྱུང་ཡང་ཤ་
དུམ་ཅིག་ཡིན། འཆི་བ་མི་རྟག་པ་བསྒོམ་པ་གལ་ཆེ། དེ་མ་སྒོམ་ན་ཆོས་གནད་དུ་མི་འགྲོ་བ་ཡིན་གསུང་། སྒམ་པོ་བས་
ཀྱང་དེ་ལ་ཐུགས་ཆེས་ནས། ཐུགས་དམ་གྱི་མཐིལ་མཛད། དེའི་སློབ་མ་ཡང་སློབ་དང་བཅས་པ་ཡང་། མི་རྟག་པ་བསྒོམ་
པ་འདི་ལ་ཐུགས་རྩིས་ཆེར་མཛད་དོ། ཆོས་རྗེ་སངས་རྒྱས་བསྟན་པའི་ཞལ་ནས། འཆི་བ་མི་རྟག་པ་འདི་བཤད་པ་པོའི་
བཤད་རིང་མ་ཆོག །ཉན་པ་པོས་ཉན་རིང་མ་ཆོག །སྒོམ་པ་པོའི་སྒོམ་རིང་མ་ཆོག་པར་བྱས་ནས་ཆོས་ཟབ་མོ་ཅིག་ཀོག་དུ་ལུས་
པ་འདུག་གསུང་། སྒ་ལོ་སྤྱན་སྔ་བའི་དྲུང་དུ་ཆོས་ལ་བྱོན་ནས། ཆོས་ཟབ་མོ་ཞིག་ཐུགས་ལ་འདོག་པར་ཞུ་ཞུས་པས། འཆི་

༄༅། །བ་མི་རྟག་པ་སྒོམ་ཅིག་གསུང་། དེས་རྒྱུད་ལ་སྐྱེས་བདོག་པས། དེ་བས་ཟབ་པ་ཅིག་གསུང་བར་ཞུ་བྱས་
པས། དགེ་བའི་བཤེས་གཉེན་འཕྲོམ་སྟོན་གྱིས་སློབ་མ་བྱང་ཆུབ་སེམས་དཔའ་སྟོང་དང་ལྔ་བརྒྱ་བཞུགས་པ་རྣམས་ཀྱང་ཆོས་
ཟབ་ཤོས་འདིལ་བྱེད་པ་ཡིན། འདི་ལས་ཟབ་པའི་ཆོས་ང་ལ་མེད་གསུངས། སངས་རྒྱས་དབོན་གྱིས། འཆི་བ་རྒྱུད་ལ་མ་དྲན་ན། 
ཆོས་གསང་བ་འདུས་པ་ཟབ་རྒྱུ་མེད། འཆི་བ་རྒྱུད་ལ་དྲན་པ་ན། ལམ་སྐྱབས་སུ་འགྲོ་བས་ཀྱང་ཟབ་པ་མེད། ཅེས་སོ། 
ཆོས་རྗེ་འཇག་པའི་ཞལ་ནས། འཆི་བ་མི་དྲན་པའི་ཆོས་ནི། །དཔྱིད་ཁའི་ཆག་རོམ་གྱི་སྟེང་དུ་མཁར་དགུ་ཐོག་བརྩིག་པ་དང་
འདྲ་གསུང་། རྟོག་ལྡན་སངས་རྒྱས་སྒོམ་པོའི་ཞལ་ནས། དམ་པའི་ཆོས་བྱེད་པ་ལ་འཆི་བ་མི་རྟག་འདི་གོ་དགོས་པར་འདུག །

འཆི་བ་མི་རྟག་པ་རབ་གཅིག་དྲན་ན། ཆོས་པ་རབ་གཅིག་འོང་། འབྲིང་ཅིག་དྲན་ན་ཆོས་པ་འབྲིང་ཞིག་འོང་། ཐ་མ་གཅིག་དྲན་ན་
ཆོས་པ་ཐ་མ་ཞིག་འོང་། འཆི་བ་གཏན་ནས་མ་དྲན་ན། ཆོས་པ་གཏན་ནས་མི་འོང་གསུང་། ཇོ་བོ་རྗེ་སྐུ་འདས་ཁར། རྣལ་
འབྱོར་པས། ཇོ་བོ་གཤེགས་པའི་འོག་ཏུ་བདག་གིས་བསྒོམ་བྱེད་པར་ཞུ་ཞུས་པས་བསྒོམ་ཀྱང་ཆོས་སུ་འགྲོ་ཡེ་གསུངས། 
འོ་ན་འཆད་པར་ཞུ་ཞུས་པས་ཀྱང་། སྔར་བཞིན་ནོ་གསུངས། འོ་ན་ཅི་ལྟར་བགྱིས་ཞུས་པས། ཁྱེད་ཐམས་ཅད་དགེ་བཤེས་
སྟོན་པ་ལ་བརྟན་ལ་ཚེ་འདི་བློས་ཐོང་གསུངས་སོ། བཙུན་པ་གཅིག་རྭ་སྒྲེང་ལ་ཕྱི་བསྐོར་བྱེད་པ་དང་། དགེ་བཤེས་འབྲོམ་སྟོན་
དང་མཇལ་ནས། འབྲོམ་སྟོན་གྱིས། ཇོ་བོ་ལ་བསྐོར་བ་བྱེད་པ་ཡང་དགའ་སྟེ། དེ་བས་ཆོས་རང་གཅིག་བྱེད་པ་མི་འཐད་

༄༅། །དམ་གསུངས། ཁོང་གིས་བསམ་པ་ལ་དེ་བས་ཕྱག་བྱས་པ་ལ་དོན་ཆེ་བ་ཡིན་སྙམ་ནས་ཕྱག་བྱས་
པས་ཀྱང་སྔར་བཞིན་གསུངས། དེ་བཞིན་ཆོས་བཤད་པ་དང་། བསྒོམ་བྱས་པས་ཀྱང་། སྔར་བཞིན་གསུངས། འོ་ན་ཆོས་ཅི་
ལྟར་བགྱི་ཞུས་པས། ཚེ་འདི་བློས་ཐང་བྱ་བ་ལན་གསུམ་གསུངས། ཅེས་པ་དང་། ཚེ་འདིའི་བདེ་བས་དགོས་པ་མེད། བདེ་བ་
ཆུང་ལ་ཆགས་པ་དེས། །ཆེན་པོའི་བདེ་བ་ཐོབ་མི་སྲིད། ཅེས་སོ། སྡུག་བསྔལ་ཡོད་ན་ཤིན་ཏུ་ལེགས་སྟེ། གཞན་ཡང་སྡུག་
བསྔལ་ཡོན་ཏན་ནི། །སྐྱོ་བས་དྲེག་པ་སེལ་བར་བྱེད། །འཁོར་བ་ལ་ཡང་སྙིང་རྗེ་སྐྱེས། །སྡིག་ལ་འཛེམ་ཞིང་དགེ་ལ་དགའ། །
ཅེས་དང་། བསྟོད་དྲག་གིས་དགོས་པ་མེད་དེ། །བསྟོད་སོགས་དག་གིས་གཡེང་བར་བྱེད། །སྐྱེ་བའི་སེམས་ཀྱང་འཇིགས་

པར་བྱེད། །ཡོན་ཏན་ལྡན་ལ་ཕྲག་དོག་དང་། །ཕུན་སུམ་ཚོགས་པ་ཡང་འཇིག་པར་བྱེད། ཅེས་སོ། བླ་མ་པུ་ཏོ་བའི་ཞལ་
ནས། འཆི་བ་འདི་མ་གོ་ན། ཚེ་ཐུང་པོ་དེ་ཉིད་ལ་སྤྱོད་པ་མི་འདྲ་བ་སྣ་ཚོགས་སྟོན་པ་ཡིན་གསུང་། རྒྱལ་པོ་ལ་གདམས་པའི་
མདོ་ལ་སོགས་པ་འཆི་བ་མི་རྟག་པ་སྟོན་པའི་མདོ་དང་། བསྟན་ཆོས་མང་དུ་བལྟས་ཤིང་བསམ་ན། ཆོས་ཐམས་ཅད་ཀྱི་རྩ་བ་འདི་
ཡིན་གསུངས། མི་རྟག་པ་མ་སྐྱེས་ན། ཆོས་བྱེད་ལོ་བྱས་ཀྱང་ཕལ་ཆེར་ཚེ་འདི་རྩམ་སྟེ། ཞང་གཡེར་པའི་ཞལ་ནས། སྔ་གྲོ་
མི་རྟག་པ་མ་སྐྱེས་ན། །ཉི་མ་ཕྱེད་ན་ཚེ་འདི་པ་ཆ། ཉི་མ་ཕྱེད་ནས་མ་སྐྱེས་ན། དགོང་མོ་ཚེ་འདི་བར་ཆ། ཚེ་འདི་བར་སོང་ན། 
ཅི་བྱས་ཆོས་སུ་མི་འགྲོ་གསུངས། ཆོས་རྗེ་མཁའ་སྐྱོང་གྲགས་པའི་ཞལ་ནས། ཚེ་འདི་བློས་མ་ཐོང་ན་ཅི་བྱས་འཇིག་རྟེན་

༄༅། །གྱི་རྒྱན་དུ་འགྲོ་བས། ཚེ་འདིའི་བདེ་སྐྱིད་སྙན་གསུམ་འདོད་པས། ཀུན་ནས་སློང་བར་སོང་བའི་
ཅི་བྱས་ཆོས་སུ་མི་འགྲོ། ཆོས་མིན་དུ་འགྲོ། ཆོས་ཀྱི་བྱ་བ་མི་བྱེད། མཁས་ཀྱང་ཚེ་འདིའི་མཁས་པ་ཙམ། བཙུན་ཀྱང་
ཚེ་འདིའི་བཙུན་པ་ཙམ། བཟང་ཡང་ཚེ་འདིའི་བཟང་བ་ཙམ། རྟོགས་པ་མཐོ་ཡང་ཚེ་འདིའི་རྟོག་པ་ཙམ། བསྒྲུབ་པར་བཙོན་
ཡང་ཚེ་འདིའི་སྒྲུབ་པའོ། གཞན་དོན་ལ་བརྩོན་ཡང་ཚེ་འདིའི་བྱང་ཆུབ་སེམས་དཔའ་ཙམ་ལས་ཕྱི་མ་གར་འགྲོ་ངེས་པ་མེད་
དེ། དེ་ཙམ་ན་ཆོས་ལ་རྟེན་ནས་སླར་ངན་འགྲོ་ལས་མེད། དེ་བས་ཚེ་འདི་བློས་མ་མཐོང་ན། ཆོས་པ་ཅི་བྱས་ཀྱང་མི་ཕན། 
མཚམས་བཅད་ནས་སྒོ་བཅད་ཀྱང་མི་ཕན། འདག་སྦྱར་བས་རྡོར་སྦྱོར་བྱས་ཀྱང་མི་ཕན། སྨྲ་བཅད་པ་བས་ལྕེ་བཅད་ཀྱང་

མི་ཕན། རས་གོས་བས་གཅེར་བུར་ཕུད་ཀྱང་མི་ཕན། ཆུ་འཐུང་བས་ལྟོག་པར་འདུག་ཀྱང་མི་ཕན། དེ་ཅིན་ཚེ་འདི་ལ་ཕྱི་མིག་གིས་མ་
བལྟས་པའི་ཆོས་ཅིག་དགོས། དེ་ལྟར་ཚེ་འདི་རྩ་བ་ནས་བློས་ཐོང་ན་ཆོས་ཕྱེད་ཡིན་གསུང་། ཚེ་འདི་བློས་ཐོང་བའི་བློ་སྐྱེས་པ་ཙམ་
གྱིས་ལས་ངན་མང་པོ་དག་པར་མཛད། རྗེ་བཙུན་གྲགས་རྒྱལ་གྱིས་སློབ་མ་དགེ་བཤེས་ཁ་རག་པ་བྱ་བའི་ཡོན་ཏན་དང་སྐུ་བསོད་
ནམས་ཆེན་པོ་གཅིག་ལ། མཛོ་བྱུང་ནས་ཐབས་སྣ་ཚོགས་བྱས་ཀྱང་མ་ཕན། སྡུག་བསྔལ་མང་པོ་བྱུང་། ནུབ་གཅིག་བློ་ལ་ནད་
འདིས་མི་ཁྱུར་མི་ཚུད་འདུག་པས། མི་ཁྱུ་ནས་བུད་ངོ་ཤེས་པ་གཅིག་བྱ། ལོངས་སྤྱོད་གང་ཡོད་དགེ་ཕྱོགས་སུ་བཏང་ལ། ང་རང་
སྡོད་ཀྱི་མོ་རྫ་འཕྲང་གིས་རྫ་འོག་ཏུ་བྱ་སྟེ། ལྟོ་བ་ལམ་ཟན་ལ་བྱས་ལ་མ་ཎི་བགྲང་སྙམ་པ་ཅིག་བྱུང་བས། དེའི་ནུབ་མོར་རྨི་ལམ་ལ་

༄༅། །ཁོང་གཙང་པོས་ཁྱེར་བ་ལ། མི་དཀར་པོ་གཅིག་བྱུང་ནས་ཆུ་ནང་ནས་བཏོན་ཏེ། ཉལ་ས་བྱ་སྙམ་པའི་བྲག་
ཐོག་དེར་བཞག་སོང་བས་ལུས་ལ་ཆུ་མང་པོ་ཟག་པ་རྨིས། སད་ཙ་མལ་ཐམས་ཅད་ཆུས་ཁེང་འདུག །མཛེ་ཡང་སང་གི་དྲག་འདུག་
ཟེར། མི་རྟག་པ་བཅོས་མིན་ཅིག་སྐྱེས་ནས། ཆོས་མིན་ཅི་ཡང་མི་བྱེད་པ་ཅིག་འོང་བར་འདུག་སྟེ། འདིའི་ཉམས་མྱོང་རྣམ་དག་
སྐྱེས་པའི་ཆོས་པ་འང་རེ་རེ་ཙམ་དུ་འདུག །པུ་ཏོ་བའི་ཞལ་ནས། ད་ལྟ་མི་རྟག་པ་གཤའ་མར་སྐྱེས་པ། ངེད་ཀྱི་སློབ་དཔོན་གཡེར་བའི་
ཞོང་བཙུན་ཡིན། དེ་ནས་བྲག་རྒྱབ་ཀྱི་གཉེན་སྟོན་ཤག་འབྱུང་ཡིན། དེ་ནས་ཁ་རག་བསྒོམ་ཆུང་ཡིན་གསུངས། ཞང་བཙུན་ལ་
སྙུང་བ་བག་རེ་ཙམ་བྱུང་ནས་སྙད་འདོད་ཡིན། ད་རེས་རང་ཆ་ཆ་གསུང་ནས་ཀ་ཆ་ཕྲ་མོ་ཚུན་གཞན་ལ་བསྔོས་ནས་ང་མ་ཤི་བར་དུ་

གཡར་ཐོང་ཞིག །ཤི་ནས་ཁྱེད་ཀྱི་བསྒོམ་ཞིག་གསུང་ནས་ཞག་རེ་ཡང་མི་བཞུགས་པ་ལྟ་བུའི་སྤྱོད་པས་དུས་རྒྱུན་དུ་མཛད་
གསུང་། བྲག་རྒྱབ་པ་ལ་ཉེར་གནས་ཀྱི་དབྱར་ཤིང་གྲབ་བྱེད་རན་གདའ་ཞུས་པས། དབྱར་སྟོད་མི་སྡོད་ཆ་མེད་པས་ཤིང་བུའི་
གྲབ་ཅི་བྱེད་གསུང་ནས། གཞན་རྩིས་ཡེ་མི་མཛད་གསུངས། ཁ་རག་སྒོམ་ཆུང་ཁ་རག་ཕུག་ནག་གིས་བྲག་ཕུག་ཏུ་བཞུགས་
ཙ་ན། བྲག་ཕུག་གི་སྒོ་ན་ཚེར་ཕུང་ཞིག་ཡོད་པ་ལ་ཡར་འགྲོ་མར་འགྲོ་ནམ་བྱེད་དུས་ན་བཟའ་འཐོག་པས་བཅད་དགོས་སྙམས་ཙ་ན། 
དེ་མ་ཐག་མི་རྟག་པ་ཏུ་རེ་དྲན་ཏེ་འདི་བཅད་ནས་ཅི་བྱེད་ནང་དུ་འགྲོ་འོང་བྱེད་པའི་ངེས་པ་མེད་སྙམས་ནས་མ་བཅད་ཟེར། དེ་བཞིན་དུ་
རང་རེ་རྣམས་ཀྱང་མི་རྟག་པ་ཡང་ཡང་སྒོམ་ལ་དབེན་པ་རེར་བསྡད་དེ། འཆི་ཆིས་ཁོ་ན་བྱེད་དགོས་གསུངས། མི་རྟག་པ་སྒོམ་པ་

༄༅། །ལ་གཞན་ཡང་ཕན་ཡོན་མང་པོ་ཡོད་དེ། མདོ་ལས། མི་རྟག་པ་མང་པོ་བསྒོམ་ན། །སངས་རྒྱས་ཐམས་
ཅད་ལ་མཆོད་པ་བྱས་པ་ཡིན་ནོ། སངས་རྒྱས་ཐམས་ཅད་ཀྱི་བྱིན་གྱིས་རླབས་པ་ཡིན་ནོ། རྗེས་རྣམས་ཀྱི་ནང་ནས་གླང་པོ་ཆེའི་
རྗེས་མཆོག་ཡིན་པ་བཞིན་དུ། བསྒོམ་པའི་འདུ་ཤེས་རྣམས་ཀྱི་མཆོག་ནི་མི་རྟག་པ་ཡིན་ནོ། ཅེས་སོ། གསུམ་པ་འཁོར་བའི་
ཉེས་དམིགས་བསྒོམ་པ་ནི། འཁོར་བ་འདི་སྤྱིར་སྐྱེ་རྒ་ན་འཆིའི་སྡུག་བསྔལ་དང་། བྱེ་བྲག་རིགས་དྲུག་སོ་སོའི་སྡུག་བསྔལ་
འོག་ནས་འབྱུང་བ་ལྟར་ཡང་སྔར་ཡང་དང་ཡང་དུ་མྱོང་། ད་བཟོད་ཡང་ཡང་མྱོང་བར་འགྱུར་བས་ན། རྒྱུ་མི་དགེ་བ་སྤངས། དེའི་རྒྱུ་
ཉོན་མོངས་པ་སྤང་ཞིང་དགེ་བ་ཅི་ནུས་སུ་བསྒྲུབ་པར་བྱའོ། སྙམ་དུ་བསྒོམ་པ་སྔར་བཞིན་ནོ། དམིགས་ཐུན་གཅིག །དེ་ལས་སྐྱེས་

པའི་སྡུག་བསྔལ་ནི། ཆོས་རྗེ་རང་བྱུང་རྡོ་རྗེའི་ཞལ་ནས། མི་གཙང་མུན་ཁང་མངལ་གནས་ནག་པར་ཞུགས་གྱུར་སྟེ། །ཁུ་ཁྲག་
 གཤང་ལྕི་སྲིན་བུའི་ལྕིག་ལྕིག་འདུག་པའི་ས། །དྲི་ངན་ཤིན་ཏུ་མནམ་པའི་ནང་དུ་འགྲེ་ལོག་ཅིང་། །རླུང་འབྱིན་མི་གཙང་ཟ་བར་ཙམ་
ཡང་ནུས་པ་མེད། །འཁྲུལ་འཁོར་བརྩེིར་བཞིན་ཤ་རུས་མྱག་ཤིང་སྐྱེས་པ་དང་། །སར་ལྷུང་ལྤགས་པ་བཤུས་འདྲ་ཉི་ཟེར་འབར་
བ་དང་། །རླུང་གིས་རེག་པས་ཁོང་ནས་གདོང་པས་སྐད་འདོན་ཀྱང་། །ཤིན་ཏུ་སྟོབས་ཆུང་དྲན་པ་སྟོར་བ་བཞིན་ཏུ་འགྱུར། །
གནས་འདིར་མཐོང་ནས་སྐྲག་པར་མི་འགྱུར་ཀྱེ་མ་མཚར། ཅེས་གསུང་པ་ལྟར་ཡིན་ལ། རྒས་ནད་འཆི་བའི་སྡུག་བསྔལ་ནི་
གཞན་ལ་ལྟོས་པས་ཆོག །ཚ་དམྱལ་བརྒྱད་དང་ཉེ་འཁོར་བཅུ་དྲུག་དང་བཅས་པ་ནི། ཅེས་པས། དེ་ལ་ཚ་དམྱལ་བརྒྱད་ཀྱི་

༄༅། །དང་པོ་ཡང་སོས་ནི། །དེ་འགྲོ་བ་རིགས་དྲུག་གིས་ཚིག་ལེའུ་བྱས་པ་ལས། །ཆགས་དང་གཏི་མུག་འཇིགས་
པ་ཁྲོ། །མི་གང་མི་ནི་གསོད་པ་གང་། །གཞན་ཡང་སྐྱེ་བས་གསོད་པ་ནི། །དེ་དག་དམྱལ་བ་ཡང་སོས་འགྲོ། །གོང་གིས་ཕྱིར་ན་
ལོ་སྟོང་ཕྲག །མང་པོ་ཡང་ནི་འདི་དག་ཏུ། །བཏགས་ཤིང་བཏགས་ཤིང་ཡང་སོས་པས། །དེ་ཕྱིར་ཡང་སོས་ཡིན་པར་བཤད། ཐིག་
ནག་ནི། དེ་ཉིད་ལས། ཕ་དང་མ་དང་གྲོགས་དང་བཤེས། །གཤིན་རྗེ་ལ་ནི་ཁུ་བྱེད་ཅིང་། །ཕྲ་མ་རྫུན་ནི་སྨྲ་བའི་མི། །ཐིག་ནག་
དུ་ནི་འགྲོ་བར་འགྱུར། །གང་ཕྱིར་དེ་ནི་ཤིང་བཞིན་དུ། །ཐིག་ནག་བཏབ་ཅིང་སོག་ལེ་དག །འབར་བའི་སོས་ནི་བཤག་བྱེད་དེ། 
དེ་ཕྱིར་ཐིག་ནག་ཡིན་པར་བཤད། ཅེས་སོ། བསྡུས་འཇོམ་ནི། དེ་ཉིད་ལས། རང་དང་ལུག་ཀྱང་ཝ་དག་ཀྱང་། །རི་བོང་བྱི་ལ་རི་དྭགས་ཕག །

གཞན་ཡང་བསྐྱེད་ནས་གསོད་བྱས་ནས། །ལུས་ཅན་བསྡུས་འཇོམ་འགྲོ་བར་འགྱུར། །གང་ཕྱིར་བསྡུས་ནས་དེར་དོར་ནས། །
ཡང་དག་སྲེག་པར་བྱེད་པ་ན། །དེ་ཡི་ཕྱིར་ན་བསྡུས་འཇོམ་སྟེ། །དེ་ལྟར་མིང་ནི་དོན་མཐུན་གྲགས། ཅེས་སོ། ངུ་འབོད་ནི། དེ་
ཉིད་ལས། འདིར་ནི་ལུས་ཅན་རྣམ་དག་གིས། །ལུས་ངག་ཡིད་གསུམ་ཉོན་མོངས་བྱེད། །གང་དག་ལྷད་འཇུག་གཞལ་གཡོ་
བྱེད། །མི་དེ་དག་ནི་དུ་འབོད་འགྲོ། །དེར་ནི་དྲག་པོའི་མེ་དག་གིས། །རྒྱུན་མི་ཆད་པར་སྲེག་པར་བྱེད། །གང་ཕྱིར་སྐད་ངན་
གྲགས་འབྱིན་པ། །དེ་ཕྱིར་དེ་ནི་ངུ་འབོད་ཡིན། །ཅེས་སོ། ངུ་འབོད་ཆེན་པོ་ནི། དེ་ཉིད་ལས། གང་གི་ལྷ་དང་བྲམ་ཟེ་དང་། །
བླ་མའི་རྫས་འཕྲོག་སྡུག་བསྔལ་བྱས། །གང་དག་གཏམ་པོ་འཕྲོག་བྱེད་པ། །དེ་དག་ངུ་འབོད་ཆེན་པོར་འགྲོ། །མེར་བསྲེག་

༄༅། །ལ་ནི་དྲག་ཕྱིར་དང་། །ངུ་འབོད་པ་ཡང་ཆེ་ཕྱིར་དང་། །ལྕེ་ཞིང་ཆེ་བ་ཉིད་ཀྱི་ཕྱིར། །དེ་ནི་ངུ་འབོད་ཆེན་པོ་
ཡིན། །ཅེས་སོ། ཚ་བ་ནི། དེ་ཉིད་ལས། ནགས་ལོག་ལ་སོགས་མེ་བཏང་དང་། །ལས་དེ་དག་ལ་འཇུག་བྱེད་གང་། །སྐྱེས་
དགུ་དག་ལ་མེ་འབར་བས། །རབ་ཏུ་ཚ་ཞིང་བསྲེག་པར་སྣང་། །གང་ཕྱིར་རྟག་ཏུ་མེས་གདུང་བས། །དྲག་པོ་སྐྱེ་བ་དེའི་ཕྱིར། །
འཇིག་རྟེན་ཏུ་ནི་ཚ་བའི་མེས། །དོན་དང་མཐུན་པར་གྲགས་པ་ཡིན། །ཅེས་སོ། རབ་ཏུ་ཚ་བ་ནི། དེ་ཉིད་ལས། མེད་པར་
ལྟ་བ་གང་ཞིག་གིས། །ཆོས་དང་ཆོས་མིན་ལོག་སྟོན་ཅིང་། །གཞན་དག་ལ་ནི་ཉོན་མོངས་བྱེད།དེ་ནི་རབ་ཏུ་ཚ་བར་བསྲེགས། །
མེ་ནི་རབ་ཏུ་དྲག་པོ་ཡིས། །དེར་འཁོར་སེམས་ཅན་རབ་ཚ་བྱེད། །ཚ་བ་ཕུལ་དུ་ཕྱིན་པ་སྟེ། །དེ་ཕྱིར་རབ་ཏུ་ཚབས་གདུང་། ཅེས་

སོ༑ མནར་མེད་པ་ནི། དེ་ཉིད་ལས། ཡོན་ཏན་དག་གི་ཆེ་བ་ལས། །གནོད་པ་དྲག་པོ་བྱས་པའམ། །ཕ་མ་བླ་མ་བསད་བྱས་
ནས། །ངེས་པར་བསྐལ་པར་མནར་མེད་ཚེ། །གང་ཕྱིར་བདེ་བའི་སྐབས་མེད་པས། །དེ་ཕྱིར་མནར་མེད་ཡིན་པར་བཤད། །
ཅེས་སོ། མདོ་དྲན་པ་ཉེར་བཞག་ལས། ལུས་ཀྱི་ལས་གསུམ་རིམ་བཞིན་རྒྱུ། །ཡང་སོས་སོགས་ལ་གསུམ་དུ་སྐྱེས། །
ཆང་གི་ངུ་འབོད་དང་། རྫུན་གྱི་ངུ་འབོད་ཆེན་པོ། ལོག་ལྟས་ཚ་བ། དགེ་སློང་མ་སུན་ཕྱུང་བས་རབ་ཏུ་ཚ་བ། མཚམས་མེད་ཀྱིས་
མནར་མེད་དུ་སྐྱེ་བར་བཤད་དོ། ཉེ་འཁོར་བཅུ་དྲུག་ནི། མེ་མ་མུར་གྱི་འོབ་དང་། རོ་མྱག་གིས་འདམ་དང་། མཚོན་ཆའི་ཆར་པ་
དང་། ཐལ་ཚན་གྱི་ཆུ་བོ་རབ་མེད་བཞིས་ཕྱོགས་ཀུན་ཏུ་བསྐོར་བས་ཕྱོགས་བཞིའི་དབང་གིས་བཅུ་དྲུག་གོ །དེར་སྐྱེས་པའི་

༄༅། །རྒྱུ་ནི། དེ་ཉིད་ལས། གང་ཞིག་བརྟུལ་ཞུགས་བཟང་མནོས་ན། །ལེགས་པར་འཛིན་པ་མི་བྱེད་པ། །དེ་
ནི་ངེས་པ་ཤ་དང་རུས། །འཇིགས་པའི་མེ་མ་མུར་སོགས་སྲེག །ཅེས་སོ། ཉེ་ཚེ་བ་ནི། ཟས་དང་གོས་དང་གནས་ཁང་མེ་འབར་
བ་ལ་སོགས་པ་སྡུག་བསྔལ་དུ་མ་ལ་ལོངས་སྤྱོད་པ་ཡོད་དོ། གྲང་དམྱལ་བརྒྱད་དུ་སྐྱེས་པའི་རྒྱུ་ནི། དེ་ཉིད་ལས། རྒྱལ་བ་ལ་
ཕུལ་བའི་མར་དང་། དགེ་འདུན་ཀྱིས་ནི་སྒྲོན་མེ་འམ། །ཤིང་བརྐུས་གནས་ཁང་བཤིག་པ་དང་། །ཆོས་འཆད་པ་ཡི་གནས་ཁང་
བཤིག །གྲང་པའི་དུས་སུ་གོས་འཕྲོག་དང་། །ཆུ་བླུག་པ་ཡི་གྲང་དམྱལ་སྐྱེས། ཅེས་སོ། སྡུག་བསྔལ་ནི་གངས་ཀྱིས་ནང་དུ་
གཅེར་བུར་གནས་ལ་སྟེང་ན་ཆུའི་བུམ་པ་ཤིན་ཏུ་གྲང་བ་མང་པོ་བླུག་པས་ལུས་ལ་ཆུ་བུར་འབྱུང་བ་དང་། ཆུ་བུར་རྡོལ་བ་ལས་ཁྲག་རྣག་

འཛག་པ་དང་། ཁ་ནས་ཨ་ཆུ་ཟེར་བ་དང་། ཀྱི་ཧུད་ཟེར་བ་དང་། སོ་ཏམ་ཏམ་འདེབ་པ་དང་། ལུས་ཚལ་པ་བརྒྱད་དུ་གས་པ་དང་། 
བཅུ་དྲུག་ཏུ་གས་པ་དང་། སུམ་ཅུ་རྩ་གཉིས་ལ་སོགས་པར་གས་ཀྱང་འཆི་མི་ཉེན་པའོ། བཤེས་སྤྲིང་ལས། འདི་ན་ཉིན་གཅིག་
མདུང་ཐུང་སུམ་བརྒྱ་ཡིས། །རབ་ཏུ་དྲག་བཏབ་སྡུག་བསྔལ་གང་ལགས་པ། དེ་ནི་དམྱལ་བའི་སྡུག་བསྔལ་ཚུང་ངུ་ཡིས། །
འོར་ཡང་མི་ཕོད་ཆར་ཡང་མི་ཕོད་དོ། ཅེས་སོ། ཡི་དྭགས་སུ་སྐྱེ་བའི་རྒྱུ་ནི། དེ་ཉིད་ལས། འཕྲོག་པ་སེར་སྣ་ཤས་ཆེ་
ཞིང་། །ཟང་ཟིང་མི་འཇིགས་ཆོས་མི་སྦྱིན། །ཚུལ་ཁྲིམས་སྲུང་བར་མ་བྱེད་པས། །ཡི་དྭགས་གནས་སུ་བཀྲེས་སྐོམ་
འགྱུར། ཅེས་སོ། སྡུག་བསྔལ་ནི། བཤེས་སྤྲིང་ལས། ཡི་དྭགས་རྣམས་ཀྱང་སོས་ཁའི་དུས་སུ་ནི། །ཟླ་བའང་ཚ་ལ་རྒུ་

༄༅། །ནི་ཉི་མའང་གྲང་། །ལྗོན་ཤིང་འབྲས་བུ་མེད་འགྱུར་དེ་དག་གིས། །བལྟས་པ་ཙམ་གྱི་ཆུ་ཀླུང་ཡང་སྐམ་
པར་འགྱུར། །ཁ་ཅིག་ཁ་ནི་ཁབ་མིག་ཙམ་པ་ལ། །ལྟོ་བ་རིའི་ལྟོ་ཙམ་བཀྲེས་པས་ཉེན། །མི་གཙང་གྱི་ནར་བོར་བ་ཅུང་
ཟད་ཙམ། །འཚལ་བའི་མཐུ་དང་ལྡན་པ་མ་ལགས་སོ། དུད་འགྲོ་སྐྱེས་པའི་རྒྱུ་ནི། དེ་ཉིད་ལས། ལུས་ངག་ཡིད་གསུམ་
གྱིས་འབྲིང་དུ་སྤྱད། །དུག་གསུམ་གཡེལ་བའི་ལས་བྱས་དང་། །མི་རིག་སྟེར་དང་བྱོལ་སོང་ཁྲོ། །དུད་འགྲོར་བདག་ཉིད་སྨོན་
པ་དང་། །ཕྱུག་འདྲ་སོང་ངོ་ངག་ཏུ་སྨྲས། །འདི་བཅུས་དུད་འགྲོ་སྐྱེ་བར་འགྱུར། ཅེས་སོ། སྡུག་བསྔལ་ནི། བཤེས་སྤྲིང་
ལས། དུད་འགྲོའི་སྐྱེ་གནས་སུ་ཡང་གསོད་པ་དང་། འཆིང་དུ་རྟེན་ལོག་སྣ་ཚོགས་པ། །ཞི་འགྱུར་དགེ་བ་སྤོང་བ་རྣམས་ལ་ནི། །

གཅིག་གིས་གཅིག་ཟ་ཤིན་ཏུ་མི་བཟོད་འབྱུང་། །ཁ་ཅིག་མུ་སྟེག་བལ་དང་རུས་པ་དང་། །ཤ་དང་ལྤགས་པའི་ཆེད་དུ་འཆི་
བར་འགྱུར། །དབང་མེད་གཞན་དག་མཚོན་ཆ་རྣོན་པོ་དང་། །ལྕགས་དང་ལྕགས་ཀྱུས་བཏབ་སྟེ་བྲན་དུ་བཀོལ། ཅེས་སོ། 
མིར་སྐྱེ་བའི་རྒྱུ་ནི། དེ་ཉིད་ལས་འཆི་ཁར་བདེ་བའི་ཆོས་བསྟན་ནས། །དགའ་ཤིང་དཀོན་མཆོག་མཐོང་བ་དང་། །ཆོས་ཐོས་
ཆོས་རྟོག་གྱུར་ཅིག་ཅེས། །སྨོན་ལམ་འདེབས་པས་མིར་སྐྱེའོ། ཅེས་སོ། སྡུག་བསྔལ་ནི། དགྲ་དང་འཕྲད་པ་དང་། 
གཉེན་དང་བྲལ་བ་ལ་སོགས་དཔག་ཏུ་མེད་དོ། ལྷ་མིན་དུ་སྐྱེ་བའི་རྒྱུ་ནི། དེ་ཉིད་ལས། རྟག་པར་གཡོ་རྒྱུ་སྤྱོད་བྱེད་ཅིང་། 
སྡིག་པ་ཆེན་པོ་མ་བྱས་པས། །འཐབ་ལ་དགའ་ཞིང་དབྱེན་བྱེད་པ། །དེ་ནི་ལྷ་མིན་གནས་སུ་སྐྱེས། ཅེས་སོ། ལྷ་མིན་

༄༅། །ལ་ཡང་། ལྷ་ཡི་དཔལ་འབྱོར་ལ། ཕྲག་པ་དོག་པས་ཡིད་ཀྱིས་སྡུག་བསྔལ་དང་། འཐབ་པ་དང་ལུས་བཅད་
ཅིང་འདྲལ་བ་ལ་སོགས་སྡུག་བསྔལ་མང་སྟེ། བཤེས་སྤྲིང་ལས། ལྷ་མིན་དག་ལ་འང་རང་བཞིན་གྱི་ལྷ་ཡི་དཔལ་ལ་སྡང་ཕྱིར་
ཡིད་ཀྱི་སྡུག་བསྔལ་ཆེ། དེ་དག་བློ་དང་ལྡན་ཡང་འགྲོ་བའི་ཡིང་སྒྲིབ་པས་བདེན་པ་མཐོང་བ་མ་མཆིས་སོ། ཅེས་པ་དང་། ལྷར་སྐྱེ་
བའི་རྒྱུ་ནི། དེ་ཉིད་ལས། སྦྱིན་དང་ཚུལ་ཁྲིམས་རྣམ་པར་དག་པ་དང་། ཆོས་ཉན་ལ་སྤྲོ་དགེ་བཅུ་སྤྱོད། །འཆི་ཁར་སྐུ་གཟུགས་
མཐོང་བ་ནི། །ལྷ་ཡི་གནས་སུ་སྐྱེ་བར་འགྱུར། ཅེས་སོ། སྡུག་བསྔལ་ནི་འདོད་ལྷ་རྣམས་ལའང་འཆི་ལྟས་ཀྱི་ཟིན་པ་ན། དམྱལ་
བའི་ལུས་ཀྱི་སྡུག་བསྔལ་ཆེ་བ་ཡོད་པར་གསུང་སྟེ། བཤེས་སྤྲིང་ལས། མཐོ་རིས་ནའང་བདེ་ཆེན་དེ་དག་གིས། །འཆི་འཕོ་

སྡུག་བསྔལ་ཉིད་ནི་དེ་བས་ཆེ། ཅེས་སོ། ཁམས་གོང་མ་གཉིས་ལ་རེ་ཞིག་སྡུག་བསྔལ་མེད་ཀྱང་། བྱ་ནམ་མཁར་འཕུར་བ་ངེས་
པར་ས་ལ་བབ་པ་བཞིན་དུ། སླར་འོག་ཏུ་ལྷུང་ནས་སྡུག་བསྔལ་མྱོང་བར་འགྱུར་སྟེ། བཤེས་སྤྲིང་ལས། ཚངྶ་ཉིད་ཆགས་བྲལ་
བདེ་བ་ཐོབ་ནས་ལྷར། །མནར་མེད་མེ་ཡི་བུད་ཤིང་འགྱུར་བ་ཡིས། །སྡུག་བསྔལ་རྒྱུན་མི་ཆད་པ་བརྟེན་འཚལ་ལོ། ཅེས་
གསུངས་སོ། དེ་ལས་སྡུག་བསྔལ་འབྱུང་ཚུལ་ཇི་ལྟར་སྙམས་ན། རང་བཞིན་གྱི་ཁ་ན་མ་ཐོ་བ་མི་དགེ་བ་བཅུ་པོ་རེ་རེ་ཡང་། 
རྣམ་སྨིན་གྱི་འབྲས་བུ་ངན་སོང་གསུམ་དུ་འཕེན་པར་བྱེད་ཅིང་། བདག་པོའི་དབང་གིས་འབྲས་བུ་ནི་ཕྱི་རོལ་ཁོ་ན་ལ་སྨིན་ཏེ། རིན་
ཆེན་ཕྲེང་བ་ལས། གསོད་པས་གཟི་བརྗིད་ཆུང་བ་བརྐུས་པ་ཡིས། སེར་བ་དང་བཙའ་ཆར་འདོད་ལོག་གིས། །རྡུལ་འཁྲིགས་

༄༅། །ཅན་དུ་འགྱུར་བ་སྟེ་སད་ཀྱིས་ཁྱེར་བའོ། གྱུར་རྫུན་གྱིས་ནི། དྲི་བཟང་ངན་ཕྲ་མས་མཐོ་དམན་འབྲས་བུ་ཅན་
དུ་འགྱུར་བའོ། རྩུབ་པོས་ཚ་རྒོད་ཅན་ནི། རོ་མི་ཞིམ་པའོ། དགོན་སྡོང་ཐ་ཆད་སྡིག་པ་ཅན། ངག་འཁྱལ་བས་དུས་ལོག བརྣབ་
སེམས་ཀྱིས། འབྲས་བུ་ཁ་དང་ལོག་ལྟ་ནི། །འབྲས་བུ་ཆུང་བ་མེད་པར་འགྱུར། ཅེས་སོ། རྒྱུ་མཐུན་ནི། དབུ་མ་རིན་ཆེན་
ཕྲེང་བ་ལས། སྲོག་གཅོད་པ་ནི་ཚེ་ཐུང་འགྱུར། །མ་བྱིན་ལེན་པས་ནོར་དང་བྲལ། །བྱི་ཕོ་བྱས་པས་དགྲ་དང་བཅས། །རྫུན་དུ་
སྨྲས་པས་བཀུར་བ་མང་། །ཕྲ་མའི་ས་ནི་བཤེས་དང་འབྱེད། །འཁྱལ་པའི་ས་ནི་ངག་མི་བཙུན། །ཚིག་རྩུབ་པས་ནི་མི་སྙན་ཐོས། །
བརྣབ་སེམས་ཡིད་ལ་རེ་བ་འཛོམ། །གནོད་སེམས་འཇིག་པ་སྦྱིན་པར་མཛད། །ལོག་པར་བལྟ་བ་ལྟས་ངན་ཉིད། ཅེས་སོ། 

རྒྱ་ཆེར་ནི། མདོ་དྲན་པ་ཉེར་བཞག་དུ་བལྟ་བའོ། བཅས་པའི་ཁ་ནས་མ་ཐོ་བ་རེ་རེས་ཀྱང་། སྡུག་བསྔལ་བསྐྱེད་པའི་ཚུལ་དང་། །
རྒྱུ་འབྲས་ཞིབ་པ་ནི། ལྟུང་བ་སྡེ་ལྔའི་དགེ་བ་དང་། མི་དགེ་བའི་འབྲས་བུ་བརྟག་པའི་མདོ་དང་། འཕག་པ་ཚུལ་ཁྲིམས་ཉམས་
པའི་རྣམ་པར་སྨིན་པ་ཅི་ཡང་བསྟན་པའི་མདོ་དང་། འདུལ་བ་ལུང་དང་། མདོ་སྡེ་ལས་ཀྱི་མེ་ལོང་དང་། མདོ་སྡེ་འཛོང་བླུན་
དང་། ཐེག་པ་ཆེན་པོའི་མདོ་རྣམས་སུ་རྒྱ་ཆེར་གསུང་པས། དེར་ལྟ་བར་བྱའོ། བཀའ་གདམ་གྱི་བླ་མ་དག་གི་ཞལ་ནས། 
ཕན་ཡོན་ཆེ་བ་བག་རེ་ཐོས་ནས། བློ་བདེ་བ་འོང་བའི་ཕྱིར། རྒྱས་པར་དྲན་པ་ཉེར་བཞག་ལ་བལྟ་དགོས། ཞེས་གསུངས་སོ། 
སྤྱིར་རྒྱུ་དགེ་བ་ལ་འབྲས་བུ་བདེ་བར་འབྱུང་ལ། རྒྱུ་དགེ་སྡིག་འདྲེས་མ་ལས་འབྲས་བུ་བདེ་སྡུག་འདྲེས་མ་བྱུང་བ་ནི། རྣ་བ་བྱེ་

༄༅། །བ་རིས། ཉི་ཚེ་བའི་དམྱལ་བའི་གནས་སུ་ཕྱིན་པས། མཁར་བཟང་པོ་གཅིག་གི་ནང་ན་བུད་མེད་རིན་ཆེན་
མང་པོའི་རྒྱན་པ་གཅིག་འདུག་པ། དེ་ལ་ཟས་སློང་བས་ནང་དུ་བོས་ཏེ། ཟས་བཟང་པོ་མང་པོ་བྱིན། དེ་ནས་ཁྲི་གཅིག་གི་ཟུར་
བཞིན་ཡི་དྭགས་བཞི་བཏག་འདུག །འདི་པ་ལ་ཅི་ཡང་མ་སྟེར་ཟེར་ནས་སྒོར་ལོང་། སྙིང་རྗེ་ནས་ཅུང་ཟད་བྱིན་པས་ཁོང་ཚོ་
སྡུག་བསྔལ་མང་པོ་བྱུང་། མོ་ན་རེ་འདི་ཚོ་ཟོས་པས་ཆོག་ན་ངས་ཅི་མི་སྟེར་ཟེར། ཁྱེད་རྣམས་ལ་ཁྱད་པར་འདི་ཙམ་འབྱུང་བ་ཅི་
ཡིན་དྲིས་པས། སྐྱེ་བ་སྔ་མ་དེད་རྣམས་བཟའ་མི་ཡིན། ཁོང་ཚོ་ཞིང་ལས་ལ་སོང་བའི་དྲོ་ཆས་ཟིན་པ་དང་། དགེ་སློང་ཞིག 
སྒོར་བྱུང་ནས་དེ་ལ་ཐམས་ཅད་དྲོང་སྟེ། དྲོ་བ་སྐྱར་ནས་གཡོས་པས་ཉི་མ་ཕྱི་མོར་སོང་བས། ཁོང་ཚོ་ཁྲོས་པས། སྔར་གྱི་ལོ་

རྒྱུས་བརྗོད་པས། ཁོང་ཚོས་དགེ་སློང་ལ་ཚིག་ངན་སྨྲས། དེས་ཁོང་ཚོའི་ཚིག་ངན་གྱི་རྣམ་སྨིན་མཐོང་ཞིང་སྐྱེ་བར་གྱུར་ཅིག །ཅེས་
སྨོན་ལམ་བཏབ་པས་ངེད་ཚོ་འདིར་སྐྱེས་པ་ཡིན། དེ་མིན་ན་ང་ལྷར་སྐྱེ་བར་འདུག་ཟེར་རོ། ཡང་ཁང་པ་གཉིས་སུ་ཕྱིན་པས། 
གཅིག་ན་ཁྱེའུ་གཅིག་བུད་མེད་མཛེས་མ་བཞིའི་ཉིན་མོ་ལྷས་མཆོད་ཅིང་། ནུབ་མོ་དེ་བཞི་སྤྱང་མོ་བཞིར་གྱུར་ནས་དེ་ཟ་ཞིང་འདུག་པས་
གཅིག་ན་དེ་ལས་བཟློག་པ་གཅིག་འདུག། །དེའི་རྒྱུ་དྲིས་པས། སྔ་མ་སྨད་འཚོང་མ་ཡིན་པས་ཉིན་མོ་བསྡམ་པ་སྲུང་། ནུབ་མོ་མ་
སྲུང་བས་དེ་ལྟར་གྱུར། གཅིག་ཤན་པ་ཡིན་པས་ཉིན་མོ་མ་སྲུང་མཚན་མོ་སྲུང་བས་འདི་ལྟར་འགྱུར་ཟེར། འོ་ན་དགེ་སྡིག་ལས་
བདེ་སྡུག་འང་འབྱུང་ན། ད་ལྟ་སྡིག་ཅན་བདེ་བ་དང་། དགེ་བ་ཅན་ལ་སྡུག་བསྔལ་འབྱུང་བ་སྣང་བ་དེ་རྣམས་ནི། ད་ལྟའི་སྡུག་བསྔལ་

༄༅། །སྔོན་གྱི་རྣམ་སྨིན་ཏེ། སྔ་མ་ཅི་བྱས་རང་གི་ལུས་ལ་ལྟོས། ཅེས་སོ། ད་ལྟ་དགེ་སྡིག་བྱས་པས་སྟོབས་
ཆེན་རེ་ཙམ་མ་གཏོག་ཕྱི་མ་ཕན་དུ་བྱུང་སྟེ། ཕྱི་མ་གར་འགྲོ་རང་གི་ལས་ལ་དྲིས། ཅེས་སོ། འཕགས་པ་ཀ་ཏ་ཡ་ན་ལ། རྒན་
མོ་གཅིག་གིས་ཆུ་ལྷུང་ཟད་གང་ཕུལ་བས་ལྷར་སྐྱེས་པར་བཤད། པདྨ་དཀར་པོ་ལས། སངས་རྒྱས་ལ་དམིགས་ནས་ཐང་ནས་
མེ་ཏོག་གཅིག་ནམ་མཁར་གཏོར་ནའང་། སྔོན་གྱི་མཐའ་མི་མངོན་པ་དེ་ཙམ་གྱིས། བསྐལ་པར་འཁོར་བའི་ཚེ། བརྒྱ་བྱིན་དང་འཁོར་
ལོ་བསྒྱུར་རྒྱལ་ཐོབ་པའི་མཐའ་མི་རྙེད། ཅེས་སོ། འདུལ་བ་ལུང་ལས། དགེ་བ་ཆུང་ངུ་དག་ལ་ཡང་། མི་ཕན་སྙམ་དུ་
བརྙས་མི་བྱ། །ཆུའི་ཐིག་པ་བསོག་པ་ཡི། །སྣོད་ཆེན་རིམ་གྱི་གང་བར་འགྱུར། །ཅེས་སོ། མི་དགེ་བ་ལ་ཡང་། ངག་གིས་

ཉེས་བྱས་ཕྲ་མོ་རེ་རེས་ཀྱང་། སྐྱེ་བ་མང་པོར་སྡུག་བསྔལ་མྱོང་བར་གསུང་སྟེ། དགེ་སློང་མ་ཞིག་གིས་གྲོགས་རྣམས་ལ། ཁྱི་མོ་ཁྱོད་
ཚོས་བྱས་པས། སྐྱེ་བ་ལྔ་བརྒྱར་ཁྱི་མོར་སྐྱེས་པ་དང་། དགེ་སློང་མ་བཞུད་པའི་རྩིག་ངོས་དང་། །ཀ་བ་ལ་ངར་སྣབ་བསྐུས་
པས། རྩིག་པ་ལྟ་བུ་དང་། ཀ་བ་ལྟ་བུའི་དམྱལ་བར་སྐྱེས་པར་གསུང་སྟེ། འདུལ་བ་ལུང་ལས། སྡིག་པ་ཆུང་ངུ་དག་ལ་ཡང་། 
མི་གནོད་སྙམ་དུ་བརྙས་མི་བྱ། །མེ་སྟག་ཆུང་ངུ་དག་གིས་ཀྱང་། །རྩ་ཕུང་རི་ཙམ་བསྲེག་པར་བྱེད། ཅེས་སོ། དགེ་སྡིག་ཆེ་ཆུང་
གི་ཁྱད་པར་གང་ཡིན་སྙམ་ན་སྦྱོར་དངོས་གསུམ་ཚང་ན་ཆེ། གཉིས་ཀྱི་འབྲིང་། གཅིག་གིས་ཆུང་བའོ། ཞེས་བདག་གི་བླ་མ་
ཆོས་ཀྱི་སྤྱན་ཅན་གྱིས་གསུངས་སོ། དེ་ལྟར་སྔོན་འགྲོ་ལ་འབད་པས་གནད་དུ་སོང་བའི་རྟག་འབྱུང་སྟེ། དལ་འབྱོར་རྙེད་

༄༅། །དཀའ་བསྒོམ་པའི་ཉིན་མཚན་ཆོས་ལ་བརྩོན་པ་འབྱུང་། འཆི་བ་མི་རྟག་པ་སྒོམ་པས་ཚེ་འདི་
བློའི་ཐོང་སྙམ་པ་འབྱུང་། འཁོར་བའི་ཉེས་དམིགས་སྒོམ་པས་འཁོར་བ་ལ་ཞེན་པ་ལོག་པ་འབྱུང་། ལས་རྒྱུ་འབྲས་
སྒོམ་པས་བླང་དོར་ལ་སྤྲོ་བ་འབྱུང་བའོ། ཅེས་གསུངས་སོ། སྤྱི་དོན་གཉིས་པ་སྔོན་འགྲོ་སྦྱོར་བའི་ཆོས་ཀྱི་རྒྱུད་ཡོངས་
སུ་སྦྱོང་བ་ལ་བདུན་སྟེ། ཕྱི་པ་མུ་སྟེག་པ་ནང་པ་སངས་རྒྱས་གཉིས་ཤན་འབྱེད་ཅིང་དཀོན་མཆོག་གསུམ་གྱི་སྐྱབས་འོག་
ཏུ་ཚུད་ངེས་པའི་སྐྱབས་འགྲོའི་ཁྲིད། ཐེག་པ་ཆེ་ཆུང་ཤན་འབྱེད་ཅིང་། གནས་སྐབས་དང་མཐར་ཐུགས་གཞན་དོན་ཕུན་
སུམ་ཚོགས་པའི་ཆེད་དུ་སེམས་བསྐྱེད་ཀྱི་ཁྲིད། སྒྲིབ་པ་དག་པར་བྱེད་པ་ལ་ཡི་གེ་བརྒྱ་པའི་སྒོམ་བཟླས་ཀྱི་ཁྲིད། 

ཚོགས་གཉིས་རྫོགས་པར་བྱེད་པ་མཎྜལ་གྱི་ཁྲིད། བྱིན་རླབས་འཇུག་པར་བྱེད་པ་ལ་བླ་མའི་རྣལ་འབྱོར་གྱིས་ཁྲིད། བར་ཆད་
བསལ་ཕྱིར་ཧཱུྃ་རིང་བགྲང་བའི་ཁྲིད། རླུང་སེམས་བཙན་ཐབས་སུ་སྦྱང་བ་ལ་མ་སྒོམ་འཕོ་བའི་ཁྲིད་དང་བདུན་ནོ། དང་པོ་ཕྱི་པ་
མུ་སྟེག་པ་དང་ནང་པ་སངས་རྒྱས་གཉིས་ཤན་འབྱེད་ཅིང་དཀོན་མཆོག་གསུམ་གྱི་སྐྱབས་འོག་ཏུ་ཚུད་ངེས་པའི་དོན་དུ་སྐྱབས་
སུ་འགྲོ་བའི་ཁྲིད་ནི། མདུན་གྱི་ནམ་མཁའི་གནས་སུ་པདྨ་དང་ཟ་བའི་གདན་ལ། མ་ཅིག་ལབ་ཀྱི་སྒྲོན་མ་ལ། གྲུབ་ཐོབ་
གཅོད་ཀྱི་བརྒྱུད་པ་རྣམས་དང་། བླ་མ་ཡི་དམ་མཁའ་འགྲོ་ཆོས་སྐྱོངས་སྲུང་མའི་ཚོགས་ཀྱིས་བཀྲ་དཔུང་ངེ་འོད་ཐིབས་སེ་བསྐོར་
ནས་རང་ལ་ཞལ་གྱིས་ཕྱོགས། སྤྱན་གྱིས་གཟིགས་ཐུགས་ཀྱི་དགོང་ནས་བཞུགས་པར་བསྒོམ་ཞིང་འདི་སྐད་བརྗོད། བདག་

༄༅། །ཅག་རྣམས་ལ་སྡང་བར་བྱེད་པའི་དགྲ། གནོད་པར་བྱེད་པའི་བགེགས། ཐར་པ་དང་ཐམས་ཅད་མཁྱེན་པ་
སྒྲུབ་པ་ལ་བར་ཆད་བྱེད་པའི་གདོན་བགེགས་རྣམས་ཀྱི་ཐོག་དྲངས། ནམ་མཁའ་དང་མཉམ་པའི་སེམས་ཅན་ཐམས་ཅད་བླ་མ་
ལ་སྐྱབས་སུ་མཆིའོ། སངས་རྒྱས་ལ་སྐྱབས་སུ༴ ཆོས་ལ༴ དགེ་འདུན༴ མ་ཅིག་ལབ་ཀྱི་སྒྲོན་མ་ལ༴ གྲུབ་ཐོབ་གཅོད་ཀྱི་
བརྒྱུད་པ་རྣམས་ལ༴ རྟོག་ལྡན་ཉམས་ཀྱི་བརྒྱུད་པ་ལ༴ མཁའ་འགྲོ་ཆོས་སྐྱོང་སྲུང་མའི་ཚོགས་དང་བཅས་པ་རྣམས་ལ༴ དེ་ལྟར་
བྱེད་པ་ཚར་ནས་ཐུན་མོང་མ་ཡིན་པའི་སྐྱབས་འགྲོ་དང་། ཡན་ལག་བརྒྱད་པ་ཚར་ཅིག་བྱེད་པ་ནི་འདི་སྐད་དོ། ན་མོ་གཉན་ས་འདིར་གནས་ཀྱི་ལྷ་འདྲེ་
དང་། །བདག་ལ་ཆོ་འཕྲུལ་བསྟན་པའི་ནད་གདོན་རྣམས། །མ་མི་མིན་ཡེ་ཤེས་ཀྱི་མཁའ་འགྲོ་མ། །མ་ལབ་སྒྲོན་ཁྱེད་ལ་སྐྱབས་

སུ་མཆིའོ། །རང་རིག་ཡེ་ཤེས་སྟོན་མཛད་པའི། །བླ་མ་རྣམས་ལ་སྐྱབས་སུ༴ དངོས་གྲུབ་ངེས་པར་སྟེར་མཛད་པའི། །ཡི་དམ་
རྣམས་ལ༴ བརྩེ་གདུང་དམ་ཚིག་ལྡན་མཛད་པ། །མཁའ་འགྲོ་རྣམས་ལ༴ བགེགས་དང་བར་ཆད་ཞི་མཛད་པའི། །ཆོས་སྐྱོང་
རྣམས་ལ༴ སྤང་རྟོག་ཕུན་སུམ་ཚོགས་པ་ཡི། །སངས་རྒྱས་རྣམས་ལ༴ ཞི་གྱུར་འདོད་ཆགས་བྲལ་བ་ཡི། །དམ་ཆོས་རྣམས་
ལ༴ གང་ལ་ཕུལ་བའི་དོན་ཆེ་བའི། །དགེ་འདུན་རྣམས་ལ༴ གཞོན་ནུའི་མཛེས་ཚུལ་ཡོན་ཏན་ལྡན། །འཇམ་པའི་དབྱངས་
ལ༴ ངེས་པར་སྙིང་རྗེ་བསྐྱེད་པ་ཡི། །སྤྱན་རས་གཟིགས་ལ༴ མཐུ་སྟོབས་ཆེན་པོ་གདུག་པ་འདུལ། །རྡོ་རྗེ་བསྣམས་ལ༴ 
ཅི་སྲིད་ས་སྙིང་པོ་བྱང་ཆུབ་བར། །ཁྱེད་རྣམས་ལ་ནི་སྐྱབས་སུ་མཆིའོ། །ཁྱེད་རྣམས་ལ་ནི་གསོལ་བ་འདེབས། །ཁྱེད་རྣམས་

༄༅། །ལ་ནི་རྟེན་བཅའོ། །འདོད་ཡོན་ལྔ་ཡི་མཆོད་པ་འབུལ། །ཕུང་པོ་ལྔ་པོར་མཆོད་པར་བཞེས། །སྡིག་པ་
ཐམས་ཅད་སོ་སོར་བཤགས། འགྲོ་བའི་དགེ་ལ་རྗེས་ཡི་རང་། །ཆོས་ཀྱི་འཁོར་ལོ་བསྐོར་དུག་སོལ། །མྱ་ངན་མི་འདའ་གསོལ་བ་འདེབས། །
དགེ་དེས་སེམས་ཅན་བདེ་གྱུར་ཅིག །རྫོགས་སངས་རྒྱས་པར་སེམས་བསྐྱེད་དོ། ཅེས་པས། མ་ཅིག་གིས་མཛད་པའི་སྐྱབས་འགྲོ་ཡན་ལག་
བརྒྱད་པ་བྱ་བ་ཡིན་ནོ། གཉིས་པ་ཐེག་པ་ཆེ་ཆུང་ཤན་འབྱིད་ཅིང་། གནས་སྐབས་དང་མཐར་ཐུགས་གཞན་དོན་ཕུན་སུམ་ཚོགས་པའི་ཆེད་དུ་སེམས་བསྐྱེད་
ཀྱི་ཁྲིད་ནི། ནམ་མཁའ་དང་མཉམ་པའི་སེམས་ཅན་ཐམས་ཅད་ཀྱི་དོན་དུ་རྫོགས་པའི་སངས་རྒྱས་ཐོབ་པར་བྱ། དེའི་ཆེད་དུ་ཐེག་པ་ཆེན་པོའི་གཅོད་ཉམས་
སུ་ལེན་པར་བྱ་སྙམ་དུ་བསམ་ལ། ངག་ལ་སེམས་ཅན་ཐམས་ཅད་བདེ་བ་དང་བདེ་བའི་རྒྱུ་དང་ལྡན་པར་གྱུར་ཅིག །སྡུག་བསྔལ་དང་སྡུག་

བསྔལ་གྱི་རྒྱུ་དང་བྲལ་བར་གྱུར་ཅིག །སྡུག་བསྔལ་མེད་པའི་བདེ་བ་
དམ་པ་དང་མི་འབྲལ་བར་གྱུར་ཅིག །ཉེ་རིང་ཆགས་སྡང་གཉིས་དང་བྲལ་བའི་བཏང་སྙོམས་ལ་གནས་པར་གྱུར་ཅིག །བྱས་པ་ཙམ་
གྱིས་སྐྱབས་ཡུལ་གྱི་ལྷ་ཚོགས་རྣམས་དགྱེས་ཤིང་འཛུམ་པའི་ཚུལ་གྱིས། གདན་ཁྲི་དང་བཅས་པ་འོད་དུ་ཞུ་ནས། རང་གིས་ཚང་བུག་ཏུ་ཐིམ་པ་ཙམ་
གྱིས་ལུས་ཕྱི་ནང་གིས་སྡིག་སྒྲིབ་དམ་ཚིག་ཆགས་ཉམས་ཐམས་ཅད་སོང་ཀྱིས་དག་པར་བསམ་ཞིང་། བདག་གི་དགེ་བའི་རྩ་བ་འདིའི་མཐུ་དང་ནུས་
པ་ལ་རྟེན་ནས། བདག་དང་བདག་གིས་ཕ་མ་ཉེ་དུ་གཉེན་འབྲེལ། ཟས་ནོར་ཆོས་གསུམ་གྱི་འབྲེལ་པ་ཡོད་ཚད་ཀྱི་ཐོག་དྲངས། ནམ་མཁའ་དང་
མཉམ་པའི་སེམས་ཅན་ཐམས་ཅད་ཀྱི་ལས་དང་ཉོན་མོངས་པ་ཤེས་བྱའི་སྒྲིབ་པ་ཐམས་ཅད་བྱང་ནས་རྣམ་མཁྱེན་སངས་རྒྱས་ཀྱི་གོ་འཕང་རིན་པོ་

༄༅། །ཆེ་ཐོབ་པར་གྱུར་ཅིག །ཅེས་སོ། གསུམ་པ་སྒྲིབ་པ་དག་པར་བྱེད་པ་ལ། ཡིག་བརྒྱ་པའི་བསྒོམ་བཟླས་ཀྱི་ཁྲིད་ནི། 
རང་གིས་སྤྱི་བོར་པདྨ་ཟླ་བའི་སྟེང་དུ། ཧཱུྃ་ལས་བླ་མ་དམ་པ་རྡོ་རྗེ་སེམས་དཔའ་སྐུ་མདོག་དཀར་པོ་ཞལ་གཅིག་ཕྱག་གཉིས་པ་
གཡས་པས་རྡོ་རྗེ་གཡོན་པས་དྲིལ་བུ་འཛིན་པས་ཡུམ་ལ་འཁྱུད་པ་ཞབས་རྡོ་རྗེའི་དཀྱིལ་ཀྲུང་གི་བཞུགས་པའི་པང་ན། ཡུམ་
རྡོ་རྗེ་སྙེམས་མ་དཀར་མོ་གྲི་གུག་དང་ཐོད་ཁྲག་འཛིན་པ་ཡབ་ལ་འཁྱུད་ཅིང་། པདྨའི་དཀྱིལ་ཀྲུང་གིས་འཁྲིལ་བ། གཉིས་ཀ་རུས་
པ་དང་རིན་པོ་ཆེའི་བརྒྱན་པའི་དཔྲལ་བར་ཨོཾ་མགྲིན་པར་ཨཱཿ ཐུགས་ཀར་ཧཱུྃ། དེ་ལས་འོད་ཟེར་འཕྲོས་པས་བླ་མ་དང་སངས་རྒྱས་
བྱང་ཆུབ་སེམས་དཔའ་ཐམས་ཅད་ཨོཾ་བཛྲ་ས་མ་ཡ་ཛ་ཛཿ ཛ་ཧཱུྃ་བཾ་ཧོཿ གཉིས་སུ་མེད་པར་བསྟིམ། ལུས་ལོངས་སྤྱོད་ཐམས་ཅད་འབུལ་

ལ། བླ་མས་བདག་གི་ལུས་ངག་ཡིད་གསུམ་གྱི་སྡིག་སྒྲིབ་རྩ་བ་དང་ཡན་ལག་གི་དམ་ཚིག་ཆགས་ཉམས་ཐམས་ཅད་དག་པར་མཛད་དུ་གསོལ། ཨོཾ་ཤྲཱི་
བཛྲ་ཧེ་ཀ་ས་ཏྭ་ས་མ་ཡ། མ་ནུ་པ་ལ་ཡ། ཤྲཱི་བཛྲ་ཧེ་རུ་ཀ་ཏེ་ནོ་པ་ཏིཥྛ། ཌི་དྲོ་མེ་བྷ་ཝ། སུ་ཏོཥྱོ་མེ་བྷ་ཝ། ཨ་ནུ་རཀ་ཏོ་མེ་བྷ་ཝ། 
སུ་པུཥྱོ་མེ་བྷ་ཝ། སརྦ་སིདྡྷི་མ་མེ་པྲ་ཡཙྪ། སརྦ་ཀརྨ་སུ་ཙ་མེ་ཙིཏྟཾ་ཤྲཱི་ལ་ཀུ་རུ་ཧཱུྃ། ཧ་ཧ་ཧ་ཧ་ཧོ། བྷ་ག་ཝན། སརྦ་ཐ་ཐཱ་
ག་ཏ་ཤྲཱི་བཛྲ་ཧེ་རུ་ཀ །བཛྲ་ས་ཏྭ་བྷ་ཝ། མ་ཧཱ་ས་མ་ཡ། ཤྲཱི་བཛྲ་ཧེ་རུ་ཀ་ས་ཏྭ་ཨཱཿ ཅེས་བརྗོད་པས། ཡབ་ཡུམ་གྱི་སྦྱོར་
མཚམས་ནས་བདུད་རྩི་བབ་པས་ལུས་ཕྱི་ནང་གིས་སྡིག་སྒྲིབ་སྒོ་གསུམ་གྱི་ཉེས་ལྟུང་ཐམས་ཅད་དག་ནས་ཚང་བུག་ནས་
ལུས་སེམས་དཀར་མེར་གྱིས་གང་བར་བསམ་ཞིང་ཅི་ནུས་བཟླས་སོ། བདག་ནི་མི་ཤེས་རྨོངས་པ་ཡི། །དམ་ཚིག་ལས་ནི་

༄༅། །འགལ་ཞིང་ཉམས། །བླ་མགོན་པོས་སྐྱབས་མཛོད་ཅིག །གཙོ་བོ་རྡོ་རྗེ་འཛིན་པ་སྟེ། །ཐུགས་རྗེ་
ཆེན་པོའི་བདག་ཉིད་ཅན། །འགྲོ་བའི་གཙོལ་བདག་སྐྱབས་མཆི། ཨོཾ་ཨཱཿཧཱུྃ་ཅེས་བརྗོད་པས། རྡོ་རྗེ་སེམས་དཔའ་ཡབ་
ཡུམ་ཞུ་ནས་རང་ལ་ཐིམ་པར་བསྒོམ་མོ། བཞི་པ་ཚོགས་གཉིས་རྫོགས་པར་བྱེད་པ་ལོ་མཎྜལ་གྱིས་ཁྲིད་ནི། མདུན་གྱིས་ནམ་མཁའི་
གནས་སུ་པདྨ་ཟླ་བའི་གདན་ལ། རྩ་བའི་བླ་མ་དང་གཉིས་སུ་མེད་པ་མ་ཅིག་ལབ་ཀྱི་སྒྲོན་མ་ལ། གྲུབ་ཐོབ་གཅོད་ཀྱི་བརྒྱུད་
པ་རྣམས་དང་། བླ་མ་ཡི་དམ་མཁའ་འགྲོ་ཆོས་སྐྱོང་སྲུང་མའི་ཚོགས་ཀྱིས་བཀྲ་དཔུང་ངེ་འོད་ཐིབ་སེ་བསྐོར་ནས་བཞུགས་
པར་བསྒོམ་ལ། དེ་དག་གིས་མདུན་དུ་མཎྜལ་འབུལ་བ་ནི། ལྤགས་པ་ཕྱལ་གྱིས་བཏིང་བས། དབང་ཆེན་གསེར་གྱིས་

གཞིར་གྱུར། ཁྲག་ཆིལ་གྱི་བྱུང་བས་དྲི་བཟང་གི་ཆུར་གྱུར། ཤ་ཉིལ་གྱི་བྱུང་བས་མེ་ཏོག་གིས་ཆུར་གྱུར། ཟོ་ཁོག་རི་རབ་ཏུ་གྱུར། 
ཡན་ལག་གླིང་བཞིར་གྱུར། ཉིང་ལག་ཐམས་ཅད་གླིང་ཕྲན་བརྒྱད་དུ་གྱུར། མགོ་རྣམ་པར་རྒྱལ་བའི་ཁང་བཟང་། མིག་
གཉིས་ཉི་མ་ཟླ་བ། སྙིང་ལ་སོགས་པའི་ནང་རོལ་རྣམས་ཡིད་བཞིན་གྱི་ནོར་བུ་ལ་སོགས་པའི་ལྷ་མིའི་ལོངས་སྤྱོད་ཕུན་སུམ་
ཚོགས་པ་དཔག་ཏུ་མེད་པས་གང་བར་འགྱུར། ཨེ་མ་ཧོ། བརྡལ་ཁྱབ་ལྤགས་པའི་ཞིང་ཁམས་ཡོངས་གསལ་ལ། །གློ་
སྙིང་ཤ་རུས་ཁྲག་ཞག་ལ་སོགས་པ། །རྩ་རླུང་ཐིག་ལེའི་ཚོམ་བུར་ལེགས་པར་བཀོད། །ཁ་རྗེ་དབང་ཐང་དཔལ་འབྱོར་ཆུས་སྲིད་
དང་། །བསྙེན་གྲགས་ལོངས་སྤྱོད་སྣ་ཚོགས་རྒྱན་གྱིས་སྤྲས། །རླུང་སེམས་དག་པས་རྒྱ་ཆེན་ཡོངས་སྤེལ་ནས། །རང་

༄༅། །སྣང་རྣམ་དག་བཤམ་པའི་མཎྜལ་འདི། །སྐྱབས་གནས་དཀོན་མཆོག་ཐུགས་རྗེ་ཅན་ལ་འབུལ། །
དགྱེས་པར་དགོངས་ཤིང་མཆོད་པར་བཞེས་སུ་གསོལ། །བཞེས་ནས་བདག་དང་འགྲོ་བ་མ་ལུས་པའི། །ལུས་ངག་ཡིད་
གསུམ་སྨིན་ཅིང་གྲོལ་ནས་ཀྱང་། །བླ་མེད་དོན་མཆོག་འབྲས་བུ་ཐོབ་པར་ཤོག །ལྷག་བསམ་རྣམ་དག་ལུས་ངག་ཡིད་
གསུམ་གྱིས། །མཎྜལ་བཀོད་མཛེས་རྒྱན་ལྡན་འདི་འབུལ་བས། །འཕགས་པ་ཐུགས་རྗེ་ཅན་རྣམས་རབ་དགྱེས་ནས། །
འཁོར་བ་དོང་སྤྲུག་འགྲོ་དོན་མཛད་པར་ཤོག །ཨོཾ་ཨཱཿཧཱུྃ་གུ་རུ་དྷེ་ཝ་ཌཱཀྐི་ནི་ཧཱུྃ། སརྦ་བུདྡྷ་བོ་དྷི་ས་ཏྭ་མ་མ་ཀཱ་ཡ་ཝཀྐ་ཙིཏྟ་མཎྜ་
ལ་པཱུ་ཙ་མེ་གྷ་ས་མ་ཡ་ས་མུ་ཏྲ་སྥ་ར་ན་ས་མ་ཡ་ཧཱུྃ་སྭཱ་ཧཱ། ཅེས་པས་མདུན་གྱི་ལྷ་ཚོགས་རང་ལ་བསྟིམ་མོ། ལྔ་པ་བྱིན་རླབས་འཇུག་པར་

བྱེད་པ་ལ། བླ་མའི་རྣལ་འབྱོར་གྱི་ཁྲིད་ནི། རང་གི་སྤྱི་བོར་མདའ་གང་ཙམ་གྱིས་སྟེང་དུ། པདྨ་ཉི་མ་ཟླ་བའི་གདན་ལ་དུས་གསུམ་སངས་རྒྱས་
ཐམས་ཅད་ཀྱི་ངོ་བོ་རྩ་བའི་བླ་མ་དང་གཉིས་སུ་མེད་པའི་མ་ཅིག་ལབ་ཀྱི་སྒྲོན་མ་སྐ་མདོག་གངས་རི་ལ་ཉི་མ་ཤར་བ་ལྟར་དཀར་བ། 
ཞལ་གཅིག་ཕྱག་གཉིས་གཡས་གསེར་གྱི་ཌཱ་མ་རུ། གཡོན་དངུལ་དཀར་གྱི་དྲིལ་བུ་གཡེར་ཀ་དཀྲོལ་བ། སྐུ་ལ་རས་ཕྲུག་དཀར་
པོའི་རལ་ག་མནབ་པ། དབུ་སྐྲ་སིལ་མས་སྐུ་རྒྱབ་ནོན་པ། ཞབས་རྡོ་རྗེའི་དཀྱིལ་ཀྲུང་གིས་བཞུགས་པ། མཚན་དང་དཔེ་བྱད་
འོད་ཟེར་དང་ལྡན་པ་བསམ། མ་ཅིག་གི་སྤྱི་བོར་པདྨ་ཉི་ཟླའི་སྟེང་དུ་ཡུམ་ཆེན་མོ་ཤེས་རབ་ཀྱི་ཕ་རོལ་དུ་ཕྱིན་མ་གསེར་གྱི་མདོག་
འདྲ་བ། ཞལ་གཅིག་ཕྱག་བཞི་མ། གཡས་ཀྱི་དང་པོ་ན་གསེར་གྱི་རྡོ་རྗེ་རྩེ་ལྔ་པ་ཐུགས་ཀར་བསྣམ་པ། འོག་མ་ན་ཤེས་

༄༅། །རབ་ཀྱི་རལ་གྲི། གཡོན་དང་པོ་མཉམ་བཞག །འོག་མ་ན་ཤེས་རབ་ཀྱི་པོ་ཏི་བསྣམས་པ། ཞབས་རྡོ་རྗེའི་
དཀྱིལ་ཀྲུང་། རལ་པ་ཐོར་ཚུགས་ལྷག་མ་གྲོལ་བ། རིན་པོ་ཆེ་སྣ་ཚོགས་དང་། དར་སྣ་ཚོགས་ཀྱིས་སྤྲས་པ། མཚན་དང་དཔེ་བྱེད་
འབར་བ་གཅིག་བསམ། མ་ཅིག་གིས་གཡས་སུ་པདྨ་ཉི་ཟླའི་སྟེང་དུ། སངས་རྒྱས་བསྟན་པའི་གཙོ་བོ་ཤཱཀྱ་ཐུབ་པ་གསེར་གྱི་
མདོག་འདྲ་བ། ཞལ་གཅིག་ཕྱག་གཉིས་པ། གཡས་ས་ནོན། གཡོན་མཉམ་བཞག ཆོས་གོས་ངུར་སྨྲིག་གསོལ་བ། 
མཚན་དང་དཔེ་བྱད་འོད་ཟེར་འདོམ་གང་དང་བཅས་པ་བསྒོམ། མ་ཅིག་གི་གཡོན་དུ་འཇམ་དཔལ་སྨྲ་བའི་སེང་གེ་ཞལ་གཅིག་
ཕྱག་གཉིས་གཡས་རལ་གྲི། གཡོན་ཨུཏྤ་ལའི་ཁར་ཤེས་རབ་ཀྱི་པོ་ཏི་བསྣམས་པ། གསེར་མདོག་ཅན་རལ་པ་སྤྱི་བོར་བཅིང་

བ། ལྷག་མ་ཐུར་དུ་གྲོལ་བ། རིན་པོ་ཆེ་སྣ་ཚོགས་ཀྱིས་བརྒྱན་ཅིང་དར་སྣ་ལྔའི་ཤམ་ཐབས་ཅན། སེམས་དཔའི་དཀྱིལ་ཀྲུང་
གིས་བཞུགས་པ། ཡུམ་སྲས་དེ་བཞི་ལ་མདུན་ནས་གཡས་བསྐོར་དུ། པད་ཟླའི་གདན་ལ་རྗེ་བཙུན་སྒྲོལ་མ། མཁའ་འགྲོ་
སུ་ཀ་སིདྡྷི། རྗེ་ཨཱརྱ་དེ་བ། དམ་པ་རྒྱ་གར། སྐྱོ་སྟོན་བསོད་ནམས་བླ་མ། མ་ཅིག་ལབ་ཀྱི་སྒྲོན་མ། ཁུ་སྒོམ་ཆོས་ཀྱི་སེངྒེ་
ཕ་དོལ་པ་ཟང་ཐལ། རྒྱ་ནག་གཅེར་བུ། སངས་རྒྱས་རབ་སྟོན། སངས་རྒྱས་དགེ་སློང་། སངས་རྒྱས་རས་པ། སངས་
རྒྱས་གཉེན་སྟོན། རས་པ་ཆོས་སེང་། གཡུ་བཞེས་སྟོན་པ། སློབ་དཔོན་ཤེས་རབ་བླ་མ། རྗེ་བཙུན་དཔལ་འབར་བ། 
རྟོག་ལྡན་ནམ་མཁའ་རྡོ་རྗེ། སྐྱེས་མཆོག་ཚུལ་ཁྲིམས་རྒྱལ་མཚན། མཁས་བཙུན་ཛྷཱ་ན་ཀེ་ཏུ། རྩ་བའི་བླ་མ་ལ་སོགས་

༄༅། །གྲུབ་ཐོབ་གཅོད་ཀྱི་བརྒྱུད་པའི་བླ་མ་ཐམས་ཅད། སངས་རྒྱས་བྱང་ཆུབ་སེམས་དཔའ། བླ་མ་ཡི་
དམ་མཁའ་འགྲོ་ཐམས་ཅད་སྤྲིན་གཏིབ་པ་ལྟར་བསྐོར་ནས་བཞུགས་པར་སྒོམ། དེ་ནས་བཛྲ་ས་མ་ཡ་ཧཱུྃ་ཛ་ཛཿ ཅེས་ལན་གསུམ་
གྱིས་ཡེ་ཤེས་པ་སྤྱན་དྲངས་སོ། ཛཿཧཱུཾ་བཾ་ཧོཿ གཉིས་སུ་མེད་པར་བསྟིམ་ཞིང་། ཕྱོགས་དུས་སངས་རྒྱས་ཐམས་ཅད་ཀྱི་ངོ་བོ་རྩ་
བའི་བླ་མ་ཉིད་ཡིན་པར་ངེས་པས། རང་གིས་ཁ་ཚིག་ཙམ་མ་ཡིན་པར་ཤའི་ཏིང་། རྐང་གི་ཁུང་། སྙིང་གི་དཀྱིལ་ནས་མོས་
གུས་བྱེད་ལ། ཁམས་གསུམ་གྱི་སེམས་ཅན་ཐམས་ཅད་ཀྱང་རང་གི་འཁོར་དུ་གྱུར་པར་བསམ་ཞིང་། མགྲིན་གཅིག་ཏུ་
གསོལ་བ་གདབ་པ་ནི། ཡུམ་ཆེན་ཤེས་རབ་ཕར་ཕྱིན་ལ་སོགས་པའི། །སྐྱེ་མེད་ཆོས་ཀྱི་སྐུ་ལ་གསོལ་བ་འདེབས། །

རྒྱལ་བ་ཤཱཀྱའི་རྒྱལ་པོ་ལ་སོགས་པའི། །ཕྱོགས་བཅུའི་སངས་རྒྱས་རྣམས་ལ༴ འཇམ་དཔལ་སྨྲ་བའི་སེངྒེ་ལ་སོགས་
པའི། །རྒྱལ་སྲས་འཕགས་པ་རྣམས་ལ༴ རྗེ་བཙུན་ཨཱརྱ་དེ་བ་ལ༴ འཛམ་གླིང་སྐྱེས་མཆོག་རྣམས་ལ༴ ཕ་ཅིག་
དམ་པ་རྒྱ་གར་ལ་སོགས༴ རྒྱ་གར་གྲུབ་ཐོབ་རྣམས་ལ༴ སྐྱོ་སྟོན་བསོད་ནམས་བླ་མ་ལ་སོགས༴ བོད་ཡུལ་སྐྱེས་
མཆོག་རྣམས་ལ༴ མ་ཅིག་ལབ་ཀྱི་སྒྲོན་མ་ལ་སོགས་པའི། །ཡེ་ཤེས་མཁའ་འགྲོ་རྣམ་ལྔ་ལ༴ ཁུ་སྒོམ་ཆོས་ཀྱི་
སེངྒེ་ལ་སོགས༴ སྐྱེ་མེད་དོན་རྟོགས་རྣམས་ལ༴ ཕ་ཅིག་དོལ་པ་ཟང་ཐལ༴ སྐྱེས་མཆོག་དོན་འགྲུབ་རྣམས་ལ༴
རྗེ་བཙུན་རྒྱ་ནག་གཅེར་བུ་ལ་སོགས༴ རྣལ་འབྱོར་འཁྲུལ་ཞིག་རྣམས༴ སངས་རྒྱས་རབ་སྟོན་ལ་སོགས༴ མཁས་

༄༅། །གྲུབ་ཆེན་པོ་རྣམས་ལ༴ སངས་རྒྱས་དགེ་སློང་ལ་སོགས༴ ཚུལ་ཁྲིམས་མཐར་ཕྱིན་རྣམས་ལ༴ 
སངས་རྒྱས་སུམ་པ་རས་ཆེན་ལ༴ བརྟུལ་ཞུགས་གྲུབ་རྣམས་ལ༴ སངས་རྒྱས་གཉེན་སྟོན་ལ་སོགས༴ ཆོས་ཀྱི་སྤྱན་
ལྡན་རྣམས་ལ༴ རས་པ་ཆོས་ཀྱི་སེངྒེ་ལ༴ རྣལ་འབྱོར་དབང་ཕྱུག་རྣམས༴ རྗེ་བཙུན་བཛྲ་སེང་ཧ་ལ༴ དམ་ཆོས་སྨྲ་བ་
རྣམས༴ སློབ་དཔོན་པྲ་ཛྙཱ་གུ་རུ་ལ༴ རྟོག་ལྡན་དམ་པ་རྣམས༴ རྗེ་བཙུན་བཛྲ་ཤྲཱི་ལ༴ འགྲོ་བའི་མགོན་པོ་རྣམས་ལ༴ 
རྟོག་ལྡན་ནམ་མཁའ་རྡོ་རྗེ་ལ༴ དོན་གཉིས་གྲུབ་པ་རྣམས༴ སྐྱེས་མཆོག་ཚུལ་ཁྲིམས་རྒྱལ་མཚན་ལ༴ བསྐྱེད་རྫོགས་
བརྟེན་ཐོབ་རྣམས༴ མཚུངས་མེད་ཆོས་ཀྱི་རྡོ་རྗེ་ལ༴ སྡོམ་གསུམ་མཐར་ཕྱིན་རྣམས་ལ༴ མཁས་གྲུབ་ཛྙཱ་ན་ཀེ་ཏུ་ལ༴ 

མཁས་བཙུན་དམ་པ་རྣམས༴ དྲིན་ཆེན་རྩ་བའི་བླ་མ་ལ༴ གྲུབ་ཐོབ་གཅོད་བརྒྱུད༴ ཐར་པའི་ལམ་སྟོན་རྣམས་ལ༴ ཕན་བདེའི་འབྱུང་གནས་རྣམས་ལ༴ འཕགས་པའི་
དགེ་འདུན་རྣམས་ལ༴ བདག་སོགས་མཁའ་མཉམ་འགྲོ་བའི་སེམས་ཅན་རྣམས། །མ་རིགས་མུན་བར་སང་བར་བྱིན་གྱིས་རློབས། གཟུང་འཛིན་
མདུད་པ་གྲོལ་བར་བྱིན་གྱིས་རློབས། །སྒྲིབ་གཉིས་བག་ཆགས་མེད་པར་བྱིན་གྱིས་རློབས། སྨོན་འཇུག་སེམས་མཆོག་བསྐྱེད་པར༴ ཕ་རོལ་ཕྱིན་དྲུག་
རྫོགས་པར༴ རྐྱེན་ངན་གྲོགས་སུ་འཆར་བ༴ སྣང་སྲིད་ཆོས་སྐུར་འཆར་བར༴ སྟོང་ཉིད་སྙིང་རྗེ་འབྱུང་བ༴ བདག་དོན་ཆོས་སྐུ་རྟོགས་པར་བྱིན༴ གཞན་
དོན་གཟུགས་སྐུ་འབྱུང་བར༴ དོན་གཉིས་ཕུན་སུམ་ཚོགས་པར་བྱིན་གྱིས་རློབས། ཅེས་པས་གསོལ་བ་བཏབ་ནས་དབང་བཞི་ལེན་པ་ནི། ལྷ་ཚོགས་ཀུན་གྱི་
སྤྱི་བོ་ནས་ཨོཾ་དཀར་པོ་འོད་དང་བཅས་པ་བྱུང་། བདག་གིས་སྤྱི་བོར་ཐིམ། དག་བྱ་ནི་ལུས་ཀྱི་སྒྲིབ་པ་དག །ཐོབ་བྱ་ནི་སྐུ་བུམ་པའི་དབང་ཐོབ། ཡང་ལྷ་

༄༅། །ཚོགས་རྣམས་ཀྱི་མགྲིན་པ་ནས་ཨཱཿདམར་པོ་འོད་ཟེར་དང་བཅས་པ་བྱུང་། བདག་གིས་མགྲིན་པར་ཐིམ་
པས། དག་བྱ་ནི་ངག་གི་སྒྲིབ་པ་དག །ཐོབ་བྱ་ནི་གསང་བའི་དབང་ཐོབ། ཡང་ལྷ་ཚོགས་རྣམས་ཀྱི་ཐུགས་ཀ་ནས་ཧཱུྃ་མཐིང་ཀ་
འོད་ཟེར་དང་བཅས་པ་བྱུང་། བདག་གིས་ཐུགས་ཀར་ཐིམ་པས། དག་བྱ་ནི་ཡིད་ཀྱི་སྒྲིབ་པ་དག །ཐོབ་བྱ་ནི་ཤེས་རབ་ཡེ་ཤེས་
ཀྱི་དབང་ཐོབ། ཡང་ལྷ་ཚོགས་རྣམས་ཀྱིས་གནས་གསུམ་ནས། ཨོཾ་ཨཱཿཧཱུྃ་གསུམ་དུས་ཅིག་ཏུ་བྱུང་བས། བདག་གིས་གནས་
གསུམ་དུ་དུས་གཅིག་ཐིམ་ནས། དག་བྱ་ནི་ལུས་ངག་ཡིད་གསུམ་ཐ་དད་དུ་འཛིན་པའི་སྒྲིབ་པ་དག །ཐོབ་བྱ་ནི་ཚིག་དབང་
རིན་པོ་ཆེ་ཐོབ་པར་བསམ་ཞིང་། ངག་ཏུ་ཨོཾ་ཨཱཿཧཱུྃ་གང་ཐོན་བྱའོ། དེ་ནས་ལྷ་ཚོགས་རྣམས་ཀྱང་རྩ་བའི་བླ་མ་ལ་བསྟིམ་ཞིང་། རྩ་

བའི་བླ་མ་སྤྱི་གཙུག་ཚང་བུག་ནས་མར་བྱུང་། སྙིང་པདྨ་འདབ་བརྒྱད་ཀྱི་སྟེང་དུ་སྐུ་ཚོན་གང་བ་ཙམ་ལ་སྤྱན་ཁྲ་ཟིམ་མེ་ཐུགས་དགའ་
ཡ་ལེ། ཞལ་འཛུམ་མུ་ལེ་བ་དེ་ལ་ཤེས་པ་གཏད་ཅིང་སྙིང་དབུས་ཨ་ཝ་དྷུ་ཏིའི་གཞལ་ཡས་སུ། །མཚན་ལྡན་རྩ་བའི་བླ་མ་ལ་
གསོལ་བ་འདེབས། །སྐུ་ལྔ་ལྷུན་གྱི་གྲུབ་པར་བྱིན་གྱིས་རློབས། ཅེས་ལན་གསུམ་བརྗོད། དེ་ནས་བླ་མ་དེ་ཡང་འོད་དུ་ཞུ་ནས། རང་
གི་ལུས་ངག་ཡིད་གསུམ་དང་། བླ་མའི་སྐུ་གསུང་ཐུགས་དང་དབྱེར་མེད་དུ་གྱུར་པའི་ངང་ནས། འདས་མ་འོངས་ད་ལྟའི་རྟོག་པ་
གང་གིས་ཡང་མ་སླད་པའི་ངང་དུ་རང་སར་བཞག་གོ །རྗེས་དགེ་བའི་རྩ་བ་བླ་མེད་དུ་བསྔོ་བ་ནི། སྨོན་ལམ་རྒྱས་འབྲིང་བསྡུས་གསུམ་གང་རུང་
བ་བྱའོ། དྲུག་པ་བར་ཆད་བསལ་ཕྱིར་ཧཱུྃ་རིང་བསྒྲང་བའི་ཁྲིད་ཀྱི་ཐང་ཀ་ནི། འོག་གི་དངོས་གཞིའི་སྐབས་སུ་ཞི་བ་དང་དྲག་པོའི་གཅོད་ཁྲིད་སྟོན་པ་དེ་ཉིད་དུ་གསལ་

༄༅། །ལོ། ༈ བདུན་པ་རླུང་སེམས་བཙན་ཐབས་སུ་སྦྱོང་བ་ལ། མ་བསྒོམ་ཕོ་བའི་ཁྲིད་ཀྱི་ཐང་ཀ་ནི། སྐབས་
སྐབ་ན་དབྱིངས་རིགས་བསྲེ་བའི་དུས་སུ་གསལ་ལོ། དེ་ཡན་ཆད་ཀྱི་སྦྱོར་བ་སྔོན་འགྲོའི་ཆོས་དེ་སོང་། ༈ སྤྱི་དོན་གཉིས་
པ་དངོས་གཞིའི་ཉམས་ལེན་གྱི་རིམ་པ་ལ་གསུམ་སྟེ། བློ་ཐ་མལ་རྣམ་རྟོག་གི་སྤྲོས་པ་གཅོད་པ་ཕྱིའི་གཅོད། བློ་འབྲིང་རིག་པ་ལ་
དབང་བསྒྱུར་བ་དྲན་པ་ནང་གི་གཅོད། བློ་རབ་ཆོས་ཉིད་ཀྱི་ལྟ་བ་རྟོག་པ་གསང་བའི་གཅོད་དོ། དང་པོ་ལ་བཞི་སྟེ། ཞི་བའི་གཅོད། ཞི་
དྲག་སྤེལ་མའི་གཅོད། དྲག་པོའི་གཅོད། རྩ་རླུང་ཐིག་ལེའི་གཅོད། དང་པོ་ཞི་བའི་གཅོད་ནི། རང་གིས་སྤྱི་གཙུག་དུ་མ་ཅིག་ལབ་ཀྱི་སྒྲོན་
མ་སྐུ་མདོག་དཀར་མོ། དབུ་སྐྲ་སིལ་མས་སྐུ་རྒྱབ་ནོན་པ། ཕྱག་གཡས་པས་ཌ་མ་རུ་དང་གཡོན་པས་དྲིལ་བུ་སྐུར་བསྟན་པ། འོད་ཀྱིས་

རང་བཞིན་དུ་བཞགས་པ། དེ་ལ་བརྒྱུད་པའི་བླ་མ་རྣམས་དང་། སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱིས་བསྐོར་བར་
བསམ། མ་ཅིག་གི་ཐུགས་ཀ་ནས་འོད་ཟེར་འཕྲོེས་པས། གནོད་བྱེད་གཞི་བདག་གིས་གཙོས་བྱས་པའི་བགེགས་རིགས་
སྟོང་ཕྲག་བརྒྱད་ཅུ་ལ་སོགས་ནམ་མཁའ་དང་མཉམ་པའི་སེམས་ཅན་ཐམས་ཅད་དད་ཅིང་མོས་པའི་ཚུལ་དུ་གྱུར་པར་བསམ། 
རང་གིས་གསོལ་བ་ཅི་ཙམ་བཏབ་པ་ཙམ་གྱིས། དེ་རྣམས་ཀྱིས་ཀྱང་གསོལ་བ་བཏབ་པར་བསམ། དེ་ནས་ཕཊ་བྱས་པས། 
རང་གིས་ཐུགས་ཀར་རྣམ་པར་ཤེས་པའི་ངོ་བོ་ཐིག་ལེ་དཀར་པོ་བྱ་མ་སར་གྱི་སྒོང་ང་ཙམ་ཅིག །ཚངས་པའི་བུ་ག་ནས་ཏལ་གྱི་
བུད་ནས་མ་ཅིག་གི་ཐུགས་ཀར་ཐིམ་པར་བསམ་ཞིང་། མ་ཅིག་ནམ་མཁའ་ལ་འཇའ་ཡལ་བ་དང་དུས་མཉམ་ལ། རང་གི་ལུས་

༄༅། །ཀྱི་ལྤགས་པ་དེ་རིན་པོ་ཆེའི་སྣོད་ཡངས་ཤིང་རྒྱ་ཆེ་བའི་ནང་དུ། ཤ་རུས་ཁྲག་གསུམ་ལྟེམ་གྱི་ཞུ་ནས། 
བདུད་རྩིའི་རྒྱ་མཚོ་དཀར་ཆིལ་གྱིས་གང་བར་བསམ། དེའི་ཕུད་བླ་མ་དཀོན་མཆོག །སངས་རྒྱས་བྱང་སེམས། མ་ཅིག་ལབ་
སྒྲོན་ལ་སོགས་གྲུབ་ཐོབ་གཅོད་ཀྱི་རྒྱུད་པ་མཁའ་འགྲོ་ཆོས་སྐྱོངས་སྲུང་མ་རྣམས་ལ་འབུལ། དེ་ནས་ཡོན་ཏན་རིགས་དྲུག །
གནོད་བྱེད་ལན་ཆགས་རྣམས་ལ་རིམ་གྱིས་ཕུལ་བས། མཉེས་ཤིང་ཚིམ་ནས་བླ་མེད་སངས་རྒྱས་ཐོབ་པར་བསམ། 
ཕཊ་དམིགས་མེད་ངང་ལ་བཞག །བསྔོ་བ་བྱའོ།། །། ༈ དེའི་རྗེས་ལ་ཞི་དྲག་སྤེལ་མའི་གཅོད་སྟོན་པ་ནི། དེ་
ཡང་རང་གི་སྤྱི་བོར་པད་ཟླའི་སྟེང་དུ། མ་ཅིག་ལབ་སྒྲོན་སྐུ་མདོག་དཀར་ལ་དམར་བའི་མདངས་ཅན། སྤྱན་ཙ་ཅུང་ཟད་དམར་བ། 

དབུ་སྐྲ་སིལ་མས་སྐུ་རྒྱབ་ནོན་པ། གཡས་པས་ཌ་མ་རུ། གཡོན་པས་དྲིལ་བུ་སྐུ་ལ་བརྟེན་ནས་གར་ཐབས་སུ་བཞུགས་པ། དེ་ལ་
བརྒྱུད་པའི་བླ་མ་རྣམས་ཀྱིས་བསྐོར་ནས་བཞུགས་པར་བསམ། དེ་ནས་མ་ཅིག་གིས་ཐུགས་ཀ་ནས་འོད་ཟེར་སྣ་ཚོགས་ཕྱོགས་བཅུར་
འཕྲོས་པས། སྣང་སྲིད་ཀྱི་ལྷ་འདྲེ་རྣམས་འོད་ཟེར་གྱི་སྣལ་རང་དབང་མེད་པར་འདུས་པར་བསམ། དེ་རྣམས་ཀྱི་སྲོག་གི་སྙིང་
པོ་ཕྱག་རྒྱའི་བར་དུ་བཅུག་ནས། དད་མོས་ཀྱི་ཚུལ་དུ་གསོལ་བ་བཏབ་པར་བསམ། སྲོག་གི་སྙིང་པོ་ལ་འོད་ཟེར་གནད་དུ་ཟུག་པས་
བཀའ་ལ་ཉན་ཅིང་ཆོས་དགེ་བའི་མཐུན་འགྱུར་བྱེད་པར་ཁས་བླང་བར་བསམ། དེ་ནས་ཕཊ་བྱས་པས་རང་གིས་རྣམ་པར་ཤེས་པ་
སྤྱི་བོ་ཏལ་གྱི་བུད་ནས་མ་ཅིག་གི་ཐུགས་ཀར་ཐིམ། མ་ཅིག་ནམ་མཁར་ཡལ་བ་དང་དུས་མཉམ་ལ། རང་གིས་ལུས་པོ་དེ་ཐར་

༄༅། །གྱི་སོང་ནས། ཤ་ཁྲག་བདུད་རྩིའི་འོ་མ་འདོད་པའི་ཡོན་ཏན་དཔག་ཏུ་མེད་པར་གྱུར་ནས། སོ་སོ་རང་རང་གི་
གང་འདོད་པས་ཚིམ་ནས་བླ་མེད་སངས་རྒྱས་ཐོབ་པར་བསམ། དེ་ནས་ཕཊ་བརྗོད་པས་མཉམ་པར་བཞག་པར་བྱའོ། བསྔོ་བ་དང་སྨོན་
ལམ་བཏབ། དེ་ནས་དྲག་པོའི་གཅོད་བྱེད་པར་འདོད་པས། སྤྱི་བོར་མ་ཅིག་སྐུ་མདོག་དམར་སྨུག་གཡས་ཌཱ་མ་རུ། གཡོན་དྲིལ་བུ་
སྐུར་བརྟེན་པ། དབུ་སྐ་སིལ་བུར་གྲོལ་བ། ཅུང་ཟད་ཁྲོས་པ་ཞིག་བསམ། དེའི་ཐུགས་ཀ་ནས་འོད་ཟེར་སྔོན་པོ་ལྕགས་ཀྱུའི་དབྱིབས་
ཅན་འཕྲོས་པས། རང་གདོན་དང་གཉན་སའི་གདོན་གྱིས་གཙོ་བྱས་པའི་བགེགས་རིགས་སྟོང་ཕྲག་བརྒྱད་ཅུ། སྣང་སྲིད་ཀྱི་ལྷ་
འདྲེ་རྣམས་ཀྱི་སྙིང་དཀར་ནག་མཚམས་སུ་ཟུག་ནས་རང་དབང་མེད་པར་འདུས་པར་བསམ། གསོལ་བ་དྲག་ཏུ་བཏབ། དེ་ནས་ཕཊ་

བྱས་པས། རྣམ་ཤེས་མ་ཅིག་ལ་ཐིམ་པས། མ་ཅིག་ནམ་མཁའ་ལ་འཇའ་ཡལ་བ་དང་དུས་མཉམ་དུ། རང་གི་ལུས་པོ་རྒང་རློན་བྲག་
ལ་བརྒྱབ་པ་བཞིན་དུ། ཤ་ཁྲག་དམར་ཉིལ་གྱི་སོང་ནས་ཐམས་ཅད་མཉེས་ཤིང་ཚིམ་པར་བསམ། དེ་ནི་མཐའ་གཏད་དང་བྲོས་བཀུག་
ཀྱང་ཡིན་ནོ།། །། ༈ བཞི་པ་རྩ་རླུང་ཐིག་ལེའི་གཅོད་ནི། སྟོང་པ་ཉིད་ཀྱི་ངང་ལས་པདྨ་དང་ཟླ་བའི་སྟེང་དུ་རང་ཉིད་མ་
ཅིག་ལབ་ཀྱི་སྒྲོན་མ་སྐུ་མདོག་དམར་མོ། དབུ་སྐྲ་སིལ་མས་སྐུ་རྒྱབ་ནོན་པ། གཡས་ཌཱ་མ་རུ། གཡོན་དྲིལ་བུ་གཡེར་ཁ་འཛིན་པ། 
འོད་ཀྱི་རང་བཞིན་དུ་བཞུགས་པར་བསམ། དེའི་ནང་དུ་རྩ་གསུམ་ཤེལ་གྱི་སྦུ་གུ་ལྟ་བུ། གསལ་ལ་སྟོང་བ་དྲང་ཤད་དེ་ཡོད་པར་
བསམ། མར་སྣེ་གསང་གནས་སུ་ཟུག་ནས། ཡར་སྣེ་ཚང་བུག་ཏུ་ཟུག་པ་ར་ལ་ར་ས་ནི་སྣ་བུག་གཉིས་ནས་ཟུག་པ་གང་གིས་ཀྱང་

༄༅། །མ་སྒྲིབ་པ་དྭངས་སང་ངེ་བ་གཅིག་བསམ། རྩ་གསུམ་འདུས་མདོར་ཉི་མའི་དཀྱིལ་འཁོར་གྱི་སྟེང་དུ། ཐིག་
ལེ་དམར་པོ་ལུང་ཐང་གི་རྡོག་མ་ཙམ་གཅིག་བསམ། ཐིག་ལེ་དེ་ཡང་ཁ་དོག་དམར་བ། རེག་བྱ་ཚ་བ། ངོ་བོ་བདེ་བ། རྣམ་པ་གསལ་
ལམ་མེ་བ་གཅིག་ཏུ་བསམ། ཐུགས་ཀར་ཟླ་བའི་དཀྱིལ་འཁོར་ཉ་གང་བ་ནག་པོའི་ར་རི་མེད་པ། འོད་ཀྱི་རང་བཞིན་དཀར་ལམ་མེ་བ་
གཅིག་བསམ། དེའི་སྟེང་དུ་ཐིག་ལེ་དཀར་པོ་ལང་ཏོང་གི་རྣམ་པ་ཙམ་གཅིག་བསམ། ཐིག་ལེ་དེ་ཡང་ཁ་དོག་དཀར་པོ་རིག་བྱ་འཇམ་
པ༑ ངོ་བོ་བདེ་བ། རྣམ་པ་གསལ་བ་ཧྲི་ལེ་བ་གཅིག་བསམ། དེ་ནས་རླུང་ལེན་གསུམ་འབུད་པའི་དུས་སུ་རང་གིས་བདེ་བ་དང་བྱིན་
རླབས་དཔག་ཏུ་མེད་པ། ཁམས་གསུམ་སེམས་ཅན་ཐམས་ཅད་ལ་ཕོག་པས། དེ་རྣམས་ཀྱི་ལས་དང་ཉོན་མོངས་པའི་སྡིག་སྒྲིབ་

ཐམས་ཅད་སོང་ཀྱི་དག་ནས། བླ་ན་མེད་པའི་སངས་རྒྱས་ཐོབ་པར་བསམ། དེ་ནས་རླུང་ཚུར་འཐེན་པའི་དུས་སུ་སེམས་ཅན་ཐམས་ཅད་
ཀྱིས་ལས་དང་ཉོན་མོངས་པའི་སྡིག་སྒྲིབས་ཐམས་ཅད་རླུང་དང་འགྲོགས་ནས་རང་གིས་སྣ་བུག་གཉིས་ནས་ཞུགས་པས་རྩ་
རོ་རྐྱང་གཉིས་ཀྱི་ནང་དུ་ཤར་གྱི་བྱུང་ནས། གསང་གནས་ཀྱི་ཐིག་ལེ་དམར་པོ་ལ་ཐིམ་པར་བསམ། དེ་ནས་ཕཊ་བྱས་པས། 
ཐིག་ལེ་དམར་པོ་ཡེ་ཤེས་ཀྱི་མེ་འབར་བས། ལྟེ་བ་སྙིང་ཁ་མགྲིན་པ་སྤྱི་བོར་འུ་རུ་རུ་འབར་བས། བདག་དང་སེམས་ཅན་གྱི་
ཉོན་མོངས་པའི་རྣམ་པར་རྟོག་པ། སྡིག་པ་དང་སྒྲིབ་པ་ཐམས་ཅད་སེང་གི་ཚིག་ནས་བླ་ན་མེད་པའི་སངས་རྒྱས་ཐོབ་པར་
བསམ། དེ་ནས་ཕཊ་བྱས་པས། གསང་གནས་ཀྱི་ཐིག་ལེ་ཉི་མའི་དཀྱིལ་འཁོར་དང་བཅས་པ་སྙིང་ཁ་ནས་ཡར་བྱུང་བས་

༄༅། །ཉི་ཟླ་གའུ་ཁ་སྦྱོར་གྱི་ཚུལ་དུ་ཡོད་པར་བསམ། དེའི་ནང་དུ་ཐིག་ལེ དཀར་དམར་གཉིས་གཡས་གཡོན་
དུ་གཅིག་གི་གཅིག་ལ་རེག་ཙམ་བྱེད་པ་ལ་བརྟེན་ནས་རང་གི་ལུས་ངག་ཡིད་གསུམ་བདེ་ལྡེམ་ལྡེམ་བྱེད་པར་བསམ། དེ་ནས་
འཇོག་པའི་དུས་སུ་ཐིག་ལེ་དཀར་དམར་ཉི་ཟླ་དང་བཅས་པ་དཀྲུག་གི་འདྲེས་པས་ལུས་ལ་ཐིམ། ལུས་ཀྱང་འཇའ་ཚོན་སྣ་
ལྔའི་ཚུལ་དུ་ནམ་མཁའ་ལ་ཡལ་ནས་སྟོང་སངས་ཀྱིས་སོང་བར་བསམ། དེ་ནས་མཉམ་པར་བཞག་གོ །དེ་ལྟར་ཞི་བ་དང་
དྲག་པོ་ཞི་དྲག་སྤེལ་མ་རྩ་རླུང་ཐིག་ལེའི་གཅོད་བཞིས་ཕྱིའི་གཅོད་སོང་བ་དེས། ཐ་མ་རྣམས་རྟོག་སྤྲོས་པའི་གཅོད་བྱ་བ་
ཡིན་ནོ།། །།གཉིས་པ་བློ་འབྲིང་པོས་རིག་པ་ལ་དབང་བསྐུར་བ་ནང་གི་གཅོད་ཁྲིད་ལ་གཉིས་སྟེ། སེམས་མི་གནས་པ་གནས་

པའི་ཐབས། གནས་པ་བོག་འདོན་པར་བྱེད་པའི་ཐབས་ཀྱི་སེམས་ཚོལ་ངོ་སྤྲོད་བྱེད་པའོ། དང་པོ་ལ་གཉིས་ཏེ། མཚན་
བཅས་ཀྱི་གནས་ཐབས་དང་། མཚན་མེད་ཀྱིས་གནས་ཐབས་སོ། དང་པོ་ལ་མཚན་བཅས་ནི། མཐིང་ཤོག་ལ་དངུལ་གྱི་
ཨ་གཟབ་དུ་བྲིས་ལ་ཤིང་ལ་སྐྱོན། མདུན་དུ་འདམ་གང་གི་སར་གཟུགས་ལ། ལུས་རྣམ་སྣང་གི་ཆོས་བདུན་ནི། རྐང་པ་
དཀྱིལ་ཀྲུང་། ལག་པ་མཉམ་བཞག །སྒལ་ཚིག་དྲང་པོར་སྲང་། མགྲིན་པ་ཅུང་ཟད་འགུག །མཆུ་དང་སོ་རང་སར་
བཞག །མིག་སྣ་རྩེར་ཕབ། ལྕེ་རྐན་དང་སོ་ལ་རེག་ཙམ་བྱའོ། དེ་ནས་མིག་གཉིས་ཨ་ལ་གཏད། རིམ་གྱིས་མི་བལྟ་
གཅིག་ཆར་དུ་བལྟ། བྱེ་བྲག་ཏུ་མི་ལྟ་སྤྱི་ལ་བལྟ། ཁབ་མིག་ཏུ་ཆུད་པ་འཛུད་པ་བཞིན་བྱེད། སྔ་རབ་འདས་པའི་རྗེས་མི་

༄༅། །སྔར་བྱས་བག་ཆགས་ཉག་རིང་བས་བཅད། ཕྱི་རབ་འོངས་བའི་མདུན་མི་བསུ། །ད་ལྟ་ལས་མི་བཅོལ། ད་ལྟའི་
འཁྲུལ་བ་འགྲིས་སླ་བས། ལུས་པོ་མི་བརྒུལ། མིག་ཚམ་ཚུམ་མི་བྱེད། མཆིལ་མ་མི་མེད། ཁ་མི་གསུམ། ཆུ་གསུམ་འབྲུག་
ཀྱང་རང་བབ་ལ་བཞག །དེ་ནས་རིག་པ་ཟིན་རྟགས་འབྱུང་། ལུས་འདར་བ་དང་། སྣང་བ་དང་། ཐོད་རྒལ་དུ་ངུ་བ་དང་། 
པ་དང་། དྲན་མེད་དུ་རྣམ་རྟོག་རྒྱུན་ཆད་པ་དང་། གཡོ་མེད་དུ་རི་དང་ནམ་མཁའ་མེད་པ་ལྟ་བུ་དང་། ཕྱིས་ཕྲུག་ལ་སེར་བུ་ཕོག་པ་
ལྟ་བུ་དང་། རུ་སྦལ་མཁར་གཞོང་དུ་བཞག་པ་ལྟ་བུ་འབྱུང་། དེ་རྣམས་བྱུང་ན། ཟིན་པའི་རྟགས་ཡིན་པས། དལ་ཙམ་ཀློད་ནས་
ངལ་བསོ་ཞིང་། ཆུ་གསུམ་ཕྱིས། རྐང་ལག་འཕུར། རོ་སྟོད་བསིང་ཞིང་ཧ་ཕཊ་བྱ། གང་ལ་གཏད་པའི་དམིགས་པ་ལ། 

གཞན་དུ་མི་འཕྲོ་བར་རྩེན་ནེ་གནས་ན། མཚན་བཅས་ཀྱི་སེམས་འཛིན་མི་འཕྲོ་བའི་ཚད་ཡིན་ནོ། གཉིས་པ་མཚན་མེད་ཀྱིས་
གནས་ཐབས་ནི། མ་ཅིག་གིས། གནས་ལུགས་བསྒོམ་པའི་བཞག་ཐབས་ནི། ལྷ་ཁང་ནང་གིས་འདེར་སོ་བཞིན། འདུག་
ཚུལ་བཅས་ཞལ་འཛུམ་ཡང་། །མི་སྒོམ་མི་སེམས་མི་ཡེང་ལྟར། །རང་ལུས་གར་བདེ་འདུག་ནས་ནི། །མི་བསམ་མ་བསམ་
མ་ཡེང་པར། །མ་བཅོས་ལྷུན་གྱི་གྲུབ་པར་ཞོག །ཅེས་གསུངས་པས། ལུས་གནད་བཅའ་གཞི་གོང་དང་འདྲ། །མིག་
ནི་བར་སྣང་དུ་གཏད་ལ། མི་མཐོ་མི་དམའ་རྒྱང་མི་རིང་། །མདུང་གང་གི་སོ་ལ་རིག་པ་གཏད། །གཡོ་འགུལ་མེད་པར་
མེ་རེ་བཞག །རྟག་དཔྱད་མི་བཏང་ཧད་དེ་བཞག །ལུས་ནི་རོའི་ཚུལ་དུ་བཞག །བདག་པོ་མེད་པའི་ཚུལ་དུ་བཞག །སེམས་

༄༅། །ནི་ནམ་མཁའི་ཚུལ་དུ་བཞག །བར་སྣང་སྟོང་པའི་གོང་བཞིན་དུ། །སེམས་ལ་རྟོག་དཔྱོད་ཀྱི་བྱ་བ་གང་
ཡང་མི་བྱེད་པར། །རིག་པ་ཧད་དེ་ཕྱད་དེ་བཞག་གོ། །མཁས་པས་ནོར་ལུག་སྐྱོངས་བ་བཞིན་དུ། ཤེས་པ་སྡུག་བཙིར་མི་བྱེད་
པར། །ལྷོད་དེ་འབོལ་ལེ་ཤིག་སེ་བཞག་གོ །རླུང་གིས་མ་སྤྱོད་པའི་མར་མེ་ལྟ་བུར། རྩེ་གཅིག་གིས་ངང་ལས་སེང་ངེ་ཡེ་
རེ་བཞག་གོ །དྲན་པའི་རྣམ་རྟོག་ཅི་སྐྱེས་ཞིང་མཚན་མའི་ལོང་ལོང་ཅི་ཤར་ཡང་། དེ་ཀ་མ་བཅོས་རང་སར་ཀློད་ལ་བཞག་གོ །
མདོར་ན་གང་ཤར་བའི་ངོ་བོ་དེ་ཉིད་མ་སྤང་མི་དགག་ལ་དེ་ཀ་རང་དེ་རྒྱང་འཚོ་དང་བབ་འཚོ་བྱེད་ལ་བཞག་གོ །དེ་ལ་ཐུན་དང་
གྲངས་སུ་བཅད། ཐུན་ཡུན་མི་རིང་ངལ་དུབ་ཀྱི་རྒྱུ་ཡིན། མཉམ་བཞག་བདེ་བའི་ཚེ་ན་འཕྲོ་བཅད་ནས་བཞག །ཐུན་ཐུང་

ཞིང་གྲངས་མང་བ་ལ་བསླབ་བོ། རྗེས་ཀྱི་དུས་སུ་མོས་གུས་བསྒོམ། འགྲོ་བ་རྣམས་ལ་སྙིང་རྗེ་བསྐྱེད། འགྲོ་བའི་སྡུག་བསྔལ་
ཉེས་དམིགས་ཐམས་ཅད་བསྒོམ། འཁྲུལ་པའི་ལས་ལ་ཞན་པ་ལོག་པར་བྱེད། མི་རྟག་འཆི་བའི་བསྐུལ་མས་འདེབས། སྣང་
བ་བདེན་མེད་སྒྱུ་མ་རུ་བསྒོམ། མཉམ་བཞག་དུས་སུ་ངང་ལ་བཞག་མ་ཡེང་པར་རྩེ་གཅིག་ཏུ་དྲན་པས་བཟུང་བ་གཅེས་སོ། 
དེས་གསལ་ལ་རྟོག་པ་མེད་པའི་ངོ་བོ་ཤར་བ་ཡིན་ནོ། དེ་ལ་ཡོན་ཏན་ཅི་བྱུང་ན། རྣམ་རྟོག་གཉུག་མའི་སེམས་སུ་དངས་ཞིང་
སྙིག་མའི་དྲན་རྟོག་རང་སར་དག་ནས། ཞི་གནས་ཀྱི་ངང་ལ་མཉམ་པར་བཞག་ནས། ལྷག་མཐོང་གི་འོད་གསལ་ངང་གི་འཆར་
བ་ཡིན་ནོ། དེ་ལ་བྱིང་རྒོད་ཀྱི་གེག་བྱུང་ན། དེ་བསལ་བའི་ཐབས་ལ། ལམ་གྱི་གེག་སེལ་རྣམ་གསུམ་ནི། བྱིང་རྒོད་ལྡིང་

༄༅། །གསུམ་འཕྲང་དང་གཅིག །ཡང་དོག་ཤོར་བའི་འཕྲང་དང་གཉིས། བཏང་སྙོམས་ཤོར་བའི་འཕྲང་དང་
གསུམ། བྱིང་ན་ལུས་ཀྱི་སྤྱོད་ལམ་ནི། མཐོ་གསལ་སྣང་ཡས་ཆེ་བར་བསྒོམ། ངག་གི་ཧ་ཕཊ་གླུ་དབྱངས་ལེན། །དྲག་པོ་ཁྲོ་
བོའི་ལྟ་སྟངས་བྱ། ཤེས་པ་གསལ་གསལ་ཧྲིག་ཧྲིག་གི །རྒྱལ་མཚན་མཐོན་པོའི་ཏིང་འཛིན་བྱ། །རྒོད་ན་ལུས་ཀྱི་སྤྱོད་
ལམ་བསྒོམ། །བྱ་བས་མིག་ཡེང་གོལ་ས་རུ། །དབང་པོ་ཤད་སྨད་ཞིག་ནས་བསྒོམ། །བྱང་ཆུབ་སེམས་དཔའི་ལྟ་སྟངས་བྱ། 
གཏིང་ནས་ངོ་མ་ཤེས་པའི་སྐྱོན། །གླན་བསྒོམ་ཧད་པོར་སྒོམ་སྐྱེ་མེད། །དེ་ལ་བླ་མའི་མན་ངག་གིས། །རང་ལ་ཡོད་པའི་སེམས་ཉིད་
དེ༑ །ལག་མཐིལ་ཤེལ་སྒོང་བཞིན་དུ་བསྟེན། །དེ་ངོ་ཤེས་པས་གྲོལ་བར་འགྱུར། །གཞན་ཡང་འཐོར་བུའི་གེག་སེལ་རྣམས། །

མང་གི་དོག་པས་འདིར་མ་བྲིས། །གཉིས་པ་ཡང་དོག་ཤོར་བའི་འཕྲང་བསལ་བ། །ཡང་ནས་ཕྱལ་བར་ཤོར་བ་ལ། །ཡང་བ་མེད་པའི་མན་ངག་བརྟེན། །དྲན་པ་རྒྱུན་
ཆགས་རྩིའི་བཟུང་། །ཕྱལ་བར་མི་བཏང་ཉམས་སུ་བླང་། །དོག་ནས་སྡུག་བརྩིར་ཤོག་བ་ལ། །སྣང་བ་རྒྱ་ཡན་མན་ངག་བརྟེན། །དྲན་པ་མི་དགག་ཕྱར་བར་བཏང་། །
དྲན་ཤར་རྗེས་འཛིན་མེད་པར་བཞག །ཤེས་པ་མི་བཟུང་ཡན་སར་བཞག །རིག་པ་ཁྱབ་གདལ་ཆེན་པོར་ཞག་གོང་། །གསུམ་པ་བཏང་སྙོམས་ལུས་པའི་འཕྲང་
བསལ་བ། །ཐིག་ཆེན་ཚིག་ཐོག་ལུས་པ་ལ། །མི་ཡེངས་རྩེ་གཅིག་ཉམས་སུ་བླང་། །རང་རྒྱུད་ཕྱལ་བར་མི་བཏང་བར། །ངེས་པར་ཉམས་མྱོང་རྒྱུད་ལ་བསྐྱེད། །
ཐེག་ཆེན་ཉམ་ཐོག་ལུས་པ་ལས། །བདེ་གསལ་ཉམས་མྱོང་ཅི་ཤར་ཡང་། །རྟོག་པའི་ཡེ་ཤེས་མ་ཤར་ན། །འཁོར་བའི་སྒྲོག་ལས་གྲོལ་མི་འགྱུར། །ཉམས་མྱོང་
མཐོ་ཡང་འཆིང་བར་འགྱུར། །དེ་ཕྱིར་ཉམས་ལ་མ་ཞན་པར། །རྒྱུན་ཆད་མེད་པའི་ཉམས་ལེན་གྱིས། །ཉམས་རྟོག་གཅིག་ཏུ་འདྲེས་ཆུ་ཆུག །ཉམས་མྱོང་བློའི་སྤྲིན་ཚོགས་

༄༅། །རྣམས། །རྟོག་པའི་ནམ་མཁར་དྭངས་སུ་ཆུག །ཉམས་མྱོང་བློའི་རྦ་རླབ་རྣམས། །རྟོགས་པའི་རྒྱ་
མཚོར་ཞི་རུ་ཆུག །ཉམས་མྱོང་བློ་ཡི་དྲི་མ་རྣམས། །རྟོགས་པའི་ངང་དུ་དྭངས་སུ་ཆུག །ཉམས་མྱོང་བློ་ཡི་བཅིང་བ་རྣམས། །
རྟོག་པའི་བློ་ཀློང་དུ་གྲོལ་དུ་ཆུག །སྤྲིན་དང་བྲལ་བའི་ཉི་མ་བཞིན། །རྟོག་པ་མངོན་དུ་གྱུར་པ་དགོས། ཅེས་སངས་རྒྱས་མཉེན་
སྟོན་གྱི་ཁྲིད་ལས་གསུངས་སོ། །དེས་སེམས་མི་གནས་པ་གནས་པའི་ཐབས་དེ་སོང་ནས། གཉིས་པ་གནས་པ་བོག་འདོན་
པར་བྱེད་པའི་ཐབས་སེམས་ཚོལ་ངོ་སྤྲོད་བྱེད་པ་ནི། རིག་པ་རྐྱང་འདེད་ལ་བརྟེན་ནས་སེམས་བཙལ་བ་གལ་ཆེ་བ་སྟེ། སེམས་
ཀྱི་ཕུ་ཐག་མ་ཆོད་པར་བསྒོམ་རྒྱུའི་དམིགས་མི་ཤེས། ཡིད་ཀྱང་མི་ཆེས་ཏེ། དཔེར་ན་ནད་པའི་རྩལ་བལྟས་པར་སྨན་བཏང་

བ་འམ། འབེན་མ་མཐོང་བ་མདའ་འཕང་བ་དང་འདྲ་བའམ། བསྒོམ་བྱེད་དགོས་པ་ལ་བསྒོམ་རྒྱུ་རང་དེ་ངོས་ཟིན་དགོས་པ་ཡིན་ཏེ། 
རྣམ་སྣང་མངོན་བྱང་ལས། རྣམས་པ་ཐམས་ཅད་མཁྱེན་པ་ཉིད་ནི། སེམས་ལས་བཙལ་བར་བྱའོ། ཅེས་གསུངས་པས། 
སེམས་ཚོལ་ལུགས་ལ་གསུམ་སྟེ། ཕྱི་སྣང་ཐོག་ཏུ་ཚོལ་བ། བར་ལུས་ཐོག་ན་ཚོལ་བ། ནང་སེམས་ཐོག་ནས་ཚོལ་བའོ། 
དང་པོ་ཕྱི་སྣང་ཐོག་ནས་ཚོལ་བ་ནི། དེ་ཡང་ཚོགས་དྲུག་གིས་ཤེས་པ་ལ་རྐྱང་དེད་བྱེད་ནས། མིག་གིས་མཐོང་བའི་གཟུགས་
ཡུལ་སྣང་དུ་ཤར་བའི་དུས་སུ་སེམས་ཀྱི་ཡུལ་ལ་ཕར་འཇུག །ཡུལ་གྱིས་ཚུར་ལ་བཀག་བསམ་ཡང་། ཡུལ་སེམས་
སྐད་ཅིག་མའི་བསམ་གཟུགས་ཡིན། དེ་རྣམས་གང་ཡིན་ཡུལ་སེམས་སྐད་ཅིག་མའི་སྟེང་ན་མཉམ་པོར་འཛོམ་ཡོད་

༄༅། །པ་ཐག་ཆོད་པར་གྱིས་ལ་ལེན་ཁྱེར་ཤོག །ཅེས་བྱའོ། དེའི་ལེན་ནི། སེམས་ཀྱི་ཕར་བཟུང་བ་ཡང་
མ་བྱུང་། ཡུལ་ཚུར་འོང་ནས་སེམས་བཀབ་པ་ཡང་མ་རེད། དེ་གཉིས་ཐ་དད་དུ་ཡོད་པ་ཡང་མ་བྱུང་། ཐ་དད་དུ་མཐོང་བ་འདི་
འཁྲུལ་སྣང་བྱུང་ཛ། དངོས་པོར་མཐོང་བ་སེམས་འཁྲུལ་གཟུགས་བྱུང་། ཁོང་གཉིས་ངོ་བོ་དབྱེར་མེད་ལ་བྱེད་པས་གཉིས་
སུ་སྣང་བས། ད་ལྟ་ཡུལ་དྲུག་གི་སྣང་བ་གང་བྱུང་ཡང་ཁོ་རང་གི་རང་གཟུགས་རང་རྩལ་རང་རང་རླབ་བྱུང་ཟེར་ན་གོ་བ་ཡིན། 
གཉིས་པ་བར་ལུས་ཐོག་ན་སེམས་བཙལ་བ་ནི། སེམས་དེ་ལུས་ཕྱི་ནང་སྟོད་སྨད་གར་སྣང་ལེགས་པར་ལྟོས་བྱས་པས། 
གར་ཚོལ་བས་ཡང་མ་རྙེད་ཟེར་ན། སེམས་ཀྱི་ཕྱོགས་འགྲོས་གོ་བ་ཡིན་ནོ། གསུམ་པ་ནང་སེམས་ཐོག་ན་བཙལ་བ་ནི། 

ཁྱོད་རང་གིས་སེམས་མི་དྲན་དགུ་དྲན། །སྣ་ཚོགས་དྲན་པའི་རྟོགས་པ་དེ་ལ། །དྲན་དུས་ཀུན་དུས་ཅིག་དྲན་འདུག་གམ། 
རེ་རེར་ཁ་ལ་རིམས་པས་དྲན་འདུག །ཡུལ་སྣང་སྣ་ཚོགས་པ་འཛིན་དུས་དུས་གཅིག་འཛིན་འདུག་གམ། སྐད་ཅིག་
པྱ་ཕྱི་རིམ་པར་འཛིན་འདུག་ལྟོས་ཤིག །ནང་དུ་འགྱུ་དུས་རིག་པ་སྐད་ཅིག་མ་ལ་རྟོག་པ་མི་འདྲ་བ་དུས་གཅིག་ལ་ཡོངས་
འདུག་གམ། སྐད་ཅིག་མ་སྔ་མ་འགགས་ཤིང་ཕྱི་མ་རིམ་པར་སྐྱེ་འདུག་ལྟོས་ཤིག །བྱས་ལ་ལེགས་པར་བལྟ་བཅོལ། 
སྣ་ཚོགས་ཤར་ཡང་རིག་པ་སྐད་ཅིག་མའི་འགྲོས་མིན་པ་རྟོག་པ་གཉིས་སུ་དུས་གཅིག་འོང་ཐབ་མི་སྣང་ཟེར་ན། དེས་
སེམས་ངོས་ཟིན་པ་ཡིན་པས་སེམས་རིག་པ་སྐད་ཅིག་ལ། དེའི་དངོས་པོ་ཡོད་པ་གཅིག་འདུག་གམ། མེད་པ་གཅིག་

༄༅། །འདུག་གམ། ཡོད་པ་གཅིག་འདུག་ན། དབྱིབས་དང་ཁ་དོག་ཅི་ལྟ་བུ། མེད་པ་གཅིག་འདུག་ན་མེད་པ་
གང་གིས་ཤེས། ལེགས་པར་བརྟག །དངོས་པོ་མེད་པ་ཤེས་མཁན་དེ་ཡིན་ཟེར་ན། ཤེས་མཁན་གྱི་སྐད་ཅིག་མ་དེའི་ངོ་བོ་
དེ་ཐོག་མ་གང་ནས་བྱུང་། དེ་ཡང་ཁོ་རང་གང་ཡང་མ་སྲིད་པའི་ཐོག་མ་ཁོ་ལ་བྱུང་ས་ཨེ་སྣང་ལྟོས། བར་དུ་གནས་ས་ཨེ་
སྣང་ལྟོས། གནས་རྒྱུ་གཅིག་ཡོད་ན་ཁོ་ལ་དངོས་པོ་གཅིག་ཡོད་དགོས། དེ་ཡོད་ན་དབྱིབས་ཟླ་གམ་མམ་གྲུ་བཞི་ལ་སོགས་
པ་ཡོད། དེ་ཡོད་ན་ཁ་དོག་དཀར་དམར་ལེགས་པར་ཡོད། དེ་ལ་ཡོད་མེད་ལེགས་པར་ལྟོས། ཐ་མ་འདིར་འགག་བྱ་བའི་
འགག་ས་ཨེ་སྣང་ལྟོས། མི་སྣང་ན་མེད་པར་ཤེས་མཁན་རང་དེ་གང་ཡིན་ལྟོས། ལར་ཕོ་ཚོད་དང་གོ་ཡུལ་མིན་པར་

ཐག་ཆོད་ངེས་གྱིས་ལ་ཤོག །དེའི་ལེན་ནི། རིག་པ་སྐད་ཅིག་མའི་ངོ་བོ་ལ། ཐོག་མ་བྱུང་ས་མེད་པས་རང་བྱུང་གི་ཡེ་ཤེས། བར་
དུ་གནས་ས་མེད་པས་ཡུལ་ཡུལ་ཅན་ལས་འདས་ནས་དངོས་པོ་མེད་ཅིང་དབྱིབ་ཁ་དོག་མ་གྲུབ་པའོ། ཐ་མ་འདིར་འགགས་བྱ་
བ་མེད་པས། རྣམ་པར་མི་རྟོག་པའི་ཡེ་ཤེས་ཡིན་ཏེ། མཚན་བརྗོད་ལས། རྣམ་པར་མི་རྟོག་དབྱིངས་མི་ཟད། ཅེས་སོ། 
ཡང་སེམས་ཚོལ་བོག་འདོན་གྱི་སྐོར་ལ་བརྒྱད་སྟེ། དང་པོ་གནས་འགྱུ་གཉིས་ཀྱི་བོག་འདོན་པ་ནི། སེམས་ལྷན་ནེ་གནས་
སུ་ཆུག་ལ། དེ་ལ་ཡོན་ཏན་ཅི་འདུག་ལྟ། ཆེད་དུ་འགྱུ་རུ་བཅུག་ལ། དེ་ལ་སྐྱོན་ཅི་འདུག་ལྟ། གཉིས་པ་ངོ་བོ་གཅིག་གམ་ཐ་
དད་དྲིའོ། ཁྱད་པར་མི་འདུག་ཟེར་ན། གནས་པ་ནི་རྟོག་མེད་ཡིན། འགྱུ་བ་ནི་རྟོགས་པ་ཡིན་པས་དེ་གཉིས་ག་ལ་གཅིག །

༄༅། །ཅེས་འགོ་བསྐོར་རོ། ཐ་དད་དུ་འདུག་ཟེར་ན། གནས་པའི་དུས་ན་འགྱུ་བ་གང་དུ་སོང་། དེ་གཉིས་ལ་
ཁྱད་པར་རེ་ངོས་བཟུང་ཅི་འདུག་སྙམས་ལྟོས། ཅེས་བརྗོད་དོ། མ་རྙེད་ན། གནས་ན་ཡང་གནས་པའི་ངོས་བཟུང་མེད་ཅིང་། 
འགྱུ་ནའང་འགྱུ་བའི་ངོས་བཟུང་མེད་པ་ལ། གནས་འགྱུ་ཐ་དད་དུ་འཛིན་པ་ལོག་རྟོགས་གྱིས་མཁས་ཁྱད་ཡིན་ནོ། ཞེས་ངོ་
སྤྲོད་དོ། དེ་ནས་གནས་པ་ཆེད་དུ་མི་སྒྲུབ། འགྱུ་བ་ཆེད་དུ་མི་སྤང་། འགྱུ་བས་གནས་པའི་གོ་ཆོད་པའི་གནད་རིག་པར་བྱའོ། 
གཉིས་པ་རིག་སྟོང་ཐ་དད་ལ་བོག་འདོན་པ་ནི། རྟོག་པ་ཐོལ་སྐྱེས་ཀྱི་ངོ་བོ་ལ་བལྟས་པས། སྟོང་པར་ཡལ་ལམ། སྐྱེ་མེད་
དམ། ངོས་བཟུང་མེད་པ་ཅིག་འོང་ན་རྟོག་པ་ཏོལ་སྐྱེས་པ་དེ་དང་། སྟོང་ཉིད་དམ། སྐྱེ་མེད་དམ། ངོས་བཟུང་མེད་པ་དེ་དང་

ཁྱད་ཅི་འདུག་དྲིའོ། ཁྱད་མེད་ན། རྟོགས་པ་ནི་འཁྲུལ་པ་ཡིན། སྟོང་པ་ལ་སོགས་པ་ནི་མ་འཁྲུལ་བ་ཡིན་པས་ག་ལ་གཅིག །
ཐ་དད་དུ་འདུག་ཟེར་ན། རྟོགས་པའི་དུས་སུ་སྟོང་པ་གང་དུ་སོང་། རྟོགས་པ་ལ་སྟོང་པ་མིན་པའི་ངོས་བཟུང་ཅི་འདུག །ཐ་
དད་དུ་འཛིན་པ་ནི་དངོས་འཛིན་གྱི་ལོག་རྟོགས་སོ། དེ་ནས་སྟོང་པ་ཉིད་མ་རྟོགས་པའི་རྟོགས་པ་སྐད་ཅིག་ཀྱང་ཡོད་པ་
མ་ཡིན་པས། རྟོགས་པས་སྟོང་པ་ཉིད་ཀྱི་གོ་ཆོད་པའི་གནད་རིག་པར་བྱའོ། གསུམ་པ་དྲན་སྟོང་ཐ་དད་ལ་བོག་འདོན་པ་
པ་ནི། གང་ཤར་ལ་ལྟ་བ་དྲན་པ་ཙམ་གྱི་སྟོང་ཉིད་དུ་འགྲོ་ན། དྲན་པ་དང་སྟོང་པ་གཅིག་གམ་མི་གཅིག་དྲིའོ། གཅིག་ན་དྲན་
པ་ནི་མ་བརྗེད་པ་ཡིན་ལ། སྟོང་པ་ལ་རྗེད་མ་བརྗེད་ཀྱི་དབྱེ་བའམ། དེ་བོ་མེད་པས་དེ་གཉིས་ག་ལ་གཅིག་ཅེས་འགོ་བསྐོར་

༄༅། །མི་གཅིག་ན་དྲན་པ་ལ་སྟོང་པ་མིན་པའི་ངོ་བོ་གཅིག་འདུག་གམ། དྲན་པའི་དུས་ན་སྟོང་པ་གོང་དུ་སོང་། 
སྟོང་པའི་དུས་ན་དྲན་པ་གང་དུ་སོང་། དེས་ན་དྲན་པས་སྟོང་པའི་གོ་ཆོད་པའི་གནད་རིགས་པར་བྱའོ། བཞི་པ་གནས་པ་བརྟན་
པ་ལ་བོག་འདོན་པ་ནི། གང་ཤར་བ་ལ་བལྟས་པས། དགེ་སྦྱོར་སྔར་གནས་པ་ལྟ་བུ་བསྒོམ་བྱུང་ན། དེ་ལ་ཡོན་ཏན་ཅི་འདུག་
གནས་པ་ག་ལ་གནས། དེ་ཡན་པར་བཏང་བ་ལ་སྐྱོན་ཅི་འདུག །དེ་རྣམས་མི་འདུག་ན། ཁོ་དགེ་སྦྱོར་གྱི་དངོས་པོ་ཡིན་པ་ལ། 
དེ་འདྲ་ག་ལ་སྲིད། ཅེས་འགོ་བསྐོར་རོ། འདུག་ན་ག་ན་འདུག་ཅི་འདྲ་ཞིག་འདུག །བློ་ཐག་ལེགས་པར་ཆོད་ལ་སྟོན་ཞེས་
་བརྗོད་དོ། དེ་ནས་ཉམས་ཀྱི་རོ་ལ་མ་ཞེན་པར་གང་ཤར་ཁ་ཡན་གྱི་དག་སྦྱོར་གོ་ཆོད་པའི་གནད་རིག་པར་བྱའོ། ལྔ་པ་བདེ་

བ་དང་ལྡན་པ་ལ་བོག་འདོན་པ་ནི། དགེ་སྦྱོར་དང་མ་བྲལ་བའི་དུས་ན། བདེ་བ་རྒྱུན་ཆགས་སུ་བྱུང་ན། བདེ་བ་ལ་ངོས་བཟུང་ཅི་
འདུག་དྲིའོ། མི་འདུག་ན་བདེ་བ་ཡིད་དང་མཐུན་པ་ཡིན་པས། དེལ་ངོས་བཟུང་མེད་པ་ག་ལ་སྲིད་ཅེས་འགོ་བསྐོར་རོ། འདུག་
ན་ག་ན་འདུག །ཅི་འདྲ་གཅིག་འདུག་ང་ལ་སྟོན་དང་། ཞེས་བརྗོད་དོ། དེས་ན་བདེ་བའི་རོལ་མ་ཞེན་པར། བདེ་བས་སྟོང་པའི་
གོ་ཆོད་པའི་གནད་རིག་པར་བྱའོ། དྲུག་པ་གསལ་བ་ལ་བོག་འདོན་པ་ནི། དགེ་སྦྱོར་རྣལ་དུ་ཕབ་པའི་དུས་སུ་གསལ་སྣང་ཆེན་
པོ་བྱུང་ན། གསལ་བ་དེ་དང་མི་གསལ་བ་དེ་ལ་ཁྱད་ཅི་འདུག །མི་འདུག་ན། གསལ་བ་ནི་སེམས་དྭངས་བའི་ཡོན་ཏན་
ཡིན། མི་གསལ་བ་ནི་སེམས་འཐིབ་པའི་དྲི་མ་ཡིན་པས། དེ་གཉིས་ག་ལ་གཅིག །ཅེས་འགོ་བསྐོར་རོ། མི་གཅིག་ན། 

༄༅། །གསལ་བ་ལ་ཡོན་ཏན་ངོས་བཟུང་ཅི་འདུག །མི་གསལ་བ་ལ་སྐྱོན་ནམ། ངོས་བཟུང་ཅི་འདུག་དྲིའོ། དེས་ན་
གསལ་བ་ལ་མ་ཞེན་ཅིང་། དྭང་ཆ་ལ་མི་ལྟོས་པར་གསལ་རུང་མི་གསལ་རུང་གང་ཤར་གྱི་ང་གོ་རྗེན་པས་ཆོག་པའི་གནད་རིག་པར་
བྱའོ། བདུན་པ་རྟོགས་མེད་བསྟན་པ་ལ་བོག་འདོན་པ་ནི། རྟོགས་པ་རང་འགགས་སམ། མི་རྟོགས་པ་རྒྱུན་དུ་བྱུང་ན། རྣམ་
རྟོག་ཁྱད་དུ་སྤྲོས་ནས་དེ་ལ་སྐྱོན་ཅི་འདུག །མི་རྟོགས་པ་ལ་ཡོན་ཏན་ཅི་འདུག །ངོས་བཟུང་ཅི་འདྲ་འདུག་ཅེས་དྲིའོ། སྐྱོན་
སྐྱོན་མེད་ན་འཁོར་བ་འཁྱམས་མཁན་མི་སྲིད་པས། དེ་འདྲ་ག་ལ་སྲིད། ཅེས་འགོ་བསྐོར་རོ། སྐྱོན་ཡོད་ན་ཅི་འདྲ་གཅིག་འདུག །
ངོས་བཟུང་ཅི་འདུག །རྟོགས་པ་མི་རྟོག་པ་གཉིས་ལ་བཟང་ངན་གྱི་ཁྱད་པར་ཅི་འདུག་ང་ལ་སྟོན་ཞེས་བརྗོད་དོ། དེས་ན་མི་

རྟོག་པའི་རྫོང་ལ་མ་ཞེན་པར། རྟོག་པས་མ་རྟོགས་པའི་གོ་ཆོད་པའི་གནད་རིག་པར་བྱའོ། བརྒྱད་པ་སྟོང་ཉིད་བརྟེན་པ་ལ་
བོག་འདོན་པ་ནི། དགེ་སྦྱོར་འཕེལ་བའི་སྐབས་སུ། ངོས་བཟུང་དང་སྤུ་རིས་གང་ཡང་མེད་པའི་སྟོང་པ་ཞིག་རྒྱུན་དུ་བྱུང་ན། 
རི་དང་རྩིག་པ་ལ་སོགས་པ་འདི་རྣམས་སྟོང་པ་དེ་ལ་ཁྱད་ཅི་འདུག །ཅེས་དྲིའོ། མིའདུག་ན་སྟོང་པའི་རྡུལ་གྱི་ཆོས་ལས་
འདས་པ་ཡིན་ལ། རི་ལ་སོགས་པ་ནི་རྡོས་ཆགས་སུ་གྲུབ་པ་ཡིན་པས། དེ་གཉིས་ག་ལ་གཅིག་ཅེས་འགོ་བསྐོར་རོ། མི་
གཅིག་ན་རིལ་སོགས་པ་འདི་རྣམས་མེས་སྲེག་པ་འམ་ཕྱེ་མར་བཏང་ནས་རླུང་གིས་མཁའ་ལ་གཏོར་ནས་ཅི་འདྲ་ཞིག་
འདུག །རི་ལ་སོགས་པ་ལ་སྟོང་པ་ཉིད་མིན་པའི་ངོ་བོ་ཅི་འདུག །དེས་ན་སྟོང་པའི་མཁའ་ལ་མ་ཞན་པར་སྣང་བ་སྣ་ཚོགས་

༄༅། །ཀྱི་རང་སྒོ་རྗེན་པས་སྐྱེ་མེད་ཟབ་མོའི་གོ་ཆོད་པའི་གནད་རིག་པར་བྱའོ། དེས་སེམས་ཚོགས་བོག་འདོན་
བརྒྱད་མ་ད་སོང་ངོ་། དེ་རྣམས་ཀུན་གྱི་བློ་འབྲིང་པོ་རིགས་ལ་དབང་བསྒྱུར་བ་དྲན་པ་ནང་གི་གཅོད་ཁྲིད་དེ་སོང་ངོ་།། །། 
སྤྱི་དོན་གསུམ་པ་བློ་རབ་ཆོས་ཉིད་ཀྱི་ལྟ་བ་རྟོགས་པ་གསང་བའི་ཆོས་ལ་ལྔ་སྟེ། དང་པོ་སྣང་བས་གནོད་པར་རྟོགས་པའི་དུས། །
གཉིས་པ་ཕན་གནོད་འདྲེས་པར་རྟོགས་པའི་དུས། གསུམ་པ་སྣང་བས་ཕན་པར་རྟོགས་པའི་དུས། བཞི་པ་དེའི་
བཞག་ཐབ་བསྟན་པ། ལྔ་པ་འབྲས་བུ་ངོ་བོ་བསྟན་པའོ། དང་པོ་སྣང་བས་གནོད་པར་རྟོགས་པའི་དུས་ནི། གང་གི་སྣང་
བ་སྣ་ཚོགས་སྤང་བྱར་ལོང་ཞིང་། འོག་མའི་གནས་པ་ལ་སོགས་སེམས་ཚོལ་གྱི་དོན་ལ་ངེས་ཤེས་ཅུང་ཟད་སྐྱེས་པ་ལ། 

ང་རྒྱལ་དང་རློམ་སེམས་ཅུང་ཟད་སྐྱེས་ཤིང་། ཕྱོགས་གཞན་ལ་ཤོར་བ་ཡིན་པས། དེ་ཉིད་བསལ་བའི་ཐབས་ནི། བསྒོམ་
གང་བཟུང་བའི་ཆ་ཐམས་ཅད་སྔོན་ནས་ཤར་བ་ལ་མི་ཞེན། མི་ཆག །མི་འཛིན་ཅིང་ཚུར་མི་བླང་། འགྱུ་བ་ལ་སོགས་
གང་ངན་པའི་ཆ་ཐམས་ཅད་ལ་མཉམ་བཞག་གི་མཐིལ་པོ་བྱེད་ཅིང་། ཕར་མི་སྤང་། མི་འགགས། མི་འདོར་ཞིང་། 
གང་ཤར་རྒྱན་དུ་ཆེ་བའི་ཐབས་ལ་འབད་ཅིང་བརྩོན་པར་བྱེད་སྟེ། རྗེ་དམ་པ་རྒྱ་གར་གྱིས། གཡའ་ཆུ་སིལ་མ་བརྡབ་ཅིང་
དྭངས། །དངུལ་དཀར་གྱི་མེ་ལོང་ཕྱིས་བཞིན་གསལ། །རྣལ་འབྱོར་གྱི་སྒོམ་པ་བཤིགས་ཤིང་བཟང་། ཅེས་གསུང་
པས། དེ་ཉིད་ཀྱི་དུས་སུ་སྤྲོས་པ་ཐམས་ཅད་སྤང་ཞིང་སྤྲོས་མེད་ཀྱི་ངང་ལ་བཞག །གཡེང་བ་ཐམས་ཅད་སྤང་ལ་

༄༅། །ཡེང་མེད་ཀྱི་ངང་ལ་བཞག་གོ །འདུ་འཇི་ཐམས་ཅད་སྤང་ཞིང་གཅིག་པུར་བསྡད། གྲོང་
ཡུལ་སྤང་ཞིང་རི་ཁྲོད་བརྟན་པར་བྱའོ།། །།གཉིས་པ་ཕན་གནོད་འདྲེས་པར་རྟོག་པའི་དུས་ནི། ཉོན་མོངས་དང་
ཡེ་ཤེས་དུམ་བུར་འཆར་བ་ཡིན། དེའི་དུས་སུ་རོ་སྙོམ་པའི་གསང་སྤྱོད་བྱ། འགྲིས་པ་མེད་པའི་ཡུལ་དུ་ཕྱོགས་མེད་
འགྲོ། ཟས་ལ་འདི་ཟ་དང་འདི་མི་ཟ་མེད་ཅིང་གཙང་ཙོག་མེད་པར་ཀུན་ཀྱང་ཟ། གོས་ལ་འདི་གྱོན་འདི་མི་གྱོན་མེད་
ཅིང་བཟང་ངན་མེད་པར་ཀུན་ཀྱང་གོན། གྲོགས་ལ་འདི་འགྲོག་དང་འདི་མི་འགྲོག་མེད་ཅིང་། བཟང་ངན་མེད་པར་ཀུན་
དང་འགྲོག །གནས་ལ་འདི་བསྡད་དང་མི་བསྡད་མེད་ཅིང་། ཀུན་ཏུ་འགྲིམ་ཞིང་ཉམས་རྩལ་སྦྱངས། གདོན་དང་ན་ཚ་

སྡུག་བསྔལ་དང་། འགལ་རྐྱེན་གྱི་སྣང་བ་ཐམས་ཅད་ལ། ཐོགས་སུ་བཀལ་ལ་ལམ་རྩལ་སྦྱངས། བསྟོད་སྨད་ལ་ཆགས་
སྡང་མི་བྱེད། དགའ་དང་མི་དགའ་གཉིས་སུ་མི་འཛིན། རོ་སྙོམ་གསང་སྤྱོད་ཀྱི་ངོ་བོ་མཐར་ཕྱིན་པར་བྱེད་དོ།། །།གསུམ་
པ་སྣང་བས་ཕན་པར་རྟོགས་པའི་དུས་ནི། སྣང་བ་སྣ་ཚོགས་གྲོགས་སུ་འཆར་བ། འཁོར་འདས་གཉིས་མ་འདྲེས་ལ་
ཡོངས་སུ་རྫོགས་པ། སངས་རྒྱས་དང་སེམས་ཅན་ལ་བཟང་ངན་མེད་པས། ལྷ་དང་འདྲེ་ལ་ཉེ་རིང་མེད་པ། ཐམས་ཅད་
སེམས་སུ་གཙོད་པ་ལ། གཅོད་རྒྱུ་གཅོད་མཁན་གཉིས་སུ་མ་གྲུབ་ན་གཅོད་པའི་མཆོག །དེ་ཡང་གཤིས་འགྲོས་ཡིན་
ལུགས་ཀྱི་ངོ་བོ་ལ་བཅོས་མ་ཕོག་ན་གཞིའི་མཆོག །གཤིས་འགྲོས་རང་དེ་གཞི་རྣལ་མ་ཡིན་བཞིན་དུ། ཡིན་ཐོག་ན་

༄༅། །རྟོག་ན་ལྟ་བའི་མཆོག །དེ་ལ་ཕྱོགས་འཛིན་གྱི་བསྒོམ་རྒྱ་མེད་པར་གང་ཤར་གྱི་ངོ་བོ་ལ་གོམ་འདྲིས་
སུ་འཇུག་པ་བསྒོམ་པའི་ལམ་གྱི་མཆོག །འདྲིས་གོམ་བརྟེན་གསུམ་བྱེད་པ་དེའི་ངོ་བོ་ལ། འདི་ཡིན་འདི་མིན་གྱི་བླང་དོར་
མེད་ཅིང་རེ་དོག་གམ་མཐའ་དང་བྲལ་བ་སྤྱོད་པའམ་འབྲས་བུ་ཡང་དེ་ཡིན་ཏེ། སྲས་རྒྱལ་བ་དོན་འགྲུབ་ཀྱིས། ཁྱེད་ཀྱི་
འཁོར་འདས་ཤན་ནི་བདག་གིས་དབྱེ། །འཁོར་འདས་གཉིས་ནི་མ་འདྲེས་རང་སར་འདྲེས། །གཅིག་ལ་གཉིས་སུ་དབྱེ་བ་
འཁོར་བ་ཡིན། །སངས་རྒྱས་སེམས་ཅན་གཉིས་སུ་མེད་པ་ལ། །ཕྱེ་ནས་སངས་རྒྱས་བསྒྲུབ་པ་འཁོར་བ་ཡིན། །
ལྷ་འདྲེ་གཉིས་ལ་ཉེ་རིང་མེད་པ་ལ། །དངོས་གྲུབ་ལྷ་ལ་རེ་བ་འཁོར་བ་ཡིན། །ཐམས་ཅད་སེམས་སུ་གཅོད་པ་ཡིན་པ་

ལ། །གཅོད་རྒྱུ་གཅོད་མཁན་བྱུང་ན་འཁོར་བ་ཡིན། །མ་བཅོས་པ་དེ་གཞིའི་མཆོག་ཡིན་བཞིན། །གཞི་ལ་བཅས་བཅོས་
བྱེད་པ་འཁོར་བ་ཡིན། །བསྒོམ་པ་དེ་ལམ་གྱི་མཆོག་ཡིན་ཏེ། །ལམ་ལ་བགྲོད་རྒྱུ་བྱུང་ན་འཁོར་བ་ཡིན། །མ་གྲུབ་པ་དེ་
འབྲས་བུའི་མཆོག་ཡིན་ཏེ། །ཆེད་ཀྱི་སྒྲུབ་རྒྱུ་བྱུང་ན་འཁོར་བ་ཡིན། །ལྟ་བ་འགྱུར་བ་མེད་པ་ཡིན་པ་ལ། །རྟག་ཆད་གཉིས་
སུ་བྱུང་ན་འཁོར་བ་ཡིན། །བསྒོམ་པ་གསལ་སྟོང་འཛིན་མེད་ཡིན་པ་ལ། །བྱིང་རྒོད་གཉིས་སུ་བྱུང་ན་འཁོར་བ་ཡིན། །
སྤྱོད་པ་ཁྱབ་གདལ་ཆེན་པོ་ཡིན་པ་ལ། །དགག་སྒྲུབ་གཉིས་སུ་བྱུང་ན་འཁོར་བ་ཡིན། །འབྲས་བུ་རྣམ་པར་དག་པ་ཡིན་
ལ། །རེ་དོག་གཉིས་སུ་བྱུང་ན་འཁོར་བ་ཡིན། །འཁོར་འདས་གཉིས་འཛིན་བར་ན་སངས་རྒྱས་ག་ལ་ཡོད། ཅེས་སོ། །

 ༄༅། །དེ་ལ་ཉམས་སུ་བླང་བ་དང་། ས་ལམ་བགྲོད་མི་དགོས་ཟེར་བ་ནི་མ་ཡིན་ནོ། ཡང་དེ་ཉིད་ལས། 
མ་རིག་པ་ཡེ་ཤེས། རིག་པ་འཁྲུལ་པ། མ་བྱས་པ་གཞི། བྱེད་པ་ལམ། མ་གྲུབ་པ་འབྲས་བུ། ཅེས་དང་། ཡང་དེ་ཉིད་
དུ། གཞི་ཐོག་འཇོག་པས་ས་ལམ་རྫོགས། །མན་ངག་གཞན་ལས་ཁྱད་པར་འཕགས། །ཅེས་སོ། གཞི་ལམ་
འབྲས་བུའི་ངོ་བོ་ངོས་བཟུང་བ་ནི། དེ་ཉིད་དུ། སྐྱེ་བ་མེད་པ་སངས་རྒྱས་ཀྱི་དགོངས་པ། ངོ་བོ་ཀ་དག་དེ་རང་ལ་རང་ཆས་
སུ་བཞུགས་ནས་ཡོད་པ་དེ་གཞི། །དེའི་ངང་ལ་མ་བཅོས་པར་སིང་ངེ་འདུག་པ་དེ་ལམ། དེ་ལ་འགྱུར་བ་མེད་པ་རྟེན་པ་ཐོབ་
པ་དེ་འབྲས་བུ་ཡིན་ནོ། མདོར་ན། གང་སྣང་གང་ཤར་གང་བྱུང་ཁོ་རང་མིན་པའོ་བཟོ་བཅོས་མི་བྱེད། རྐྱེན་བཟང་ངན་

ཅི་བྱུང་ཡང་དེ་ཀ་མིན་པ་མི་བསྒོམ། ཁོ་རང་གང་ཡིན་པ་དེ་ལ་དགེ་སྦྱོར་གྱི་དངོས་པོ་བྱེད་པའོ། རྒྱལ་བ་དོན་འགྲུབ་གྱིས། གང་
བྱུང་དེ་ཀ་མིན་པ་མི་ལྟ། དེ་ཀ་མིན་པ་མི་བསྒོམ། དེ་ཀ་མིན་པ་ཅི་ཡང་ཡིད་ལ་མི་བྱེད་དོ། ཅེས་ཟེར་བ་དང་། གང་ཤར་གྱིས་
ཆོག་ཟེར་བ་གཉིས་འགལ་བས་དེའི་གནད་རིག་པར་བྱའོ། ཅེས་དང་། མ་གཅིག་གིས་ཀ་ཚོམ་ལས། གང་ཡང་ཡིད་ལ་མ་
བྱས་ནས། །གོལས་ར་ལྷུང་བ་ཅི་ལས་བྱུང་། །བསམ་མེད་བསྒོམ་པས་མ་ནོར་ན། །ཆོས་སྐུ་བྱང་ཆུབ་ཐེ་ཚོམ་མེད། །
བསྒོམ་གྱི་ནང་ནས་དེ་ཉིད་མཆོག །འདུ་ཤེས་རྣམ་པར་བཤིག་ལ་ཞོག །ཅེས་གསུངས་སོ། ཡང་བལྟ་བ་ལ་ཕྱོགས་རིས་
མེད་པ། བསྒོམ་པ་ལ་ཞེན་པ་མེད་པ། སྤྱོད་པ་ཞི་ཞིང་དུལ་བའོ། ཡང་ན་བལྟ་བ་མཐའ་དང་བྲལ་བ། བསྒོམ་པ་བློ་ལས་

༄༅། །འདས་པ། སྤྱོད་པ་གཤིས་འགྲོས་རང་ལ་བཏང་བའོ། ཡང་ན་རང་ངོ་ཤེས་པ་ལྟ་བ། དེའི་ངང་ལ་
འཇོག་པ་བསྒོམ་པ། གང་ལ་ཡང་ཉམ་ང་མེད་པ་སྤྱོད་པ་ཡིན། རེ་དོག་མེད་ཅིང་བསྟན་པ་ཐོབ་པ་འབྲས་བུ་ཡིན། །བཞི་
པ་བཞག་ཐབ་བསྟན་པ་ལ་གསུམ་གྱིས། དང་པོ་མཉམ་བཞག་དུས་བསྒོམ་སྐྱོང་བ་ནི། སྔར་ངོ་སྤྲོད་པའི་གོ་བ་ཙམ། རིག་པ་
ཙམ། ཤེས་པ་ཙམ། དེས་མི་ཆོག་པས་བྱང་ཆུབ་མ་ཐོབ་ཀྱིས་བར་དུ་ཉམས་སུ་བླངས་སོ། གོམ་འདྲིས་བརྟེན་པ་ཐོབ་པ་བྱེད་
དགོས་པས། ཉམས་ལེན་ཡང་མེད། གཉེན་པོ་བརྗེད་མེད་ཀྱི་ངང་ལ་མཉམ་པར་བཞག་གོ །དེ་ཡང་ཆོས་ཐམས་ཅད་སེམས་
སེམས་ནམ་མཁའ་ལྟར་མཐའ་དབུས་མེད་པར། ཡུལ་ཅིར་ཡང་མི་དམིགས་པ་ལས། བློས་གང་དུ་ཡང་མི་འཛིན་པར་བཞག་

གོ། །གཉིས་པ་རྗེས་ཐོབ་སྒོམ་སྐྱོང་བར་བྱ་བ་ནི། དེ་ལྟར་བསྒོམ་པས་མཉམ་བཞག་དུ་སྒོམ་བཟང་པོ་ཡོད་ཀྱང་། 
རྗེས་ཐོབ་ཏུ་མེད་ན། བསྒོམ་ཀོར་ལེར་ལུས་པ་བྱ་བ་དེ་ཡིན་པས་ས་ལམ་མི་ཆོད་དོ། དམ་པ་རིན་པོ་ཆེས། མཉམ་བཞག་
ལ་མོར་བསྒོམ་པ་བས། རྗེས་ཐོབ་ཀྱི་ཤེས་པ་དུམ་པར་བསྒོམ་པས་དགའ། ཅེས་གསུངས་པས། མཉམ་བཞག་
གི་བསྒོམ་དེ་ཉིད་རྗེས་ཐོབ་ཀྱིས་ཤེས་པ་གཟུགས་སྒྲ་དྲི་རོ་རེག་བྱ་ལ་འཇུག་པའི་ཚེ། འགྲོ་ཆག་ཉལ་འདུག་བྱ་བྱེད་
སྣ་ཚོགས་སུ་བསྲེ་ཞིང་བསྒོམ་པར་བྱ་སྟེ། འཕགས་པ་སྡུད་པ་ལས། འགྲོ་འཆག་ཉལ་དང་འདུག་པར་ཤེས་བཞིན་
རབ་ཏུ་རྟེན། །ཅེས་གསུངས་སོ། དེ་ལྟར་བསྒོམ་པར་མཉམ་བཞག་བཟང་པོ་དེ་རྗེས་ཐོབ་ཏུ་སྐྱོང་རྒྱུ་འོང་བ་ཡིན། 

༄༅། །གསུམ་པ་ཟུང་འཇུག་ཏུ་བསྒོམ་སྐྱོང་བར་བྱ་བ་ནི། སྙིང་རྗེ་དང་སྟོང་ཉིད་མཉམ་བཞག་དང་རྗེས་
ཐོབ་འདྲེས་ཐུབ་ན། ཟུང་འཇུག་གི་ངང་ནས་དགེ་བའི་རྩ་བ་ཐམས་ཅད་ཀྱི་དོན་དུ་བསྔོ་བ་དང་། སྨོན་ལམ་རྣམ་པར་དག་པར་
བྱ་སྟེ། མ་ཅིག་ལབ་སྒྲོན་མས། སེམས་སྣང་བ་དངོས་པོ་མ་འཛིན། བདག་ཏུ་མ་བཟུང་། ཅི་སྣང་ལ་ཕྱོགས་མ་བྱེད། 
གང་ཤར་ལ་དགག་སྒྲུབ་མ་བྱེད། རེ་དོག་གིས་ཐག་པས་མ་བཅིང་། གཉིས་འཛིན་གྱི་བསྟོད་ཕུར་མ་འཇུག །རང་ལུགས་
ལ་བཅས་བཅོས་མ་བྱེད། རང་ཆས་ལ་གཞན་དུ་མ་ཚོལ། ད་ལྟར་གྱི་རིག་པ་སོ་མ་བཅོས་སླད་མེད་པ་དྭངས་སང་ངེ་བ་འདི་
ཀ་ཆོས་ཉིད་ཡིན་པ་ལ། ཐེ་ཚོམ་མེད་པ་མའི་ཞལ་ནས་གསུངས་སོ། །ལྔ་པ་འབྲས་བུའི་ངོ་བོ་བསྟན་པ་ནི། མཉམ་

བཞག་དང་རྗེས་ཤེས་མེད་པར་ཉིན་མཚན་ཆོས་སྐུའི་འཁོར་ཡུག་ཡེང་དང་མ་ཡེང་མེད་པར་མཉམ་བཞག་མཐའ་བྲལ་གྱི་
འཁོར་ཡུག །ཕྱི་དང་ནང་མེད་པར་རིག་པ་ཟང་ཐལ་གྱི་འཁོར་ཡུག་བཟང་བ་དང་ངན་པ་མེད་པར་ཐམས་ཅད་སྐུ་གསུམ་
གྱི་འཁོར་ཡུག །སྒྲིབ་གཡོག་ལས་གྲོལ་བས་ཡེ་ཤེས་ལྔའི་འཁོར་ཡུག་སྟེ། སངས་རྒྱས་གཉན་སྟོན་པས། མཐར་
ཐུགས་རང་སར་ཟིན་པའི་དུས་ནི། རྣལ་འབྱོར་ལྟ་བའི་སྒྲོག་ལས་གྲོལ། རྟོག་དཔྱོད་བློའི་སྤྲོས་པ་ཞི། རྣལ་འབྱོར་བསྒོམ་
པའི་སྒྲོག་ལས་གྲོལ། ཉམས་ལེན་བློའི་སྤྲོས་པ་ཞི། རྣལ་འབྱོར་སྤྱོད་པའི་སྒྲོག་ལས་གྲོལ། བྱ་བརྩལ་བློའི་སྤྲོས་པ་ཞི། 
རྣལ་འབྱོར་གྲུབ་མཐའི་སྒྲོག་ལས་གྲོལ། ཕྱོགས་འཛིན་བློའི་སྤྲོས་པ་ཞི། རྣལ་འབྱོར་དཔེའི་སྒྲོག་ལས་གྲོལ། མཚོན་

༄༅། །བྱེད་བློའི་སྤྲོས་པ་ཞི། རྣལ་འབྱོར་ཚིག་གི་སྒྲོག་ལས་གྲོལ། ཐ་སྙེད་བློའི་སྤྲོས་པ་ཞི། རྟོག་པ་
ཡེ་ཤེས་མངོན་དུ་གྱུར། སྒྲིབ་གཡོག་བློའི་མུན་པ་སོང་། སྒྲིབ་མེད་ཡེ་ཤེས་གཅེར་བུར་ཤར། དྲི་མེད་རིག་པ་གཅེར་
བུར་བུད། ཁྱབ་གདལ་ཡེ་ཤེས་ཕྱོགས་རིས་མེད། །རང་ཤར་ཡེ་ཤེས་གསལ་འགྲིབ་མེད། །འོད་གསལ་ཡེ་ཤེས་ཉིན་
མཚན་མེད། །རང་རིག་ཡེ་ཤེས་རྒྱུན་ཆད་མེད། །རྐྱེན་གྱི་མི་སྤྱོད་གཡོ་བ་མེད། །ཉམས་ང་རེ་དོགས་འཇིག་སྐྲག་
མེད། །འཁོར་བའི་མཐའ་ལས་རྟེན་དུ་རྒྱལ། །རྣལ་འབྱོར་མཐའ་རུ་ཕྱིན་ཞེས་བྱ། །རྟོག་པ་མངོན་དུ་གྱུར་ཅེས་བྱ། །
མཐར་ཐུགས་རང་ས་ཟིན་ཞེས་བྱ། །ཕྱིར་མི་ལྡོག་པའི་ས་ནོན་བྱ། ཅེས་སོ། དེ་ལྟར་མཐར་ཕྱིན་པས། ཐ་མལ་

པའི་ལུས་ངག་ཡིད་གསུམ་དག་ནས་རྒྱལ་བའི་སྐུ་གསུང་ཐུགས་སུ་འཆར། འཁོར་འདས་ཀྱི་རྟོགས་པ་ཐམས་ཅད་གྲོལ་
ནས། མཉམ་པ་ཉིད་འཆར་བ་ནི། མྱ་ངན་འདས་པ་ཞེས་བྱ་བ་ཡིན་ཏེ། བཀའ་ཚོམ་ལས། ལུས་ངག་ཡིད་གསུམ་དག་
པ་ཡང་། སྐུ་གསུམ་འབྲས་བུ་བཏག་པ་ཡིན། འཁོར་བ་རང་སར་གྲོལ་བ་ལས། །མྱང་འདས་ལོགས་སུ་བསྒྲུབ་རྒྱུ་མེད། །
ཅེས་གསུངས་སོ། མ་ཅིག་ལབ་ཀྱི་སྒྲོན་མ་དེ་ཉིད། མཐར་ཐུགས་སྐུ་བཞིའི་རང་ཆས་ཡིན་པར་གསུངས་སྟེ། སྲས་
རྒྱལ་བ་དོན་འགྲུབ་ཀྱིས། །ཆོས་སྐུ་ཡུམ་ཆེན་ཕ་རོལ་ཕྱིན་མའི་སྐུ། །ལོངས་སྐུ་རྡོ་རྗེ་རྣལ་འབྱོར་མ་ཡི་སྐུ། །སྤྲུལ་
སྐུ་མ་ཅིག་ལབ་ཀྱི་སྒྲོན་མའི་སྐུ། །སྐུ་གསུམ་དབྱེར་མེད་ངོ་བོ་ཉིད་ཀྱི་སྐུ། །སྐ་བཞིའི་སངས་རྒྱས་མ་ཅིག་ལབ་

༄༅། །སྒྲོན་མ། །ལུས་ངག་ཡིད་གསུམ་གུས་པས་ཕྱག་འཚལ་ལོ། །ཅེས་སོ། འདི་ཉིད་ཉམས་སུ་
ལེན་པའི་དུས་སུ། རྣམ་པར་རྟོག་པའི་ཚོགས་ཐམས་ཅད་སྐད་ཅིག་གི་རང་ས་ནས་ཞི་བར་བྱེད་པས་ན་ཞི་བྱེད་ཅེེས་བྱའོ། 
འདི་ཉམས་སུ་བླངས་ན། ས་ལམ་བསྒྲོད་མི་དགོས་ཡུམ་གྱི་ཀློང་དུ་ཕྱིན་པ་ལ་ཐེ་ཚོམ་མེད་པས་ན་ཕར་ཕྱིན་ཅེས་བྱའོ། འདི་ཉམས་
སུ་བླངས་བའི་དུས་སུ། ལུས་འདུལ་བའི་ཆེད་དུ་གཉན་ས་འགྲིམ། ངག་འདུལ་བའི་ཆེད་དུ་གསོལ་བ་བཏབ། སེམས་འདུལ་བའི་
ཆེད་དུ་མཉམ་པར་བཞག་པས་ན་འདུལ་བ་ཞེས་བྱའོ། ཐམས་ཅད་སེམས་སུ་རྫོགས་པས་ན་རྫོགས་ཆེན་བྱའོ། སེམས་
གཞི་མེད་རྩ་བྲལ་དུ་གཅོད་པའི་ཕྱིར། ཕྱག་རྒྱ་ཆེན་པོ་གཅོད་ཅེས་བྱའོ། དེས་དངོས་གཞི་ཉམས་ལེན་གྱི་རིམ་པ་དེ་སོང་ངོ་། 

སྤྱི་དོན་གསུམ་པ་རྗེས་ཀྱི་བྱ་བ་ལ་གཉིས་སྟེ། །གཅོད་ལོག་པའི་རྒྱུ་ངོས་བཟུང་བ་དང་། ལོག་ནོན་རང་གི་ངོ་བོའོ། 
དང་པོ་ནི། བླ་མས་གདམ་ངག་གནད་འཇུག་གམ། རང་གི་ཉམས་ལེན་གྱི་འཇུག་སྒོ་ལོག་པའམ། ལྷ་འདྲེ་རིང་
ནས་སྔར་གྱི་གཅོད་པ་རྣམས་ཀྱི་ཁ་རྒྱལ་དུ་ཤོར་བ་དང་འཕྲད་དམ། ཧ་ཅང་ལྷ་འདྲེ་རྒོད་ཅིང་ཐུ་དྲག་པའམ། རང་
ལ་གནོད་ཅིང་གཞིར་བཞག་ཏུ་ཡོད་པའི་ལྷ་འདྲེ་དང་། གཉན་ཁྲོད་ཀྱི་ལྷ་འདྲེགསར་པ་གཉིས་འཐབ་པའི་ཤུགས་
རང་ལ་ཕོག་པའམ། རང་གིས་གཞན་ཕ་རོལ་ལ་གཅོད་གཏད་ལོག་པ་བྱས་པ་ཚུར་ལོག་པའམ། གཉན་ཁྲོད་འགྲིམ་
པའི་དུས་ཚར་ཚད་མ་རྫོགས་པར་གཞན་གཅིག་ནས་གཅིག་ཏུ་འཕོས་ཤིང་གནད་ཀྱི་གདམ་པས་མ་ཟིན་པར་ལྷ་འདྲེ་

༄༅། །སྣ་མང་གི་འགྱུར་ལྡོག་འདུག་གམ། ཡང་ན་དུར་ཁྲོད་ལ་སོགས་པར་འདྲེ་རིགས་མི་འདྲ་བ་མང་
པོ་འདུ་འཚོགས་བྱེད་པའི་སར། གཅོད་ལ་ཕྱིན་པས་ལ་ལ་ཆོད་ཀྱང་། ལ་ལ་མ་ཆོད་པར་ལུས་པའི་གཟེར་ཐེབ་པའམ། 
དང་པོ་ཏབ་ཏོབ་ལ་གཅོད་ཀྱི་ཆོས་ཞུས། དེ་ཞུས་ཀྱང་རྟིང་མ་རྫོགས་པར་དགའ་ལ་རེ་བའི་ཤུགས་དང་། རོག་གིས་
སྟབས་ཀ་ལ་སོགས་པས་གཅོད་བྱས་ནས་གཉན་ཁྲོད་འགྲིམ་ཡང་། གདམ་པ་ཕུ་ཐག་མ་ཆོད་པ་དང་། ཆོ་
འཕྲུལ་མ་བྱུང་བ་ལ། བྲེད་ཅིང་བྲོས་པ་དང་། ལྷ་འདྲེམ་སློང་ནས་གཉན་ས་བསྒྱུར་ནས་ལོག་གམ། གནས་སྐབས་
ཐུན་མོང་གི་ཚར་ཚད་འཕྲལ་ལ་དགའ་བྲོད་སྐྱེས་སམ། བདུད་དང་ལྷ་འདྲེའི་ཆོ་འཕྲུལ་གྱིས་ལུང་བསྟན་པ་ལ། མཆོག ་

ཏུ་བཟུང་ནས་ལུང་བསྟན་དེའི་རྗེས་སུ་འབྲང་ནས་བྱས་སམ། སྙིང་རུས་ཞེ་བཅད་ཆུང་ངམ། ལྷ་འདྲེ་དྲག་པོའི་ཆོ་འཕྲུལ་
གྱིས་འཁྱམས་ནས་སྙེམ་མ་ཐུབ་པའམ། གཉན་ཁྲོད་བརྟེན་གོ་ལ་དབང་མེད་གཞན་དུ་འགྲོ་དགོས་པའམ། བྱང་
ཆུབ་བསྒྲུབ་པའི་ལམ་མཁན་བླ་མ་ཡིན་པ་ལ། དད་པ་མ་སྐྱེས་པར་ལོག་ལྟ་སྐྱེས་ན་ལོག །ལྷ་འདྲེ་ལ་སོགས་
སེམས་ཅན་ཐམས་ཅད་རང་གི་ཕ་མར་མ་གྱུར་པ་མེད་པ་ལ། ཕན་ཐོག་གང་ནུས་མ་བྱས་པར་རང་འདོད་ཀྱིས་གནོད་
ཅིང་འཚེ་བའི་བསམ་སྦྱོར་བྱས་ན་ལོག། །དལ་འབྱོར་བཅོ་བརྒྱད་ཀྱི་མི་ལུས་ཐོབ་པ་ནི་དིར་བརྩོན་འགྲུས་དང་ལྡན་པས་
བྱང་ཆུབ་བསྒྲུབ་ཅིང་སྙིང་པོ་ལེན་པ་ལ་འབད་པ་གལ་ཆེ་ཡང་། ལེ་ལོ་ཤོར་ནས་བཏང་སྙོམ་དུ་ལུས་པའམ། ཡང་

༄༅། །ན་བརྩོན་འགྲུས་བྱས་ཀྱང་། ཚེ་འདིའི་བྱ་བ་བྱས་ན་ལོག །འཁོར་འདས་གཉིས་ཀྱི་བར་དུ་སྙེམ་ཐེ་ཚོམ་དར་
འཛིན་ལས་བདུད་ཆེ་བ་མེད་པ་ལ་སྙེམས་ཐེ་ཚོམ་གཉིས་འཛིན་གྱི་འཁྲི་བ་མ་ཆོད་ན་ལོག།།ཁྱད་པར་དུ་གཅོད་ཀྱི་ལུགས་ཀྱི་གདམ་
པ་ཉམས་སུ་ལེན་པའི་ཐོག་མར་བྱམས་སྙིང་རྗེ་བྱང་ཆུབ་ཀྱི་སེམས་མ་བསྒོམ་ན། ལྷ་འདྲེའི་ཆོ་འཕྲུལ་ལ་ཁྲོ་གཏུམ་བྱེད་ཅིང་། 
རང་གི་ལུས་ངག་ཡིད་གསུམ་མ་སློང་བའི་རྣམ་པ་མི་བདེ་བ་བྱུང་བ་ལ། དེ་ལ་ལོག་ནོན་དུ་མིང་བཏག་ཅིང་། ལྷ་འདྲེ་ལ་ཅི་
གནོད་ཀྱིས་དམིགས་པ་དང་། ས་རྐོ་རྡོ་བརློག་བྲག་གཤིག་ཆུ་དཀྲུག་ལ་སོགས་ཅི་ཐུབ་ཆོད་ཀྱི་སྤྱོད་པ་བྱས་ན་ལོག །རེ་
དོག་གི་མདུན་མ་ཁོང་དུ་བཅུག་ན་ལོག །གདམ་པ་ལ་ཁུ་འཁྲིག་དང་ཐེ་ཚོམ་ཞུགས་ན་ལོག །མདོར་ན་སེམས་ལ་རྟོག་

པ་ཁུ་འཁྲིག་གཉིས་འཛིན་ཞུགས་ཅིང་སྙེམ་མ་ཆོད་པ་ལ་བརྟེན་ནས་གཅོད་ལོག་གོ །ལུས་ངག་ཡིད་གཉིས་གྱི་རྒྱུད་ལ་ན་
ཚ་ཟུག་གཟེར་བརྡ་བསྣོལ་སོགས་མི་བདེ་བ་མང་པོ་དང་། རྐྱེན་ཕྱི་ནང་བར་ཆད་སྣ་ཚོགས་འབྱུང་ཞིང་ཆེ་སྟེ། དམྱལ་
བར་གཉིས་འཛིན་གྱིས་ལྟུང་། འབྲིང་སྟེ་སྲོག་གཅོད་ཐ་མ་ཡང་ཚེ་འདིར་མི་བདེ་བ་སྣ་ཚོགས་འབྱུང་། གནས་སྐབས་
སུ་ཡང་ཅི་བསམ་མི་འགྲུབ་པར་ལོག་འགྱུ་དུ་མ་བསྐྱེད་པ་ལ་སོགས་གཅོད་ལོག་པའི་སྐྱོན་མང་པོ་འདུས་པར་འགྱུར་
བས། དེའི་ལོག་གནོན་གྱི་མན་ངག་ལ་གཉིས་སྟེ། དང་པོ་སྔ་ཚགས་སུ་ཚུད་པར་བྱ་བའི་ཕྱིར་ཐབ་སྒོ་གཏན་
འགེགས་པ་ལྟ་བུ་དང་དང་། གཉིས་པ་སྔ་ཚགས་སུ་མ་ཚུད་པར་བྱུང་ངམ། ཚུད་ཀྱང་མ་ཐུབ་པར་བྱུང་ན། ལོག་ནོན་

༄༅། །གནམ་ལྕགས་ཀྱི་གཟེར་མདའ་བརྡེག་པ་ལྟ་བུའི་གནད་ཀྱི་མན་ངག་གོ །དང་པོ་སྔ་ཚགས་
སུ་འཛུག་པ་སྒོ་ཐེམ་བརྡེག་པ་ལྟ་བུ་ནི། དཔེར་ན་དགྲ་རྐུན་འབྱུང་གི་དོག་པ་ནི། མ་བྱུང་བའི་གོང་ན་སྒོའི་འདེན་བུ་
རྒྱང་འདེན་གྱི་མནན་པ་དང་། སྐར་ཁུང་བགག་པ་དང་། འགག་སྡོམ་པ་ལ་སོགས་པ་ཟིན་བྱས་པ་དང་། དགྲ་རྐུན་
གྱིས་ཀྱང་དེ་རིག་ནས་དེའི་ཕྱོགས་སུ་མི་འོང་ཞིང་། གལ་ཏེ་མི་འོང་ཡང་གླག་མི་རྙེད་པ་དང་མཚུངས་པར། འདིར་ཡང་
ཐོག་མར་ཉམས་ལེན་ལ་སྔ་ཐོག་ནས་འཇུག་པའི་སྔོན་དུ། ལྟ་བ་ཐག་ཆོད་སྤྱི་ཆབས་ཀྱི་མན་ངག་དང་ལྡན་པར་བྱས་
པས་སྟོང་པ་ཉིད་ཀྱིས་སྟོང་པ་ཉིད་ལ་གླག་མི་རྙེད་དོ། རྒྱལ་བའི་ཡུམ་ལས་སྟོང་བ་ཉིད་ཀྱིས་སྟོང་པ་ཉིད་ལ་གླག་མི་

རྙིད་དོ། མཚན་མ་མེད་པས་མཚན་མ་མེད་པ་ལ་གླག་མི་རྙེད་དོ། སྨོན་པ་མེད་པས་སྨོན་པ་མེད་པ་ལ་གླག་མི་རྙེད་དོ། 
ཅེས་དང་། སྔ་ཚགས་སུ་ཤེས་རབ་ཀྱི་ཕ་རོལ་ཏུ་ཕྱིན་པའི་གོ་ཆ་དང་ལྡན་པར་བྱེད་པའོ། དེ་ཡང་འདི་ལྟར་བདག་ཉིད་
ཉམས་སུ་ལེན་མཁན་གྱི་རྣལ་འབྱོར་མི་དམིགས། ཉམས་སུ་བླང་བར་བྱ་བའི་ཆོས་མི་དམིགས། ཉམས་སུ་ལེན་
པའི་ས་ཕྱོགས་གཉན་ཁྲོད་མི་དམིགས། ཡུལ་རིས་ས་ཕྱོགས་དེར་གནས་པའི་ལྷ་འདྲེ་གཞི་བདག་ལ་སོགས་
མི་དམིགས། ཆོ་འཕྲུལ་མི་དམིགས། ཐམས་ཅད་མི་དམིགས་པ་དང་བྲལ་བས། གང་ལའང་བདེན་པར་གྲུབ་
པ་མེད་པ་སྟེ། སྣང་སྲིད་འཁོར་འདས་ཀྱིས་བསྡུས་པའི་ཆོས་ཐམས་ཅད་བདག་མེད་པའོ། གཉིས་པ་སྔ་ཚགས་

༄༅། །སུ་མ་ཚུད་པའམ་ཚུད་ཀྱང་ལོག་པ་ལ་སོགས་པ་གཅོད་ལོག་བྱུང་ན། ལོག་ནོན་གནམ་ལྕགས་
ཀྱིས་གཟེར་མདའ་བརྡེག་པའི་མན་ངག་ནི། སྣང་སྲིད་ལྷ་འདྲེ་མ་རུང་བའི་ཆོ་འཕྲུལ་རྩུབ་འགྱུར་གྱི་ལྟས་དངོས་སམ་
རྨི་ལམ་ལ་སོགས་པར་ཆེ་འབྲིང་ཆུང་གསུམ་བརྗོད་ལས་འདས་པ་འབྱུང་བར་འགྱུར་སྟེ། དེ་ལྟར་ཅི་བྱུང་ཡང་རྣལ་
འབྱོར་པ་རབ་ཀྱིས་རབ་སྣང་སྲིད་འཁོར་འདས་ཀྱི་ཆོས་ཐམས་ཅད། ཡིད་ལ་བྱར་མེད་ཅིང་སྙམ་པའི་ངང་ལ་ལྷན་ནེ་
བཞག་པས། བདག་གཞན་ཆོ་འཕྲུལ་ལ་སོགས་ཐམས་ཅད་སྡུག་བསྔལ་དང་བྲལ་བའི་ནམ་མཁའ་དྭངས་བ་ལྟར་
རྟོག་པར་འགྱུར། རབ་ཀྱིས་འབྲིང་པོས་བདག་དང་ལྷ་འདྲེའི་ཆོ་འཕྲུལ་ཐམས་ཅད་གྲུབ་པ་མེད་པའི་དབྱིངས་སུ་བསྐྱལ་

བར་བྱ་སྟེ། བདག་གཅེས་པས་སེམས་ཅན་ཐམས་ཅད་ཀྱི་རྟོག་པས་སེམས་ཀྱི་ངོ་བོ་སྟོང་པ་ནམ་མཁའ་ལྟ་བུ་རང་བཞིན་
གསལ་ལ་ཆུ་ཟླ་ལྟ་བུ། མཚན་འཛིན་ལས་འདས་པ་བར་སྣང་དུ་རླུང་འཕྱོ་བ་ལྟ་བུ། དེ་དག་ཐམས་ཅད་ཀྱང་སེམས་
ཉིད་སྟོང་པའི་རང་རྩལ་དུ་ཤེས་པ་རང་སར་གྲོལ་ན་བདག་མ་གྲུབ་པའོ། ལྷ་འདྲེ་ཞེས་པ་ཕྱི་རོལ་ག་གེ་མོ་ཞིག་ནས་
བྱུང་བ་མ་ཡིན་ཞིང་། རང་གིས་སེམས་ཀྱི་རྣམ་རོལ་གྱི་གདང་ཕྱིར་འཆར་བ་ནི། དཔེར་ན་ཁང་པའི་ནང་དུ་མེ་འབར་བའི་
འོད་ཕྱིར་གསལ་བ་དང་མཚུངས་པས་ལྷ་འདྲེ་མ་གྲུབ་པའོ། ཆོ་འཕྲུལ་ཟང་ཟིང་ནི་རང་སར་འཁྲུལ་པ་སྟེ། གཞན་
ནས་འབྱུང་ཕྱིར་འཆར་བ་མ་ཡིན། དཔེར་ན་སྣང་བ་འགྱུར་བྱེད་ཀྱི་རྫས་ཁོང་དུ་སོང་བས། མེད་པ་ལ་ཡོད་པར་

༄༅། །འཛིན་པའི་སྣང་བ་འཁྲུལ་པ་དང་མཚུངས་པའི་ཕྱིར་ཆོ་འཕྲུལ་མ་གྲུབ། དེ་ལྟར་གང་ཡང་
གྲུབ་པ་མེད་པའི་ཕྱིར། ཡོད་འཛིན་གྱི་བློ་དང་བྲལ་བའི་སྟོང་ཉིད་ཀྱི་ངོ་བོ་ལ་ལྟའོ། དེ་ནས་བདག་དང་ལྷ་འདྲེ་ཆོ་འཕྲུལ་
གསུམ་དབྱེར་མེད་གཅིག་ཏུ་རྟོག་ཅིང་བློ་ཐག་ཆོད་པར་འགྱུར་རོ། རབ་ཀྱི་ཐམས་ཕཊ་ཅེས། དེས་ཆོ་འཕྲུལ་ཐམས་
ཅད་ནམ་མཁའི་སྐར་ཚོགས་མི་སྣང་བ་ལྟར་དུ་གྱུར་ནས། ལུས་ངག་ཡིད་གསུམ་བདེ་ལྷན་གྱི་སོང་ནས། རྟོག་པ་ཁྱད་
པར་ཅན་རྒྱུད་ལ་སྐྱེའོ། རྣལ་འབྱོར་པ་འབྲིང་གིས་རབ་ཀྱི་དབང་པོ་ལུས་ཀྱི་མངོན་ཞན་མིག་གིས་ཡུལ་དུ་གཟུགས་
བཟང་བ་ལ་སོགས་པ་ལ་ཆགས་པ་དང་། མ་ལེགས་པ་ལ་སྡང་བ་དང་། དེས་འདྲེས་པར་ལེགས་ཉེས་ཆགས་སྡང་

ལྷ་འདྲེལ་ཡང་དེ་བཞིན་ཆོ་འཕྲུལ་བཟང་པོ་སྟོན་པ་ལ་ཡང་ཆག་ངན་པ་སྟོན་པ་ལ་ཡང་སྣང་། ཆོ་འཕྲུལ་མ་བྱུང་ན་བྱུང་
ན་སྙམ་པ་དང་། བྱུང་ན་སྐྲག་ཅིང་འདི་ལྟ་བུ་བྱུང་ན་དགའ་བ་ལ་སྙམ་པ་ལ་སོགས། རེ་དོག་ཉིན་མཚན་འཇིག་སྣང་
ཐམས་ཅད་ཀྱི་བོ་བོ་རང་བཞིན་ཤེས་པར་བྱ་སྟེ། ཆུ་ནང་གིས་གཟུགས་སྐར་བཀྲ་བ་ལ། ངོས་བཟུང་དང་བྲལ་བ་
ལྟར་ཅི་མི་སྙམས་དུ་བཞག །དེས་ཆོ་འཕྲུལ་ཚར་དུ་སློང་ནས། མཆོག་གི་དངོས་གྲུབ་དང་ཐུན་མོངས་གི་དངོས་
གྲུབ་གཉིས་ཀ་འབྱུང་། འབྲིང་གིས་འབྲིང་པོས་ཆོ་འཕྲུལ་ལ་སོགས་ཐམས་ཅད་ཕུག་ལེགས་པར་བཏག །ང་
ལ་ཁོ་བྱུང་ངམ། ཁོ་ལ་ང་བྱུང་འོན་ཏེ་གཉིས་ཀ་དུས་གཅིག་ལ་བྱུང་ན་བྱུང་མཁན་དང་། བྱུང་བ་དེའི་རང་བཞིན་

༄༅། །དང་། བྱུང་བ་དེའི་རྒྱུ་ལས་གྲུབ། རྐྱེན་ཅིས་བསྐྱེད། ཁོའི་འབྲས་བུ་དེ་ཅི་འདྲ། དེ་དག་གིས་
མཚན་ཉིད་དེ་ལེགས་པར་བརྟག་པ་བཞིན། ཐམས་ཅད་རང་བཞིན་མེད་པར་དཔེར་ན་ནམ་མཁའི་རི་མོ་བཞིན། ཕྱད་
ཀྱིས་སོང་ནས་གང་ལ་ཡང་སྙིང་པོ་མི་འདུག་སྙམ་པའི་ཐག་ཆོད་ཀྱི་ཉམས་འཆར་བར་འགྱུར། དེས་ཐུན་མོང་གིས་
དངོས་གྲུབ་ཆར་ལྟར་འབེབས། མཆོག་གི་དངོས་གྲུབ་རྙེད་པའི་ལྟས་འབྱུང་། དེ་ལྟར་ལམ་རྟག་གི་ཡོན་ཏན་གང་
བྱུང་ཡང་། དེ་ལ་བརློམ་པ་དང་དགའ་བྲོད་གང་ཡང་མི་བསྐྱེད། གལ་ཏེ་བསྐྱེད་ན་སྔ་མའི་རྒྱུ་མཚན་མེད་པར་བསྐྱུར་
དེ་ལྟར་མ་བསྐྱུར་ན་ནད་ལ་ཕན་དུ་རེ་བས་སྨན་བཏང་བས། སྨན་དེ་ཉིད་ཀྱང་སྨན་ལོག་དུ་སོང་ནས་ནད་མ་དྲག་པའི་

སྟེང་དུ་འཆི་བར་འགྱུར་བ་བཞིན་ནོ། འབྲིང་གི་ཐ་མས་འདི་སྙམ་དུ་ག་རེ་ང་འདིར་ཕྱིན་ཆོས་འདི་སྙམ་དུ་བླང་ན། འདི་འདྲ་བའི་ཆོ་
འཕྲུལ་ལ་སོགས་མི་བདེ་བའི་ཟང་ཟིང་འོང་དོན་མེད། འདི་བྱུང་བའི་རྒྱུང་རང་གིས་བྱས། རྐྱེན་ཕྱི་ནང་གིས་ཡུལ་ཡུལ་
ཅན་དུ་འཕྲོ། དཔེར་ན་འབྱུང་བ་ཚ་གྲང་འཐབ་པ་ལ་སྒྲ་འབྱུང་བ་དང་འདྲ། རྒྱུ་རྐྱེན་ཐམས་ཅད་རང་ལ་ཐུགས་པར་འདུག་
བསམ་དུ་ཞིབ་མོ་བསམ་པས། ཐམས་ཅད་རང་ལ་བྱུང་བས་ངོ་ཤེས། འོ་ན་རང་གི་མཚན་ཉིད་ཅི་འདྲ་སེམས་ཀྱི་བརྩད་
གདར་བཅད་པས་སེམས་ཀྱི་མཚན་ཉིད་རྟོག་ནས་བདུད་རང་ཆོད་ཆོ་འཕྲུལ་རང་ཞིར་འགྲོ་ཞིང་ལྷ་འདྲེ་ཐམས་ཅད་ཀྱང་བྲན་
འཁོར་དུ་འགྱུར་ནས་གནོད་མི་བསྐྱལ་བ་ནི་ལྟ་ཅི་སྨོས། ཅི་སྨྲ་བའི་བཀའ་ལ་ཉན་ཞིང་ཆོས་སྐྱོང་དུ་འགྱུར་རོ། རྣལ་འབྱོར་བ་

༄༅། །ཐ་མའི་རབ་ཀྱིས། སྔར་གྱི་གཉན་ས་ལ་སོགས་ཉེས་པ་བྱུང་བའི་ལེ་ལེན་གྱི་ས་གནས་དེ་ཉིད་དུ་ཕྱིན་
པའམ། གལ་ཏེ་དེར་མ་སླེབ་ན་དེ་དང་ཆ་མཐུན་གྱི་གནས་གང་འཐད་དུ་ཕྱིན་ལ། དང་པོ་གཞུང་ལྟར་ཉམས་སུ་བླང་ཅིང་། ཁྱད་
པར་གནོད་བྱེད་དེས་ཐོག་དྲངས་བའི་སེམས་ཅན་ཐམས་ཅད་ལ་བྱམས་སྙིང་རྗེ་ཤས་མི་བཟོད་པ་སྒོམ་ལ་བྱ། སྙིང་རྗེར་འགྱུར་
བའི་གནོད་བྱེད་ཐོག་དྲངས་བའི་སེམས་ཅན་ཐམས་ཅད་ལ་བདག་གི་ལུས་ངག་ཡིད་གསུམ་གང་ལ་ཅི་འདོད་དུ་སྦྱིན་པ་བཟང་བས་
སོ་སོར་ཅི་འདོད་དུ་ཁྱེར་ལ་ལོངས་སྤྱོད་ཅིག་སྙམ་དུ་སྙིང་ཐག་པ་ནས་བསམ་ངག་ཏུ་ཡང་བརྗོད། རྗེས་ལ་ཕྱི་ནང་སྣོད་བཅུད་
ཐམས་ཅད་སྟོང་པ་ཉིད་དུ་རྒྱས་གདབ། དེ་ལྟར་ཐུན་གྲངས་སྟོང་རྩ་ལ་སོགས་སློང་དང་བྱ། དེས་ཆོ་འཕྲུལ་ཉལ་གྱི་ཞི་ནས་

བདེ་ཕྱམ་གྱིས་འགྲོ། དགེ་སྦྱོར་ངང་གིས་འཕེལ་ཞིང་བཟོད་པའི་གོ་ཆ་ཐོབ་པར་འགྱུར་རོ། ཐ་མའི་འབྲིང་གིས། ནད་ལ་བཅོས་
ལོག་བྱ། གདོན་ལ་ཐོག་འགེལ་བྱ། ཡང་ན་ཡ་ཐོག་ཏུ་བཏང་། སྐྱུག་བྲོ་ན་བྲོ་ཐོག་ཏུ་བཏང་། གང་མི་ཕོད་པ་ལ་ཐོག་
བརྫིས་སུ་བཏང་ཞིང་། མེ་བཙའ་ཨན་ཚུགས་སུ་བརྡེག་པར་བྱ་སྟེ། ད་ཡང་དཔེར་ན་ནད་ཀྱིས་གཟེར་དམིགས་གར་ཡོད་དུ་
སྨན་པ་མཁས་པས་ནད་ཆེ་ཞིང་མ་ཆོག་པས། སླར་མེ་བཙའ་བརྡེག་པ་བཞིན་དུ། ནད་ཚ་བ་ལ་བཅོས་ཐབས་ཚ་བ་ཉིད་བརྟེན་
ནད་གྲང་བ་ལ་བཅོས་ཐབས་གྲང་བ་ཉིད་བརྟེན། སྤྱོད་ལམ་ཡང་དེའི་མཚོན་པར་བྱ་ཞིང་། ཁྱོད་ན་བ་བས་ཀྱང་ཐ་བ་འཆི་བར་
ཆུག །མེད་དུ་ཆུག །བརླག་ཏུ་ཆུག །སྙམ་པའི་ངང་ལ་བློ་སྙམ་སྙམ་མེད་པར་ལུས་བདག་པོ་མེད་པ་ཁོང་སྟོང་ལྟར་བོར་

༄༅། །སེམས་སྟོང་པའི་ངང་ནས་དབྱིངས་རིག་བསྲེ། གདོན་ལ་ཐོག་འགེལ་བྱེད་པ་ནི། གདོན་འདི་
རྣམས་བདག་གི་དྲིན་ཆེན་གྱི་ཕ་མ་ཡིན། ཆོ་འཕྲུལ་ལ་སོགས་པ་མི་བདེ་བ་འདི་རྣམས་ནི། བདག་ཉེས་ཀྱི་དོག་འཁོར་བར་
འཁྱམས་ཀྱི་དོག་པའི་སློང་ཡིན་སྙམ་པའི་ངང་ནས་མ་དྲིན་ཆེན་གྱི་བརྡའ་ལ་ཉན། མ་དཔང་བུ་འགྲོའོ་སྙམ་པའི་ངང་ནས། 
གདོན་གང་ཡིན་པ་དེའི་དཔང་དུ་འཆང་། དེའི་ཁ་ནས་ཞུགས་ནས་ཁོ་ཡི་ཁོག་པར་ཡང་ཡོད་སྙམ་པར་བྱ། ཡང་དྲིན་
ལེན་བསབ་པའི་ཆེད་དུ། རང་ལུས་བདུད་རྩིར་བྱིན་གྱིས་བརླབ་ལ། གང་ལ་ཅི་འདོད་དུ་སྦྱིན་པ་བཏང་། དེ་དང་མཐུན་པ་
སྤྱོད་ལམ་ཡང་ལྷ་འདྲེའི་དོན་དུ་བྱ། ལུས་ཀྱི་ནུས་ཀྱི་ཕྱག་འཚལ་བ་དང་། བསྐོར་བ་བསྐོར་བ་དང་། གཏོར་མ་བཏང་

བ་དང་། གསུང་རབ་བཀླག་པ་དང་། སཙྪ་བཏབ་པ་ལ་སོགས་པའི་ཆོས་སྤྱོད་ལ་འབད། རང་གི་ལུས་ཀྱི་མ་ནུས་ན། གྲོགས་
པོ་ལ་སོགས་ལ་བྱེད་བཅུག །རང་གི་དོན་དུ་རིམ་གྲོ་བྱེད་པའི་དོད་པོ་དེ་ལྷ་འདྲེ་ལ་བསྔོ། དེའི་རྗེས་ལ་དམིགས་མེད་ཀྱི་རྒྱས་
གདབ། ཡང་ན་ང་ཐོག་ཏུ་བཏང་བ་ནི། སེམས་འདི་ཉིད་འཁོར་བར་འཁྱམས་པ་ལ། ང་གཅིག་པུར་འཁོར་བར་འཁྱམས་
ན་ཅི་ཡིན། འདི་རྣམས་སྡུག་བསྔལ་གྱི་མནར་ན། ང་གཅིག་པུར་སྡུག་བསྔལ་ཅི་ཉེས། སེམས་ཅན་འདི་རྣམས་ཐམས་
ཅད་ཀྱི་དོན་དུ། བདག་གི་ལུས་ངག་ཡིད་གསུམ་གླུད་དུ་བསྔོ་བ་ལ་འགྲོ་སྙམ་པའི་འདུན་པ་དང་ལྡན་པས། ཡང་བ་དང་
བག་ཚ་བ་དང་གང་བྱུང་བ་ལ་མི་བྲོས་པར་སླར་དེ་ཀ་ལ་འདུད་དེ་ཕཊ་བྱ། ཅེས་གསོབ་དང་ལམ་བླར་ཤེས་པར་བྱས་

༄༅། །ལ༑ ལུས་ངག་ཡིད་གསུམ་ཤིང་བཅད་པའི་སྡོང་པོ་འགྱིལ་བ་ལྟར་ཁྲམ་བསྒྱུར་བར་བྱའོ། སྐྱུག་
བྲོ་ན་བྲོ་ཐོག་ཏུ་བཏང་བ་ནི། གང་སྐྱུག་བྲོ་བས་མི་གཙང་བའམ། ཤ་རུས་ལ་སོགས་པའམ། གོས་རོལ་ལ་སོགས་ཡིད་
ཡུལ་དུ་གང་སྐྱུག་བྲོ་བའི་སྟེང་དུ་སྙེམ་ཞུགས་པ་དེ་ཀ་ཆེད་དུ་གཉེར་ལ། བཟའ་བཏུང་གོས་སོགས་ལོངས་སྤྱོད་དེ་སྐྱུག་བྲོ་ན་
སྐྱུག་པ་སླར་འཐུང་ཞིང་རྗེས་སུ་ཅི་ཡང་མི་དམིགས་པའི་ངང་དུ་བསྐྱུར་བར་བྱའོ། མི་ཕོད་པ་ལ་ཐོག་རྫིས་བཏང་བ་ནི། 
ལུས་ངག་ཡིད་གསུམ་གྱིས་སྤྱོད་པ་རྦད་ཆོད་རྦུད་ཆོད་ལ་བཏང་། ལྷ་འདྲེ་མི་གསུམ་ལ་སོགས་གང་མི་ཕོད་ཅིང་། ཐེ་
ཚོམ་དང་སྙེམ་ཞུགས་པ་དེ་ཉིད་ཀྱིས་དུས་རྟོག་པ་སྣ་མི་བསྐྱིལ་བར། ཉམས་བྱུང་རྒྱལ་དུ་བཏང་ལ་གང་ལ་ཆགས་པ་དེ་སྤང་

སྡང་བ་དེ་དང་དུ་བླང་། མདོར་ན་གཉིས་འཛིན་གྱི་མདུད་པ་བཤིག་ལ། སྣང་བ་ཐམས་ཅད་ཐད་ཀར་བཅད་ལ་བཞག །དེ་རྣམས་
བྱས་པས་བདུད་ལམ་དུ་སློང་། ཉོན་མོངས་པ་གྲོགས་སུ་འཆར། ལྷ་འདྲེ་སྲིད་དུ་ཆོད། བདག་དུ་འཛིན་པའི་འཁྲི་བ་ཆོད། 
འཁྲུལ་སྣང་ཞིག །ལྷ་འདྲེ་མི་གསུམ་དབང་དུ་འདུས། ཅི་བྱས་ལམ་དུ་འགྲོ། བྱང་ཆུབ་ཀྱིས་གོ་འཕང་རྙེད་པར་འགྱུར་རོ། །
ཐ་མའི་ཐ་མས། དང་པོ་ལྷ་འདྲེ་ཐམས་ཅད་དྲིན་ཆེན་གྱི་ཕ་མར་བསྒོམ་ལ། བྱམས་སྙིང་རྗེ་ཐུན་མོངས་མ་ཡིན་པར་བསྒོམ། 
ཞིང་། ལུས་སྦྱིན་པར་གཏོང་། བར་དུ་ལྷ་འདྲེ་དང་བླ་མ་དབྱེར་མེད་དུ་སྤྱི་བོར་བསྒོམ་ཞིང་། ལུས་མཎྜལ་དུ་ཕུལ་ལ། དད་
པ་མོས་གུས་ཀྱི་གདུང་བ་དྲག་པོ་བསྐྱེད་ལ། གསོལ་ཕུར་ཚུགས་སུ་གདབ། མཐར་རང་དང་ལྷ་འདྲེ་གཉིས་སུ་མེད་པར་བསྲེལ། 

༄༅། །ཅི་ཡང་མི་བསམ་མི་གནང་ངོ་། བྱར་མེད་ཀྱི་ངང་ལ་མཉམ་པར་བཞག །རེས་འགའ་ལྷ་འདྲེ་དང་ཡི་དམ་
གྱི་ལྷ་གཉིས་སུ་མེད་པར་སྙིང་གི་དཀྱིལ་དུ་བསྒོམ་ལ། རང་གི་ཡི་དམ་གྱི་བཟླས་པས་འཛབ་དབྱངས་སུ་གྱེར། རེས་འགའ་
སྣང་སྲིད་ལྷ་འདྲེའི་རང་བཞིན་དུ་གྱུར་པ་དེ་ལ། རང་གིས་ལུས་རེ་རེར་སྤྲུལ་ལ་ཅི་བདེར་ལོངས་སྤྱོད་པར་དམིགས། རེས་འགའ་ལྷ་
འདྲེའི་ཁང་པ་གནས་ལ་སོགས་པའི་ཕོ་བྲང་རང་གིས་སྒར་བཏབ། རེས་འགའ་རང་གིས་གནས་མལ་དང་ཁང་པར་ལྷ་འདྲེའི་
ཕོ་བྲང་བཅས་པར་དམིགས། རྗེས་ལ་བློ་བསྒྱུར་བྱ། དེ་ལ་སོགས་པའི་དམིགས་པའི་སྤྲུལ་བསྒྱུར་མང་པོ་བྱ་ཞིང་ལུས་ངག་
གི་ལོངས་སྤྱོད། དེ་ལྟར་སྙམ་མེད་པར་ཡང་ཡོང་བྱས་པས་ཞག་ཁ་ཡར་ནས་ཆོ་འཕྲུལ་ཚར་ཚད་དུ་འགྱུར་ནས་ལམ་གྱི་འགག་

གྲོལ། ལྟས་ངན་གཡང་དུ་ཁུག །སྐྱེལ་མ་དགྲ་ལ་བཅོལ་བས་གྲོག་གི་དམ་པར་འགྱུར། ནད་པ་འདྲེ་ལ་གཏད་པས་སྲུང་བའི་
མཆོག་ཏུ་གྱུར། བདུད་རྩིའི་དོད་པོར་དུག་འཐུང་བས་འཆི་མེད་ཚེ་ཡི་རིག་འཛིན་བརྙེས། ལྷ་འདྲེ་བསྒོམ་པས་ལྷ་འགྱུར། 
གཞན་དོན་བྱས་པས་རང་དོན་ཞོར་ལ་འགྲུབ། ཉོན་མོངས་པ་ཡེ་ཤེས་སུ་འཆར། འཁོར་འདས་ཐམས་ཅད་ཁྱབ་གདལ་དུ་མ་
རོ་གཅིག་ཏུ་རྟོག་པས་ལུས་ལ་བདེ་བ་རྒྱས། རྟོག་པ་སེམས་ལ་འཆར། བདེན་ཚིག་ངག་གིས་འགྲུབ། འདུན་མ་རྩེ་མོ་བྱུང་
རྒྱལ་དུ་གྱུར་པའོ། དེ་རྣམས་གང་ཡང་དང་པོ་སེམས་སྐྱེ་མེད་ཀྱི་རྩིས་བཟུང་བ་དང་། བར་དུ་སྟོང་ཉིད་སྙིང་རྗེས་རྒྱས་ཐེབ་
པ་དང་། མཐར་འཁོར་གསུམ་མི་དམིགས་པའི་ངང་ནས་བསྔོ་སྨོན་གྱིས་རྒྱས་ཐེབ་པར་བྱ། །མདོར་ན་གཅོད་བྱ་གཅོད་བྱེད་

༄༅། །ཐམས་ཅད་ལ་འདུ་ཤེས་ཐེར་ཟུག་འཁྲུལ་པའི་བླང་དོར་རེ་དོག་གཉིས་འཛིན་མ་ཞུགས་པར་གཅིག་ཆོད་
རང་གྲོལ་གྱིས་ངང་དུ་མཚན་མའི་རྩོལ་བ་དང་བྲལ་བར་བྱའོ། དེ་ལྟར་ཉམས་སུ་བླང་པས་གཅོད་ལོག་ལ་ཡང་ལོག་གི་སླེབ་
ནས། ཆོ་འཕྲུལ་རང་སར་ཞི་བདུད་བཞི་རང་གྲོལ་དུ་འགྱུར་རོ། ནད་ལ་སོགས་པའི་མི་བདེ་བ་ཐམས་ཅད་བདེ་བར་འགྱུར། སྣང་
བ་དབང་དུ་འདུས། རླུང་སེམས་ལས་སུ་རུང་། བཀའ་ཤེས་རབ་ཀྱི་ཕ་རོལ་ཏུ་ཕྱིན་པའི་དགོངས་དོན་ཁོང་དུ་ཆུད་དེ། སྙིང་པོ་
གཏན་ལ་ཕེབ་པར་འགྱུར་རོ། ཅེས་པདྨའི་གཏེར་གཅོད་ལས་གསུངས་སོ། གཅོད་ཁྲིད་འདི་ལ་རྒྱས་པ་ལྟར་ཡིན་ན། བཤད་
མཛོད་ཆེན་མོས་རྒྱབ་ཆོས་བྱེད་ལ་བཤད་དོ། བསྡུས་པ་ལྟར་ཡིན་ན་རང་གཞུང་གཅོད་ཁྲིད་འདི་དག་གིས་ཆོག་གོ །དེས་རྗེས་ཀྱི་

རིམ་དེ་སོང་ངོ་། དེ་ལྟར་ལེགས་བཤད་སྤྲིན་གྱི་བླ་བྲེ་ལས། །ཚིགས་དོན་གསལ་བའི་ཆར་པས་རབ་བརླན་ཅིང་། །མ་
ལུས་འགྲོ་བའི་ལོ་ཐོག་རྒྱས་མཛད་དེ། །ཀུན་ཀྱང་ཀུན་ཏུ་བཟང་མོ་རྟོག་པར་ཤོག །དགེ་བ་འདི་ཡི་སྲིད་པའི་སེམས་
ཅན་ཀུན། །རྒྱལ་བའི་དཀྱིལ་འཁོར་རབ་ཏུ་རབ་ཞུགས་ཏེ། །མ་ལུས་ཐམས་ཅད་བྱང་ཆུབ་མཆོག་ཐོབ་ནས། །འགྲོ་
བ་དོན་གཉིས་ལྷུན་གྱིས་གྲུབ་པར་ཤོག །གཅོད་ཁྲིད་འདི་ལ་རང་བཟོ་དང་ཕོ་ཚོད་མ་འདྲེས་ཤིང་། ཚད་གསུམ་ཟུང་དུ་འབྲེལ་
བའི་དོན་ནི། སྲས་རྒྱལ་བ་དོན་འགྲུབ་ཀྱིས་གཅོད་ཁྲིད། ཟབ་དོན་ཐུགས་སྙིང་གི་གཅོད་ཁྲིད། སངས་རྒྱས་གཉན་
སྟོན་གྱི་གཅོད་ཁྲིད། འདོར་པ་ཀུན་དགའ་དཔལ་བའི་གཅོད་ཁྲིད། ཨུ་རྒྱན་པདྨའི་གཏེར་གཅོད། དྲུང་ཆོས་དོར་བའི་

༄༅། །སེམས་ཚོལ་ངོ་སྤྲོད་དེ་རྣམས་དང་། བླ་མ་དམ་པའི་མན་ངག་རྣམས་ལ་བརྟེན་ནས། གཅོད་
ཁྲིད་གསལ་བའི་སྒྲོན་མེ་ཞེས་བྱ་བ་འདི། རི་ཁྲི་ལ་གཡུ་རྩེའི་ཞོལ། དངུལ་ཟླ་ཆུ་ཀློང་གི་གཡས་ཟུར། སློང་ཆེན་ངོས་
ཀྱི་རི་ཁྲོད་ནས། པུ་ནེ་ཀླག་ཤས་སྦྱར་བ་རེ་ཞིག་རྫོགས་སོ།། །།ཤེས་བྱ་མཐའ་བྲལ་ཀ་དག་ཆོས་ཀྱི་སྐུ། །རང་
རིག་གསལ་སྣང་ལྷུན་གྲུབ་ལོངས་སྤྱོད་རྫོགས། །དབྱེར་མེད་གསལ་སྣང་དུ་མ་སྤྲུལ་པར་ཤར། །ངེས་མེད་གཅིག་
རྫོགས་ངོ་བོ་ཉིད་ཀྱི་སྐུ། །དབྱེར་མེད་ཆེན་པོ་ངོ་བོ་ཉིད་སྐུ་བླ་མར་འདུད། །གདོད་ནས་མ་སྐྱེས་འགགས་མེད་བསོ༵ད་ན༵མས་
རྫོགས། །ཡོན་ཏན་དཔ༵ལ་བཞིན་ནམ་མཁའི་མཐའ་བཞིན་རྒྱས། །དོན་གཉིས་ལྷུན་གྲུབ་ཆོས་སྒོ་འབུམ་ཕྲག་ཀྱིས། །

ཕྲིན་ལས་བཞི་འབྱུང་འགྲོ་བ་དཔག་མེད་འདྲེན། །བདུད་ཀྱི་གཅོད་ཡུལ་ཕ་རོལ་ཕྱིན་དོན་གྱིས། །མི་མཐུན་བདུད་བཞིའི་དགྲ་
ལས་རྒྱལ་མཛད་པ། །འགྲོ་བ་བདུད་ལས་སྐྱོབ་པའི་མངའ་བོ་ཆེ། །བདུད་འདུལ་དཔའ་བོ་དཔའ་མོ་ཆེན་པོ་ལ། །ལྡོག་མེད་
དོན་ལྡན་དཀོན་མཆོག་ཕ་མ་ཡི། །འགྱུར་མེད་མོས་ལྡན་བརྩེ་གཅིག་དད་ཆེན་པོས། །འབྲལ་མེད་མཚན་ལྡན་ཀྱི་དྭངས་མི་
ཕྱེད་ནས། །དོན་གཉིས་འཆུག་མེད་ཆེན་པོས་དོན་མཛད་ཤོག ། །།མངྒ་ལཾ་བྷ་ཝནྟུ། ༈ གཙང་ཉང་སྟོད་རྒྱ་རྩེའི་ལྷ་གཞིས་
གཟིམ་ལྦུག་ན། ངག་དབང་བསྟན་འཛིན་རྣམ་རྒྱལ་ཕྱག་དཔེ་ཀཿསི་རིན་པོ་ཆེས་ཆོས་ཀྱི་རྒྱ་མཚོའི་ཀཿཐོག་དཔེ་མཛོད་བཞུགས་སུ་གསོལ་བ་དང་དཔེ་
བསྡུར་བྱས་སོ། ཡང་རྨུག་སང་དཔེ་དང་བསྡུར།། །།