ཐ༽ ཨྃ༔ ཀློང་གསལ་རྡོ་རྗེ་སྙིང་པོ་ལས༔ ཐུན་མོང་སྔོན་འགྲོའི་ཁྲིད་ཀྱི་ངག་འདོན་བཞུགས་སོ།།

ཨྃ༔ དང་པོ་དལ་འབྱོར་རྙེད་བར་དཀའ་བའི་ཁྲིད་ཀྱི་ངག་འདོན་ནི༔ ཀྱཻ་མཿ རིགས་དྲུག་ནང་ནས་དལ་འབྱོར་རྙེད་དཀའ་
ཞིང་༔ མི་ལུས་ནང་ནས་ཆོས་དང་འཕྲད་པར་དཀའ༔ དཀའ་བཞིན་རྙེད་པའི་ནོར་བུ་རིན་ཆེན་འདི༔ ཡལ་བར་མི་
འདོར་སྒྲུབ་པའི་སྙིང་པོར་བྱེད༔ གཉིས་པ་འཆི་བ་མི་རྟག་པ་བསྒོམ་པ་ཚིག་གིས་གསལ་གདབ་པ་ནི༔ སྐྱེས་པའི་སྒྱུ་ལུས་འཆི་བའི་
རང་བཞིན་ཅན༔ སྐྱེས་བུའི་ཚེ་འགྲོ་རི་གཟར་འབབ་ཆུ་འདྲ༔ འཆི་རྐྱེན་ལེགས་ཉེས་གང་གིས་མ་བྱས་མེད༔ དེ་

ཨྃ༔ ཕྱིར་ད་ལྟ་ཉིད་དུ་བསམ་གཏན་བསྒོམས༔ ལས་རྒྱུ་འབྲས། འཁོར་བའི་ཉེས་དམིག་ཟུར་ནས་ཁ་སྐོང་བར་འདོད་ན། 
སྲིད་གསུམ་བདེ་སྡུག་དཀར་ནག་ལས་ཀྱི་འབྲས། །བསླུ་མེད་བསགས་པའི་ལས་ནི་ཆུད་མི་འཇའ། །མ་བྱས་པ་དང་མི་
འཕྲད་བསྐལ་བརྒྱར་ཡང་། །ཉམས་མེད་ཚོགས་ཤིང་དུས་བབས་མངོན་དུ་འགྱུར། །དྲག་པོ་ཡེ་འབར་ལས། དམྱལ་བ་ཚ་
གྲང་ཡི་དྭགས་བཀྲེས་སྐོམ་དང་༔ དུད་འགྲོ་བླུན་རྨོང་མཐོ་རིས་འགྱུར་བ་ཅན༔ རིགས་དྲུག་སྡུག་བསྔལ་སྐྱོབས་པའི་

སྐྱབས་འགྲུབ་སྟེ༔ རང་རྒྱུད་དག་པའི་དངོས་གྲུབ་ཐོབ་པར་ཤོག༔ ཅེས་བརྗོད། མ་སྐོང་ཀྱང་། དེ་ཕྱིར་ད་ལྟ་ཉིད་དུ་བསམ་གཏན་བསྒོམས༔ ཞེས་
པའི་ནང་དུ་དོན་ཚང་བ་ཡིན་ནོ། །རིན་ཆེན་རྡོ་རྗེའི་ངོར། སི་ཏུ་ཆོས་ཀྱི་རྒྱ་མཚོས་སོ།། ༈ །།གསུམ་པ་དཀོན་མཆོག་ཐུགས་རྗེའི་བདག་ཉིད་ལ་སྐྱབས་སུ་འགྲོ་བ་ནི༔ འཇིགས་
རུང་ངན་འགྲོའི་གཡང་ས་ཡ་ང་བའི༔ རྟེན་གྱི་མཆོག་གྱུར་དཀོན་མཆོག་ལྷ་ལ་སྐྱབས༔ མ་གྱུར་ནམ་མཁའི་མཁའ་ཁྱབ་སེམས་ཅན་རྣམས༔ ༔
མཆོག་གསུམ་ཐུགས་རྗེས་མ་དོར་བརྩེ་བས་ཟུང་༔ བཞི་པ་བྱང་ཆུབ་མཆོག་ཏུ་སེམས་བསྐྱེད་པའི་ཚིག་གིས་གསལ་གདབ་པ་ནི༔ བླ་མེད་ཐེག་ཆེན་མྱུར་ལམ་སྙིང་
པོའི་ཆོས༔ བདག་བས་གཞན་གཅེས་སྒོམ་པའི་བྱང་ཆུབ་སེམས༔ རྟོགས་པར་བྱ་ཕྱིར་སྨོན་འཇུག་དོན་དམ་ལ༔ དེ་རིང་ཉིད་དུ་འཇུག་པས་བརྟེན་
འཚལ་ལོ༔ ལྔ་པ་རྡོ་རྗེ་སེམས་དཔའི་བསྒོམ་བཟླས་ནི༔ གང་ལ་ཉོན་མོངས་ཤེས་བྱའི་སྒྲིབ་པ་རྣམས༔ དག་བྱེད་སེམས་བསྐྱེད་མཛད་པའི་རྡོ་རྗེ་སེམས༔

བདག་གི་སྤྱི་བོའི་གཙུག་ཏུ་ཨེ་མ་ཧོ༔ ཐུགས་དཀར་ཡིག་བརྒྱའི་སྔགས་ཕྲེང་བདུད་རྩིའི་རྒྱུན༔ བདག་གི་སྒྲིབ་སོགས་སྦྱོང་པའི་
དཔལ་དུ་ཤར༔ ཨོཾ་བཛྲ་སཏྭ་ས་མ་ཡཱ༔ སོགས། ལྷ་ཁྱོད་དབུ་མའི་ལམ་ནས་སྙིང་གར་བྱོན༔ བདག་དང་ལྷ་གཉིས་གཉིས་སུ་མེད་པར་བལྟ༔ དྲུག་
པ་ཚོགས་རྫོགས་མཎྜལ་ངག་འདོན་ནི༔ བདག་ཉིད་རྡོ་རྗེ་སེམས་དཔའི་ནམ་མཁའ་རུ༔ རྩ་བའི་བླ་མ་པདྨའི་སྐུར་བཞེངས་ནས༔ ཕྱོགས་བཅུའི་སངས་རྒྱས་མ་
ལུས་འཁོར་དང་བཅས༔ བདག་སོགས་སྨིན་གྲོལ་མཛད་པའི་དཔལ་དུ་རོལ༔ ཧྲཱིཿ རིན་ཆེན་ལུས་སེམས་བཀོད་པའི་མཎྜལ་འདི༔ དཀོན་མཆོག་
གསུམ་མགོན་བཀའ་བརྒྱུད་བླ་མར་འབུལ༔ བཞེངས་ནས་བདག་རྒྱུད་བྱིན་གྱིས་རླབས་པ་དང་༔ སྐུ་གསུམ་ཞིང་དང་དོན་ལ་ལོངས་སྤྱོད་ཤོག༔ བདུན་
པ་བླ་མའི་རྣལ་འབྱོར་ནི༔ མདུན་གྱི་ནམ་མཁར་མེ་དཔུང་ཞིང་ལྤགས་སྟེང་༔ སངས་རྒྱས་ཀུན་འདུས་རྩ་བའི་བླ་མའི་སྐུ༔ རྣལ་འབྱོར་སྟག་ཤམ་རུས་་པའི་

རྒྱན་དྲུག་གསོལ༔ ཕྱག་གཡས་ཌཱ་རུ་ནམ་མཁར་འཁྲོལ་བའི་སྒྲས༔ རྩ་གསུམ་དཔའ་བོ་མཁའ་འགྲོ་དབང་དུ་སྡུད༔ གཡོན་པས་བྷན་ཐོད་བདུད་རྩི་
བ་དག་ལ་སྟོབས༔ ཐུགས་རྗེའི་དབང་བསྐུར་ནུས་པས་རྒྱུད་གྲོལ་ནས༔ རྩ་བའི་བླ་མའི་གོ་འཕང་ཐོབ་པར་ཤོག༔ འདིར་གསོལ་འདེབས་དང་དབྱངས་སྙན་
པོས༔ བླ་མ་ལ་གསོལ་བ་འདེབས་སོ༔ ངོ་བོ་སྐྱེ་མེད་ཀྱི་ཆོས་སྐུ༔ རང་བཞིན་འགགས་མེད་ཀྱི་ལོངས་སྐུ༔ ཐུགས་རྗེ་ཕྱོགས་མེད་ཀྱི་སྤྲུལ་སྐུ༔ 
སྐུ་གསུམ་རིན་པོ་ཆེ་མཁྱེན་ནོ༔ བླ་མ་ལ༴ ཕྱོགས་བཅུའི་སངས་རྒྱས་ཀྱི་སྤྲུལ་པ༔ མདོ་སྔགས་དམ་ཆོས་ཀྱི་གཏེར་མཛོད༔ འཕགས་པའི་
དགེ་འདུན་གྱི་ཚོགས་དཔོན༔ མཆོག་གསུམ་རིན་པོ་ཆེ་མཁྱེན་ནོ༔ བླ་མ་ལ༴ བླ་མེད་བླ་མ་ཡི་འདྲེན་མཆོག༔ ཡི་དམ་ཀུན་འདུས་ཀྱི་གཙུག་
རྒྱན༔ གྲངས་མེད་ཌཱཀྐི་ཡི་ཚོགས་དཔོན༔ རྩ་གསུམ་རིན་པོ་ཆེ་མཁྱེན་ནོ༔ བླ་མ་ལ༴ སྔོན་བྱོན་སངས་རྒྱས་ཀྱི་སྤྲུལ་པ༔ ད་ལྟའི་སངས་

ཨྃ༔ རྒྱས་ཀྱི་རྒྱལ་ཚབ༔ མ་འོངས་སངས་རྒྱས་ཀྱི་འབྱུང་གནས༔ དུས་གསུམ་རིན་པོ་ཆེ་མཁྱེན་ནོ༔ བླ་མ་ལ་གསོལ་བ༴ ༔
ཕྱོགས་བཅུའི་སངས་རྒྱས་མ་ལུས་ཐམས་ཅད་ཀྱི༔ ཕྲིན་ལས་གཅིག་ཏུ་འདུས་པ་རིན་པོ་ཆེ༔ རྩ་བའི་བླ་མའི་ཞབས་ལ་གསོལ་བ་འདེབས༔ ༔ 
འཇའ་ལུས་ཆོས་སྐུ་འགྲུབ་པར་བྱིན་གྱིས་རློབས༔ ཞེས་ཡང་དང་ཡང་ནས༔ མཁྱེན་ནོ་མཁྱེན་ནོ༔ བླ་མ་མཁྱེན་ནོ༔ སངས་རྒྱས་ཀུན་འདུས་ཀྱི་ངོ་
བོ་དྲིན་ཆེན་རྩ་བའི་བླ་མ་རིག་འཛིན་ཀློང་གསལ་སྙིང་པོ་མཁྱེན་ནོ༴ མཁྱེན་ནོ༴ སངས་རྒྱས་ཀུན་འདུས་ཀྱི་ངོ་བོ་དྲིན་ཆེན་རྩ་བའི་བླ་མ་རྒྱལ་བ་སྲས་བསོད་
ནམས་ལྡེའུ་བཙན༴ མཁྱེན་ནོ༴ སངས་རྒྱས་ཀུན་འདས་ཀྱི་ངོ་བོ་དྲིན་ཆེན་རྩ་བའི་བླ་མ་མཚུངས་མེད་བཀྲ་ཤིས་འོད་ཟེར༴ མཁྱེན་ནོ༴ སངས་
རྒྱས་ཀུན་འདུས་ཀྱི་ངོ་བོ་དྲིན་ཆེན་རྩ་བའི་བླ་མ་ལུང་ཟིན་ཆོས་ཉིད་རྒྱ་མཚོ༴ མཁྱེན་ནོ༴ སངས་རྒྱས་ཀུན་འདུས་ཀྱི་ངོ་བོ་དྲིན་ཆེན་རྩ་བའི་བླ་མ་གྲུབ་ཐོབ་

ནམ་མཁའ་རྒྱ་མཚོ་མཁྱེན༴ མཁྱེན་ནོ༴ སངས་རྒྱས་ཀུན་འདུས་ཀྱི་ངོ་བོ་དྲིན་ཆེན་རྩ་བའི་བླ་མ་རྗེ་དཔོན་བཀྲ་ཤིས་ཕུན་ཚོགས༴ མཁྱེན་ནོ༴ སངས་
རྒྱས་ཀུན་འདུས་ཀྱི་ངོ་བོ་དྲིན་ཆེན་རྩ་བའི་བླ་མ་དྲི་མེད་ཞིང་སྐྱོང་མགོན་པོ༴ མཁྱེན་ནོ༴ སངས་རྒྱས་ཀུན་འདུས་ཀྱི་ངོ་བོ་དྲིན་ཆེན་རྩ་བའི་བླ་མ་འགྱུར་མེད་
ཚེ་དབང་མཆོག་གྲུབ༴ མཁྱེན་ནོ༴ སངས་རྒྱས་ཀུན་འདུས་ཀྱི་ངོ་བོ་དྲིན་ཆེན་རྩ་བའི་བླ་མ་ཀུན་བཟང་ངེས་དོན་དཔོན་པོ༴ མཁྱེན་ནོ༴ སངས་
རྒྱས་ཀུན་འདུས་ཀྱི་ངོ་བོ་དྲིན་ཆེན་རྩ་བའི་བླ་མ་རིག་འཛིན་འཇིགས་མེད་མགོན་པོ༴ འཇིགས་བྲལ་ཆོས་དབྱིངས་རྡོ་རྗེ༴ འགྱུར་མེད་ཆོས་དབྱིངས་རང་
གྲོལ༴ །ཀུན་མཁྱེན་ཆོས་ཀྱི་བློ་གྲོས༴ འཇིགས་མེད་ཡོན་ཏན་མགོན་པོ༴ རིག་འཛིན་འཇམ་དཔལ་རྡོ་རྗེ༴ འཇིགས་མེད་ཀུན་བཟང་རྣམ་
རྒྱལ༴ ཐུབ་བསྟན་ཆོས་ཀྱི་རྒྱ་མཚོ༔ འགྱུར་མེད་བསྟན་པ་རྣམ་རྒྱལ༴ མཁྱེན་ནོ༴ སངས་རྒྱས་ཀུན་འདུས་ཀྱི་ངོ་བོ་དྲིན་ཆེན་རྩ་བའི་བླ་མ་

ཨྃ༔ མཁྱེན་ནོ༔ རྩ་བའི་བླ་མས་བདག་གི་ལུས་བྱིན་གྱིས་རླབས་ཏུ་གསོལ༔ ངག་བྱིན་གྱིས་རླབས་ཏུ་གསོལ༔ ཡིད་བྱིན་གྱིས་
རླབས་ཏུ་གསོལ༔ ལུས་ངག་ཡིད་གསུམ་བྱིན་གྱིས་རླབས་ཏུ་གསོལ༔ ཀཱ་ཡ་ཝཀྐ་ཙིཏྟ་སརྦ་སིདྡྷི་ཕ་ལ་ཧཱུྃ་ཨཱ༔ ཞེས་བླ་མའི་རྣལ་འབྱོར་འདི་ནི་ཉ་རྒྱལ་ཚེས་
བརྒྱད་ཀྱི་ཉི་དྲོས་བླ་མ་དང་པཎ་ཆེན་དབྱེར་མེད་དུ་མཇལ་བའི་མདོ་ལ་གསོལ་བ་བཏབ་པས༔ བྱིན་གྱིས་རླབས་པའི་བརྡ་རྟགས་དང་བཅས་བྱུང་སྟེ་བྱིན་རླབས་ཆེ་བར་ཡོད་ཅིང་རིགས་དང་སྐལ་བ་
སྣོད་གསུམ་དང་ལྡན་པའི་བུ་སངས་རྒྱས་རྒྱ་མཚོས་བསྐུལ་བའི་དཔལ་ལ་རྫོགས་ཆེན་པ་ཀློང་གསལ་སྙིང་པོས་ལྷ་དང་བླ་མས་བྱིན་གྱིས་རླབས་པའི་ཕོ་བྲང་དུ་དག་པར་ཕབ་པའོ། །དཔལ་ལྡན་
རྩ་བའི་བླ་མ་རིན་པོ་ཆེ། །བདག་གི་སྙིང་གར་པད་མའི་ཟེའུ་འབྲུ་ལ། །འབྲལ་བ་མེད་པར་རྟག་པར་བཞུགས་ནས་ཀྱང་། །བཀའ་དྲིན་ཆེན་པོའི་སྒོ་
ནས་རྗེས་བཟུང་སྟེ། །སྐུ་གསུང་ཐུགས་ཀྱི་དངོས་གྲུབ་བསྩལ་དུ་གསོལ། །དཔལ་ལྡན་བླ་མའི་རྣམ་པར་ཐར་པ་ལ། །སྐད་ཅིག་ཙམ་ཡང་ལོག་ལྟ་

མི་སྐྱེ་ཞིང་། །ཅི་མཛད་ཆོས་སུ་མཐོང་བའི་མོས་གུས་ཀྱིས། །བླ་མའི་བྱིན་རླབས་སེམས་ལ་འཇུག་པར་ཤོག །སྐྱེ་བ་ཀུན་ཏུ་ཡང་དག་བླ་མ་དང་། །
འབྲལ་མེད་ཆོས་ཀྱི་དཔལ་ལ་ལོངས་སྤྱོད་ནས། །ས་དང་ལམ་གྱི་ཡོན་ཏན་རབ་རྫོགས་ནས། །རྡོ་རྗེ་འཆང་གི་གོ་འཕང་མྱུར་ཐོབ་ཤོག །སྐྱེ་ཞིང་
སྐྱེ་བ་བདག་ནི་ཐམས་ཅད་དུ། །རིགས་བཟང་བློ་གསལ་ང་རྒྱལ་མེད་པ་དང་། །སྙིང་རྗེ་ཆེ་ཞིང་བླ་མ་ལ་གུས་ལྡན། །དཔལ་ལྡན་བླ་མའི་དམ་
ཚིག་ལ་གནས་ཤོག །དཔལ་ལྡན་བླ་མའི་སྐུ་ཚེ་བརྟན་པ་དང་། །མཁའ་མཉམ་ཡོངས་ལ་བདེ་སྐྱིད་འབྱུང་བ་དང་། །བདག་གཞན་མ་ལུས་
ཚོགས་བསགས་སྒྲིབ་སྦྱང་ནས། །མྱུར་དུ་སངས་རྒྱས་ས་ལ་འགོད་པར་ཤོག །བླ་མ་སྐུ་ཁམས་བཟང་བར་གསོལ་བ་འདེབས། །མཆོག་ཏུ་
སྐུ་ཚེ་རིང་བར་གསོལ་བ་འདེབས། །ཕྲེན་ལས་དར་ཞིང་རྒྱས་པར་གསོལ་བ་འདེབས། །བླ་མ་དང་འབྲལ་བ་མེད་པར་བྱིན་གྱིས་རློབས། །ཀཿ

ཨྃ༔ ཐོག་པ་ཞེས་བསྐལ་པའི་གླིང་དུ་གྲགས། །གྲགས་པ་མཐའ་ཡས་རྒྱལ་བའི་ཞིང་ཀུན་ཁྱབ། །ཁྱབ་བདག་རྒྱལ་བ་ཀུན་དང་
དབྱེར་མེད་རྗེ། །རྗེ་དེ་ཡིས་བཀྲ་ཤིས་ཡུན་རིང་གནས་གྱུར་ཅིག །བསྐལ་བཟང་སངས་རྒྱས་བྱོན་པ་ཛམ་བུའི་གླིང་། །མདོ་སྔགས་དམ་ཆོས་
ངར་བ་བོད་ཀྱི་ལྗོངས། །མཁན་སློབ་ཆོས་གསུམ་འཛོམ་པའི་ཆོས་འཁོར་གསུམ། །ཐུགས་བསྐྱེད་བསྟན་པ་ཡུན་རིང་གནས་གྱུར་ཅིག །སརྦ་མདྒ་
ལཾ༑ །དགེའོ།། །།

ཨྃ༔ སྐབས་སུ་བརྒྱུད་པའི་གསོལ་འདེབས་ཀྱི་རིམ་པའང་སྐུ་གསུམ་སྒྲུབ་པའི་བརྒྱུད་འདེབས་ལྟར་ན། ཨོཾ་ཨཱཿཧཱུྃ༔ ཡེ་ནས་རང་གྲོལ་སངས་རྒྱས་ཀུན་གྱི་
ཡབ༔ ཆོས་སྐུ་ཀུན་ཏུ་བཟང་ལ་གསོལ་བ་འདེབས༔ དེ་ཡི་རང་མདངས་ལོངས་སྐུའི་ངོ་བོ་ཉིད༔ ཐུགས་མཆོག་རྡོ་རྗེ་སེམས་ལ༴ སེམས་
དཔའ་སྤྲུལ་སྐུའི་གཞན་དོན་རྫོགས་མཛད་པའི༔ དགའ་རབ་རྡོ་རྗེའི་ཞབས་ལ༴ རྡོ་རྗེ་སྙིང་པོ་ཡང་ཞུན་དཔལ་གྱི་སེང་༔ རིག་འཛིན་འདུས་པའི་སྐུ་
ལ༴ སྐྱེ་འཆིའི་འཇིགས་པ་མི་མངའ་རྡོ་རྗེའི་སྐུ༔ པདྨ་ཐོད་ཕྲེང་རྩལ་ལ༴ བརྒྱུད་གསུམ་བླ་མའི་ཆུ་བོ་འདུས་པའི་མཚོ༔ རྡོ་རྗེ་རིག་འཛིན་ཞབས༴ 
འོད་གསལ་སྙིང་ཐིག་དགོངས་པ་མངོན་གྱུར་པ༔ ཀློང་གསལ་སྙིང་པོའི་ཞབས་ལ༴ སྐུ་གསུང་ཐུགས་ཀྱི་སྲས་མཆོག་རིག་པ་འཛིན༔ བསོད་

ནམས་ལྡེའུ་བཙན་ཞབས་ལ་གསོལ་བ་འདེབས༔ མཁས་བཙུན་རྒྱལ་པོའི་སྐྱེས་མཆོག་སྤྲུལ་པའི་སྐུ༔ བཀྲ་ཤིས་འོད་ཟེར་ཞབས་ལ༴ ཨུ་
རྒྱན་ལུང་ཟིན་ཆོས་ཉིད་མངོན་སུམ་གཟིགས༔ ཆོས་ཉིད་རྒྱ་མཚོའི་ཞབས༴ བཅུ་གསུམ་ཚོགས་ཆེན་ས་མཆོག་ལ་བཞུགས་པ། །ནམ་
མཁའ་རྒྱ་མཚོའི་ཞབས༴ གུ་རུ་སེངྒེ་སྒྲ་སྒྲོགས་སྤྲུལ་པའི་སྐུ། །དྲི་མེད་ཞིང་སྐྱོང་མགོན་པོར་གསོལ༴ ཤེས་བྱ་ཀུན་མཁྱེན་འཇམ་དབྱངས་
ཆོས་ཀྱི་རྗེ། །ཚེ་དབང་མཆོག་ཏུ་གྲུབ་ལ༴ སྤྱན་རས་གཟིགས་དབང་སྒྱུ་འཕྲུལ་རྡོ་རྗེའི་གར། །ཀུན་བཟང་ངེས་དོན་དབང་པོར་གསོལ་བ་འདེབས།།
ཧེ་རུ་ཀཿདཔལ་གསང་མཆོག་བསྟན་པའི་བདག །རིག་འཛིན་འཇིགས་མེད་མགོན་པོར༴ །གསང་བའི་བདག་པོ་ཡེ་ཤེས་རོལ་པའི་གར། །
འཇིགས་བྲལ་ཆོས་དབྱིངས་རྡོ་རྗེར་གསོལ༴ གདོད་མའི་གནས་ལུགས་རྟོགས་པ་མཆོག་ཏུ་གྱུར། །ཆོས་དབྱིངས་རང་གྲོལ་ཞབས༴ རྒྱལ་ཚབ་

ཨྃ༔ བྱམས་མགོན་ཐུགས་རྗེ་མཆོག་གི་གཟུགས། །ཆོས་ཀྱི་བློ་གྲོས་ཞབས༴ ཆེ་མཆོག་རྡོ་རྗེ་གྲོ་ལོད་མངོན་སྣང་བ། །འཇིགྶ་
མེད་ཡོན་ཏན་མགོན་པོར་གསོལ་བ་འདེབས། །སྒྲུབ་པ་མཐར་ཕྱིན་ཆོས་སྐྱོང་བྲན་དུ་བཀོལ༔ རིག་འཛིན་འཇམ་དཔལ་རྡོ་རྗེར༴ གསང་ཆེན་
བསྟན་པའི་རྒྱལ་མཚན་ཕྱོགས་བཅུར་བསྒྲིང་། །ཐུབ་བསྟན་ཆོས་ཀྱི་རྒྱ་མཚོར༴ ཀློང་གསལ་སྙིང་པོའི་སྙན་རྒྱུད་སྟོན་མཛད་པའི༔ དྲིན་ཆེན་བླ་
མའི་ཞབས་ལ་གསོལ་བ་འདེབས༔ དུག་ལྔའི་འཁྲུལ་པ་ཞི་བར་བྱིན་གྱིས་རློབས༔ རང་སེམས་རྩ་བ་ཆོད་པར་བྱིན་གྱིས་རློབས༔ ཕུང་པོ་རིགས་
ལྔར་སྨིན་པར་བྱིན་གྱིས་རློབས༔ སེམས་ཉིད་ཆོས་སྐུར་གྲོལ་བར་བྱིན་གྱིས་རློབས༔ ཞེས་དང་། ༑ ཀློང་གསལ་རྡོ་རྗེ་སྙིང་པོའི་རྒྱུད་འདེབས་ལྟར་འདོན་ན། 
ཧཱུྃ་ཧྲཱི༔ སྐྱེ་མེད་ཆོས་སྐུ་ཀུན་ཏུ་བཟང་པོ་དང་༔ ལྷུན་གྲུབ་ལོངས་སྐུ་རིགས་ལྔ་གངས་ཆེན་མཚོ༔ དགའ་རབ་རྡོ་རྗེའི་ཞབས་ལ་གསོལ་བ་འདེབས༔ 

ཟག་མེད་འཇའ་ལུས་འགྲུབ་པར་བྱིན་གྱིས་རློབས༔ སྙིང་པོའི་དོན་སྟོན་ཤྲཱི་སེདྷ་དང་༔ འཆི་མེད་རིག་འཛིན་པདྨ་འབྱུང་གནས་དང་༔ བདེ་ཆེན་རྒྱ་མཚོའི་
ཞབས་ལ༴ ཟག་མེད་འཇའ་ལུས་འགྲུབ་པར་བྱིན༴ རིག་འཛིན་ཆེན་པོ་བདུད་འདུལ་རྡོ་རྗེ་དང་༔ ཀློང་གསལ་དོན་སྟོན་དྲིན་ཆེན་བླ་མའི་ཞབས༔ ༔ 
ལུང་ཟིན་ཆོས་བདག་རྣམས་ལ་གསོལ་བ༴ ཟག་མེད་འཇའ་ལུས་འགྲུབ༴ འབུམ་ཕྲག་དྲུག་ཅུའི་བཀའ་ཡི་བྱ་ར་བ༔ སྔགས་བདག་དྲང་སོང་
སྐྱེས་བུ་ལེགས་པ་རྩལ༔ དམ་ཅན་རྒྱ་མཚོའི་ཞབས་ལ་གསོལ་བ་འདེབས༔ སྒྲུབ་པའི་བར་ཆད་ཞི་བར་བྱིན་གྱིས་རློབས༔ ཞེས་དང་། ཡང་ན་རྫོགས་
ཆེན་ཡང་ཏི་ནག་པོ་གསེར་གྱི་འབྲུ་གཅིག་གི་ཁྲིད་རིམ་བརྒྱུད་འདེབས་ལྟར་འདོན་ན། ན་མོ་གུ་རུ༔ ཀུན་ཏུ་བཟང་པོ་རྡོ་རྗེ་འཆང་ཆེན་དང་༔ རྡོ་རྗེ་སེམས་དཔའ་གུ་རུ་པདྨ་
འབྱུང་༔ ཡེ་ཤེས་མཚོ་རྒྱལ་འགྲོ་མགོན་དུང་མཚོ་རས༔ སངས་རྒྱས་དྲང་སྲོང་བདེ་ཆེན་རས་པ་དང་༔ རྣམ་གྲོལ་བཟང་པོ་རྒྱ་ལོ་རས་པ་དང་༔ རྒྱལ་

ཨྃ༔ མཚན་འོད་ཟེར་སངས་རྒྱས་བརྩོན་འགྲུས་དང་༔ རྒྱལ་མཚན་ཡེ་ཤེས་སངས་རྒྱས་རྒྱལ་མཚན་དང་༔ དགེ་འདུན་རིན་ཆེན་དགེ་འདུན་རྒྱལ་
མཚན་དང་༔ རིན་ཆེན་རྡོ་རྗེ་དག་དབང་གྲགས་པ་དང་༔ བློ་གྲོས་བཟང་པོ་པདྨ་རྒྱལ་མཚན་དང་༔ ནམ་མཁའ་རྒྱལ་མཚན་ཀློང་ཆེན་རབ་གསལ་སྙིང་༔ བཀྲ་
ཤིས་འོད་ཟེར་ཆོས་ཉིད་རྒྱ་མཚོ་དང་༔ ནམ་མཁའ་རྒྱ་མཚོ་བཀྲ་ཤིས་མཚན་ཅན་དང་༔ དྷརྨ་བཛྲ་རྩ་བའི་བླ་མའི་ཞབས༴ དབང་བཞི་བསྐུར་བའི་བླ་མར་གསོལ་
བ་འདེབས༔ སྣང་སྲིད་འཁོར་འདས་རང་རིག་བྱང་ཆུབ་སེམས༔ སྐྱེ་མེད་ཆོས་སྐུ་རྟོགས་པར་བྱིན་གྱིས་རློབས༔ འགགས་མེད་འོད་གསལ་འཆར་བར་བྱིན་
གྱིས་རློབས༔ ཡང་ཏིག་ཟབ་ལམ་རྟོགས་པར་བྱིན་གྱིས་རློབས༔ ཞེས་བརྒྱུད་པ་གང་ལ་མོས་པའི་གསོལ་འདེབས་ཚར་རྗེས་གདུང་ཤུགས་དྲག་པོས་བླ་མ་རྒྱང་འབོད་དུ་གྲགས་པ་ཉམྶ་
སུ་བླངས་ནས་མཐར་སྨོན་ལམ་གྱི་ཚོགས་ཀྱང་རྩེ་གཅིག་ཏུ་གདབ་པོ།། །།དགའོ།། །།

༄༅། མཧཱསུཁསུགཏཨརྩིགནཱེརྩིགཙིཏྟསུཏྲནམཏིསྨ།། །།
༄༅། ཡེ་ཤེས་རབ་འབར་གྱི་ཉམས་ཁྲིད་བདེ་ཆེན་ཐེམ་སྐས་ཞེས་བྱ་བ་བཞུགས་སོ།། །། །།

༄༅། །ན་མོ་གུ་ར་ཝེ། །རྒྱལ་ཀུན་སྤྲོ་བསྡུའི་བྱེད་པོ་ཆེ། །གསུང་གི་བདག་ཉིད་བཅོམ་ལྡན་འདས། 
བླ་མའི་བླ་མ་ཆེ་བའི་མཆོག །པདྨའི་འབྱུང་གནས་ཆེར་ཕྱག་འཚལ། །སྒྱུ་འཕྲུལ་དྲཱ་བར་ཤར་བའི་ལྷ། །ཡི་དམ་
མཁའ་འགྲོ་ཆོས་སྲུང་གི །ཆ་འཛིན་བསམ་ཡས་ལྷ་ཚོགས་ལ། །ཕྱག་འཚལ་བདག་རྒྱུད་བྱིན་གྱིས་རློབས། །དཀར་
ཕྱོགས་སྐྱང་བ་མ་ལུས་པས། །བསྡོང་གྲོགས་བར་ཆད་སྲུང་བ་དང་། །ཟབ་ཆོས་སྤེལ་བའི་ཕྲིན་ལས་ལ། །གཡེལ་

༄༅། །མེད་བྱ་ར་རྟག་མཛོད་ཅིག །རང་སེམས་དཔང་གཙུག་ཆོས་ཀྱི་ཤུགས། །ཉམས་ལེན་སྐྱེས་བུ་བློ་
དམན་ལ། །སྙིང་བརྩེས་བསྟན་འདི་སྤེལ་བའི་གྲོགས། །གཅིག་ཏུ་བསམ་སྟེ་ཁྲིད་རིམ་བྲི། །ཡེ་ཤེས་རབ་འབར་གྱི་གྲོལ་
ལམ་ཁྲིད་གྱི་རིམ་པ་ནི། །སྔ་འགྱུར་བསྟན་པ་རྒྱ་མཚོའི་སྙིང་པོ། །གུ་རུ་སངས་རྒྱས་གཉིས་པའི་ཐུགས་གསང་། །བོད་ཡུལ་
སའི་སྦས་པའི་གཏེར་བཅུད། །སྙིང་མའི་སྡུག་བསྔལ་སེལ་བའི་སྨན་མཆོག་ཚེ་གཅིག་སངས་རྒྱས་འགྲུབ་པའི་མྱུར་ལམ་

རྨད་དུ་གྱུར་པ་འདི་ལ་དོན་གསུམ་སྟེ། །གཞི་གཏན་ལ་དབབས་པ། །ལམ་ཚུལ་བཞིན་བསླབ་པ། །འབྲས་བུ་མངོན་དུ་བྱ་བའི་ཚུལ་ལོ། །དང་པོ་ནི། 
མདོར་བསྡུས་ཏེ་སྨྲའོ། །དྲག་པོ་ཁྲོས་པ་གསང་བའི་རྒྱུད་ལས། །འཁོར་བ་ཆོས་ཀྱི་དབྱིངས་ཉིད་ལས༔ །སེམས་ཅན་སངས་རྒྱས་སྙིང་པོར་ཤར༔ 
ཞེས་པས། །མ་དག་པ་འཁྲུལ་ཆོས་འཁོར་བའི་གནས་སྐབས་འདིར་ཡང་། །ཆོས་ཀྱི་དབྱིངས་ལས་ལོགས་སུ་མ་གྱུར་ཅིང་ལོགས་སུ་སོང་བ་མེད་དེ། 
སྣང་དུས་ཉིད་ན་རང་བཞིན་གང་དུ་འང་མ་གྲུབ་པར་སྤྲོས་མཐའ་ཀུན་ལས་འདས་ཤིང་། །མ་བཅོས་མ་བསླད་པར་ཆོས་ཀྱི་དབྱིངས་ཉིད་དེ། །དེ་ཡང་
ཕྱོགས་གཅིག་ཏུ་ཆད་པའི་རྟོགས་པ་མ་ཡིན་ཏེ། །ཅིར་ཡང་སྣང་ཞིང་ཅིར་ཡང་འཆར་བའི་གཞིར་གྱུར་པ་ལ། །ཆོས་དེ་གཉིས་ཕན་ཚུན་རིས་སུམ་
ཆད་པའི་ཆུ་དང་ཆུ་ཉིད་འདྲེས་པ་ལྟར་ལ། སེམས་ཅན་རྣམས་ནི་སངས་རྒྱས་ཀྱི་སྙིང་པོ་ཅན་དུ་གནས་ཏེ་ཟག་མེད་ཀྱི་ཤེས་པ། །སོ་སོ་རང་བྱུད་རིག་པའི་

༄༅། །ཡེ་ཤེས་ཉིད་ལས་ནམ་ཡང་མི་འདའ་ཞིང་། །དེ་ཉིད་ལྷན་བརྟགས་མ་རིག་གཉིས་ཀྱིས་གོས་བས་གསེར་ལ་གཡའ་བཞིན་གློ་བུར་དུ་
གྱུར་ཏེ། །གཟུང་འཛིན་གཉིས་ཆོས་ཅན་གྱི་དམིགས་པ་ཕྱིན་ཅི་ལོག་པ་ལས་དང་ཉོན་མོངས་པ་བསགས་པ་ལས། །རང་སྣང་རྨི་ལམ་འཁྲུལ་པ་བཞིན་
དུ་ཤར། །ཤར་ཡང་དེའི་ངོ་བོ་ལས་མ་འདས་པས་སྦུན་པའི་ནང་གི་སྙིང་པོ་ལྟར། །ལམ་རྐྱེན་དང་འཕྲད་ན་སྦངས་རུང་དང་བྲལ་རུང་དུ་གནས་ཤིང་། 
གཞི་རང་གི་ངོ་བོ་ལྡོག་ཆས་ཕྱེ་ན་ངོ་བོ་ཀ་དག །རང་བཞིན་ལྷུན་གྲུབ། །ཐུགས་རྗེ་ཀུན་ཁྱབ་ཀྱི་ཡེ་ཤེས་གསུམ་གྱི་བསྡུས་ཏེ། །སྐུ་གསུམ་གྱི་དགོངས་པ་
རང་ཆས་སུ་བདོག་པ་དེ་ཉིད་དྲི་མས་མ་གོས་མ་བསླད་པའི་ཕྱིར་ལམ་དུ་སློང་དམིགས་གནད་དང་ཕྲད་ཚེ་བུད་ཤིང་དང་མེ་བཞིན་དུ་འཕགས་པའི་ཤེས་
རབ་སྒྲིབ་པའི་དངོས་གཉེན་དུ་འགྲོ་བས། །མཐར་གྱིས་སྤངས་པ་མཐར་ཕྱིན་པའི་ཚེ་ན་གཉིད་སངས་པ་ལྟར་གདོད་མའི་ས་ལ་སྐྱོལ་ཞིང་། །ཡེ་ནས་

རང་ཆས་སུ་གནས་པའི་མཁྱེན་པ་པདྨའི་འདབ་མ་ལྟར་གྱེས་པ་ལས་འབྲས་བུ་སངས་རྒྱས་གསར་དུ་ཐོ་བྱར་མ་མཆིས། །འཁོར་བ་སྤངས་བྱར་མ་མཆིས་
པའི་གཞི་ཉིད་མངོན་དུ་བྱེད་པར་བསྟན་ཏོ། །དེ་ལྟ་བུ་དེ་གཞི་རང་ཆས་སུ་བཞུགས་པའི་ཡེ་ཤེས་རབ་འབར་ཡིན་པའི་ཕྱིར། །ལམ་སྒྲུབ་པའི་གང་ཟག་
གིས་འགྲུབ་པའི་གཏན་ཚིགས་སུ་ཟུངས་ཤིག །གཉིས་པ་ལམ་ཚུལ་བཞིན་དུ་བསླབ་པ་ལ་གཉིས། །སྨིན་ལམ་དབང་དང་། །གྲོལ་ལམ་ཁྲིད་དོ། 
དང་པོ་སྨིན་ལམ་དབང་ནི། །རྡོ་རྗེ་སློབ་དཔོན་མཚན་ཉིད་ཚང་བ་ཡོན་གྱིས་མཉེས་པར་དབང་བཞི་སྫོགས་པར་ནོད་དགོས་ཏེ། །རྩ་རྒྱུད་ལས།  །སྨིན་བྱེད་
དབང་བསྐུར་ཞུ་བ་ལ༔ །ལོངས་སྤྱོད་ལུས་སེམས་ཅི་མཉེས་འབུལ༔ །ཕུང་པོ་ལྷ་རུ་སྨིན་པའི་ཐབསཿ སྤྲོས་བཅས་དབང་ནས་རིམ་པར་བསྐུརཿ  
ཞེས་སོ། །དབང་ནི་སྒྲིབ་པ་ཉམས་སྨད་ཅིང་། །ཡེ་ཤེས་གསོས་བཏབ་སྟེ། །གྲོལ་ལམ་གྱི་སྨིན་བྱེད་དུ་འགྲོ་དགོས་པས། །གནས་སྐབས་བཞིས་

༄༅། །བསགས་པའི་སྒྲིབ་པ་སྦྱངས། །ཡེ་ཤེས་བཞིའི་ས་བོན་གསོས་བཏབ། །ལམ་བཞིའི་སྣོད་རུང་དུ་གྱུར། །སྐུ་བཞིའི་སྐལ་
བ་ཅན་དུ་བྱེད་པའི་ཕྱིར། །སྤྲོས་བཅས་བུམ་དབང་འཁོར་བཅས་དང་། །སྤྲོས་མེད་གསང་དབང་། །ཤིན་དུ་སྤྲོས་མེད་ཤེར་དབང་། །རབ་ཏུ་སྤྲོས་མེད་
ཚིག་དབང་བཞིར་འདུ། །དེ་ལས་ཕྱེ་ན། །སྔར་གྱི་བཞིའི་སྟོང་རིགས་དབང་ལྔ་བསྣན་པ་དང་། །མཐའ་བརྟན་གཏོར་མའི་དབང་དང་བཅུ། །དེ་ཡང་ཕྱེ་ན་
བུམ་དབང་གི་རྗེས་འབྲང་། རྩལ་སྫོགས་རྟགས་དབང་། དྲག་པོའི་ལྷ་དབང་། །ཧེ་རུ་ཀའི་ཆོས་དབང་། །རྡོ་རྗེ་ཚེའི་དབང་བསྣན་ཏེ་བཅུའི་བསྐུར་བས། 
ཉན་རང་། །བྱང་སེམས། སྔགས། །བླ་མེད་ཀྱི་ས་སྙེགས་གྲུབ་མཐའ་རྟོགས་པའོ། །དྲག་པོའི་གསང་རྒྱུད་ལས། །བཞི་ལྔ་བཅུའམ་བཅུ་བཞི་ཡི། 
དབང་རེས་ས་རེ་སྫོགས་པའོ། །ཞེས་སོ། །བསྐུར་བྱའི་དཀྱིལ་འཁོར་ནི་གང་ལ་བརྟེན་ན། །ཕྱི་རྡུལ་ཚོན། །ནང་དཔོན་སློབ་གཉིས་ཀྱི་ལུས་དཀྱིལ་

གསང་བ་སེམས་ཀྱི་གནས་ལུགས། ཡང་གསང་སྫོགས་པ་ཆེན་པོའི་གཞི་སྟེ། །རྩ་རྒྱུད་ལས། །དཀྱིལ་འཁོར་རིན་ཆེན་སྡུལ་ཚོན་ཕྱིཿ ལྷུན་གྲུབ་ལུས་ཀྱི་
དཀྱིལ་ཁོར་ནང་། །གནས་ལུགས་ལྟ་བའི་དཀྱིལ་འཁོར་གསངཿ །དབྱིངས་ཀྱི་དཀྱིལ་འཁོར་ཡང་གསང་རྟོགསཿ ཞེས་དང་། །ཕྱི་མ་གཉིས་གནས་
ལུགས་ཀྱི་དཀྱིལ་འཁོར་གཅིག་ཏུ་བསྡུ་ན་གསུམ་སྟེ། །གསང་རྒྱུད་ལས། །རྗེས་སུ་འཇུག་པའི་སློབ་བུ་ནི༔ དཀྱིལ་འཁོར་གསུམ་གྱི་ཀློང་བཅུག་ནཿ 
ཞེས་སོ། །དེ་ལྟ་བུའི་དབང་སྔོན་དུ་འགྲོ་བས་གྲོལ་ལམ་སྟོན་པ་ནི། །རྩ་རྒྱུད་ལས། །རང་བྱུང་དབང་གི་ས་བོན་ལས༔ ཏིང་འཛིན་སྔགས་ཀྱི་བཅུད་
དབབ་ཅིངཿ ཐེག་མཆོག་བཅུད་ལ་དབང་ཐོབ་པསཿ །བཀའ་ལ་རང་བྱན་ཚུར་སར་སྤྱོདཿ ཅེས་རང་གནས་ཀྱི་ས་བོན་ལ་དབང་གི་ཡེ་ཤེས་ཀྱི་
བཅུད་དབབ་པས། །ཐེག་མཆོག་ཆོས་ཀྱི་གྲོལ་ལམ་བཅུད་དབབ་མ་རག་པའི་བག་ཆགས་ཅན་དུ་བྱེད་གཟོད་གྲོལ་ལམ་རང་བྱན་ཚུད་པར་སྤྱོད་

༄༅། །དགོས་པའོ། །དབང་བསྐུར་གྱིས་རྒྱུད་ཉེས་པ་ལས་རང་བཞིན་དུ་བྱེད་པའི་སྡོམ་པའི་སྲོག་ནི་འདའ་བྱ་མིན་པའི་དམ་
ཚིག་གི་སྟེ་དེ་ཉིད་ལས། །དབང་འདི་ཐོབ་ནས་ཚེ་འདི་ལཿ ཞེས་དང་། །བསྒོམ་བཟླས་བཅུད་ཀྱི་དམ་ཚིག་ཟུངསཿ ཞེས་དང་། ཞལ་གདམས་
སྙིང་གི་ཐིག་ལེ་ལས། །སྔགས་ཀྱི་རྩ་བ་དམ་ཚིག་ཡིན་པས། །དམ་ཚིག་མིག་གི་འབྲས་བུ་ལྟར་བསྲུང་བ་གལ་ཆེ་དོཿ གསུངས་སོ། །དེ་ལྟ་བུའི་
གཞི་དབང་ཐོབ་པར་བླང་ནས་དམ་སྡམ་ལ་གནས་པར་བྱའོ། །གཉིས་པ་གྲོལ་ལམ་ཁྲིད་གདབ་པ་ལ་གཉས། །ཁྲིད་ལ་འཇུག་ཚུལ། །འཇུག་བྱ་
ཁྲིད་ཀྱི་རིམ་པའོ། །དང་པོ་ལ་གསུམ། །ཐོག་མར་བར་དུ་ཐ་མར་འཇུག་ཚུལ་ལོ། །དང་པོ་ནི། །སྫོགས་པའི་སངས་རྒྱས་ཉིད་ཀྱིས་བསྟན་པ་དམ་
པའི་ཆོས་ནི། །རང་རྒྱུད་ཉོན་མོངས་པས་འཆིང་བ་ལས་བཅོས་ཤིང་། །འཁོར་བའི་སྡུག་སྔལ་ལས་སྐྱོབས་པའི་བདག་ཉིད་ཅན་ཡིན་པས་

དམ་པའི་ཆོས་སྒྲུབ་པ་སེམས་ལ་རག་ལུས་ཤིང་། །སེམས་སྔོན་དུ་འགྲོ་བ་དགེ་བར་མ་གྱུར་ན། །དེའི་རྗེས་སུ་འབྱུང་བའང་མི་དགེ་བ་ཁོ་ནར་འགྱུར་
བ། །དེའི་ཕྱིར་ཐོག་མའི་བསམ་པ་ཉིད་བཅོས་ཏེ་ཁྲིད་ཉན་བསམ་ལ་ཞུགས་དགོས་པའི་ཕྱིར། །ཁ་ནང་དུ་ལོག་ནས་བསམ་གཞིག་བཏང་ལ་ཁྲིད་
ཉན་སྒོམ་ཐམས་ཅད་ཀྱི་ཐོབ་བྱ་འབྲས་བུའི་ཞེ་འདོད་དེ་ག་རེ་ཅི་ཡིན་བརྟགས། །ཚེ་འདིར་སྙན་གྲགས་ལོངས་སྤྱོད་བཀུར་བསྟི་ཐོབ་ཐང་རྙེད་པ་སོགས་ཐོབ་
ཡང་སྙམ་པ་ནི། །ཚེ༵་འདི༵་དོན་དུ་གཉེར་བས་འཁོར་བའི་རྒྱུ་ལས། །ཐར་པ་ཙམ་གྱི་འབྲས་བུ་ཡང་མི་ཐོབ་པོ། ཡང་ཕྱི་མ་ང་དེ་འདྲ་དང་ལྡན་པའི་ལྷ་
འམ་མིའི་ལུས་ཐོབ་ངན་སོང་ལས་ཐར་དགོས་སྙམ་ན་ཡང་མངོ༵ན་མཐོ༵་དོ༵ན་གཉེ༵ར་ཏེ་རྒྱུ་དེ་ཉིད་དོ། །རང་ཉིད་གཅིག་པུ་འཁོར་བ་ནས་གཏན་དུ་ཐར་རྒྱུ་
ཉན་མོངས་ཞི་ཞིང་འབྲས་བུ་སྡུག་བསྔལ་དང་བྲལ་བས་གཏན་དུ་བདེ་བ་ཐོབ་ན་སྙམ་པ་ཉན་རང་གི་ཐར་པའི་རྒྱུ་ཞི༵་བདེ༵་དོ༵ན་གཉེར་ཡིན། །དེ་རྣམས་

༄༅། །ཀྱིས་མི་ཆོག་སྟེ། །མན་ངག་ཟབ་ལམ་བསྒོམ་ནས་ཚེ་གཅིག་གིས་གཞན་དོན་ཐོག་ཆག་མེད་པའི་སངས་རྒྱས་ལག་ཁ་
ན་ཡོད་དུས། །རང་ཉིད་གཅིག་པུ་གར་སོང་རྗེས་མེད་ཀྱི་ཞིབ་ཅིའི་ཕྱིར་སྒྲུབ། །སེམས་ཅན་ཕ་མར་གྱུར་པ་ཐམས་ཅད་ལ་སྙིང་རྗེ་ཕྱོག་ཙམ་དུ་མེད་པ་
དེ་ལས་ཁྲེལ་མེད་སྦུག་པ་གར་ཡོད་པས། །དེ་དག་ནི་མི་གཙང་བ་བཞིན་དུ་དོར་བྱ་ཡིན་ནོ། །ཆོས་འདིས་ཚངས་མ་ཟད་ཐིག་པ་ཆེན་པོ་བྱང་ཆུབ་སེམས་
དཔའ་འི་སྡེ་སྣོད་ལས་ཀྱང་སྤངས་བྱ་ཡིན་ནོ། །ཉན་རང་རང་དོན་ལ་བསྐལ་པ་བརྒྱའི་ཚོགས་བསགས་དགོས་པ་དང་། །བྱང་ཆུབ་སེམས་དཔའ་བསྐལ་
པ་གྲངས་མེད་གསུམ་གྱི་ཚོགས་བསགས་པར་བསྟན་པ་ཡང་གཞན་དོན་བསྒྲུབ་པའི་ཕྱིར་ཁོ་ན་ལ་བསགས་པ་ཡིན་མ་གཏོགས། །དབང་པོ་རབ་ཀྱིས་
རང་དོན་ལ་དེ་ལྟ་བུའི་ངལ་བ་སྒྲུབ་མ་དགོས་མོད། །སེམས་བསྐྱེད་གཅིག་གི་བསོད་ནམས་ཀྱི་སྟོབས་ཉན་རང་དགྲ་བཅོམ་པ་དུ་མའི་བསོད་ནམས་

ཀྱི། །སྟོབས་ཀྱིས་མི་འགྲན་པར་གསུངས་པའི་ཕྱིར་རོ། །བླང་བྱ་གང་ཞེ་ན། །ནམ་མཁའི་སྣོད་འདི་ཉིད་གོ་མཚམས་མེད་པར་བརྡལ་ཞིང་ལག་མཐིལ་གྱི་
ཁྱོན་ཙམ་ལ་འང་བགྲངས་དཀའ་བའི་གྲངས་སུ་ཡོད་པ། །སེམས་ཅན་འདི་དག །རེ་རེས་རང་ཁོ་ནའི་མ་བྱས་པའི་གྲངས་རྒྱ་ཤུགས་ཚིག་གུ་ཙམ་གྱི་རིལ་
བུར་དྲིལ་ནའང་ས་ཆེན་པོ་ཟད་པ་ལས་གྲངས་མཐའ་མི་ཆོད་པར་རྒྱལ་བ་སྫུན་སྤངས་ཤིང་བདེན་པར་སྨྲ་བའི་དྲང་སྲོང་ཆེན་པོའི་བཀའ་ཡིན་ཅིང་། 
རྟ་གཅིག་རང་དབང་ཅན་གྱི་མ་བུ་ཡོད་སྲིད་ན་མ་གཏོག་སྐྱེ་ཤི་ཆུ་བུར་གཡོ་བ། །ལྟ་བུ་འདི་རྒྱུན་མ་ཆད་པ་དང་འཁོར་བ་སྐྱེ་ཤིའི་ཐོག་མ་འདི་ཙམ་ནས་བྱུང་
མེད་པས། །དེ་བཞིན་གཤེགས་པ་ཉིད་ཀྱིས་ཐོག་མར་མེད་པར་བསྟན་མོད། །དེའི་ཕྱིར་རིག་པས་བརྟགས་ན་འགྲུབ་པ་སྟེ། །ཐམས་ཅད་མ་འོང་སྙམ་པ་
དུང་ངེ་བ་བསྐྱེད། །མ་བྱས་ཙམ་ན་ཕན་ཇི་སྙེད་པར་བཏགས། །གནོད་ཇི་སྙེད་པ་བསལ་ནས་བུ་ཆུང་གི་དོན་དུ་སྲོག་ཕང་མེད་དུ་གཏང་བའི་བར་དྲིན་ཆེ་བ་

༄༅། །ལ་བསམ། །དྲིན་ཆེན་གྱི་མ་འདི་དག་ལ་དྲིན་ལེན། ད་སྔ་ཅི་བྱས་ཅི་སྤྱོད་འཁོར་བའི་རྒྱུ་ཤ་སྟགས་སུ་བཏང་ནས་གནོད་ཁོ་ན་བསྐྱལ་
བ་ལས་ཕན་ཏིལ་འབྲུ་ཙམ་བཏགས་མ་མྱོང་ཞིང་། །ཟས་གོས་ལོང་སྤྱོད་རེས་ཕན་བཏགས་ཀྱང་འཁོར་བར་ལྟུང་བའི་རྒྱུ་ལས་མེད་འདུག་པ་མཐོང་བཞིན་
པ་ད་ལྟའི་མ་བུ་རྣམས་ལ་བརྟགས་ནས་བསམ། །དེའི་ཕྱིར། །ད་ནི་དེ་རྣམས་ཀྱི་གཅེས་པ་སྲོག་གི་རིན་ཐང་གཞལ་ནུས་པ་གཏན་བདེ་སངས་རྒྱས་ཀྱི་
ས་ལ་བཀོད་པ་ལས་གཞན་མི་འདུག་པས་དྲིན་ལན་དེ་ནམ་གཞལ་ནུས་ན་སྙམ་པ་དུང་ངེ་བ་བསམ། །འདི་རྣམས་བདེ་བ་མེད་པ་བདེ་བ་དང་ལྡན་
པ་ངས་བྱ་སྙམ་པའི་དམ་བཅའ་བྱམས་པ་སྡུག་བསྔལ་མང་པོ་དང་ལྡན་པ་འདི་ངས་བསྒྲལ་སྙམ་པའི་སྙིང་རྗེ་འདི་དག་ཡུན་རིང་དུ་བསམ་ནས་
གོམས་པར་བྱས་པས། །ད་ནི་ཕན་བཏགས་ཤིང་གནོད་པ་བསལ་ནུས་དེས་རང་ལ་མེད་ན་མི་ཕན་པས། །ནུས་པ་སངས་རྒྱས་ཐོབ་ན་ཡོད་པ། 

མངོན་གྱུར་འདི་ཡིན་དུས་ཐོག་མར་ཚེ་གཅིག་གིས་རང་སངས་རྒྱས་པ་ཞིག་བྱ། །དེ་ནས་འཁོར་བ་མ་སྟོངས་བར་འགོགས་པ་མེད་པའི་ཕྲིན་ལས་
བྱེད་དེ་སྙམ་པ་འདི། །དངོ་བཅོས་ནས་སྙིང་རུས་ཕུར་ཚུགས་སུ་བྱས་པས་རིམ་གྱིས་བཅོས་མ་མ་ཡིན་པར་ངམ་ཤུགས་སུ་སྐྱེ་བར་འགྱུར་རོ། །
འཁོར་བ་ལས་བསྒྲལ་འདོད་པའི་སྙིང་རྗེ། །སྫོང་བྱང་ཐོབ་འདོད་པའི་འདུན་པ་འདི་གཉིས་འཛོམ་པ་ནི་བསམ་པ་བཟོང་པོ་བྱང་ཆུབ་ཀྱི་སེམས་
ཡིན་ཏེ་འདི་སྔོན་དུ་བསམ་ནས། །དགེ་བ་གང་ཡིན་རུང་སྒྲུབ་ན། །སྦྱོར་བ་སེམས་བསྐྱེད་དམ་པ་ཡིན་པས། །དགེ་བ་བྱང་ཆུབ་ཀྱི་རྒྱུར་བསྒྱུར་
བའི་གདམས་ངག་ཁྱད་པར་ཅན་ཡིན་ཏེ། ཆུ་ཤིང་དང་། །དཔག་བསམ་ཤིང་ལྟར་དགེ་བ་གཞན་ལས་ཁྱད་པར་དུ་འཕགས། །སྔར་
བྱས་སྡིག་པ་ཐམས་ཅད་དག་ཅིང་བྱང་བར་གསུངས་སོ། །སྔགས་ལམ་འདིར་དེའི་སྟེང་དུ་དག་སྣང་སྤྱང་དགོས་སྣོད་རྣམ་པར་དག་པ་

༄༅། །གཞལ་ཡས་ཁང་། །བཅུད་རྣམ་པར་དག་པ་པདྨ་དྲག་པོའི་ལྷ། །ཁྱད་པར་དུ་བཤད་སྒྲུབས་ཀྱི་སྐབསས་སུ། །སྟོན་པ་པདྨ་
འབྱུངས། །འཁོར་སེམས་དཔའ་དང་སེམས་མ། །ཆོས་ཐེག་པའི་རྩེ་རྒྱལ་ཡེ་ཤེས་རབ་འབར། །གནས་པདྨ་དྲྭ་བ་ཆེན་པོ། །དུས་བསམ་
གྱིས་མི་ཁྱབ་པའི་བདག་ཉིད་དུ་བཞུགས་པ་ཡིད་ལ་དྲན་ནུས་ན། །སྣང་སྲིད་དག་མཉམ་གྱི་དཀྱིལ་འཁོར་ཆེན་པོ་མ་འདྲེས་ཡོངས་རྫོགས་ཀྱི་ཚུལ་
དུ་བཞུགས་པ་རྒྱུད་སྡེ་ཀུན་ནས་བསྟན་པ་དེ་ཉིད་དེ། །གསར་བཅོས་བྱས་པ་མ་ཡིན་ནོ། །དག་སྣང་གི་ཤུགས་དེས་དེ་ལྟར་མ་རྟོགས་པའི་འཁྲུལ་སྣང་
སྒྱུ་མ་ལྟ་བུས་བཅངས་པའི་སེམས་ཅན་རྣམས་ལ་དམིགས་ནས་བྱང་ཆུབ་ཀྱི་སེམས་མེ་འབར་བ་ལྟར་སྐྱེ་བ་ཡོང་ངོ་། །གཉིས་པ་བར་དུ་འཇུག་
ཚུལ་ནི། །བྱང་ཆུབ་ནམ་ཐོབ་ཀྱི་བར་དུ། །དམ་པའི་ཆོས་ལ་ཐོས་པའི་དུས་སུ་རྣ་བས་ཆོས་སྒྲ་ཚིག་ལ་མི་གཏད་པ་སྣོད་ཁ་སྦུབས་ལྟ་བུ། །བསམ་

པའི་དུས་སུ་དོན་ལ་མི་བསམ་ནས་བརྗེད་ངེས་སུ་ལུས་པ། །སྣོད་ཞབས་རྡོལ་ལྟ་བུ། །སྒོམ་པའི་དུས་སུ་རང་གི་སེམས་རྒྱུད་ལ་ཤེས་བཞིན་གྱི་བྱ་ར་མི་
ཐོང་བས་ཉོན་མང་རྟོག་པ་དང་འདྲེས་པ། སྣོད་དུག་ཅན་ལྟ་བུ་ནམ་ཡང་གཞན་གྱི་ཆོས་དང་བཤེས་གཉེན་ཞེ་སྡང་ཕྲག་དོག་གིས་མི་བཟོད་པས་སྐུར་པ་
འདེབས་པ། སྣོད་གཞོག་རལ་བ་ལྟ་བུ་སྟེ་སྐྱོན་བཞི་འདི་ནི་ཐར་ལམ་གྱི་གེགས་ཤིན་དུ་ཆེ་བས་སྤངས་དགོས། སྤྱི་མདོ་ལས། བསྟན་པའི་སྣོད་མིན་
སྣོད་ངན་དག །རྣམ་པ་བཞིར་བསྡུ་བྱེ་བྲག་རྣམས། །མ་འོང་རྣམ་པར་དོན་ཕྱིར་དུ་། །བརྟགས་ནས་སྤང་བར་བྱ་ཕྱིར་བཤད། ཅེས་གསུང་སོ། 
དྲི་མ་དྲུག་མི་འཛིན་པ་ལྔ་རྣམས་ཀྱང་བཞི་པོ་འདི་སྤངས་བར་འདུའོ། །རང་གིས་ཁ་ནང་དུ་ལོག་ནས་རང་རྒྱུད་ལ་བརྟགས་པས་ཐར་པའི་སྲོག་གཅོད་
པའི་དུག་ཀུན་རྟོག་བརྒྱད་ཁྲིད་བཞི་སྟོང་སོ་མི་འབར་བ་ལྟ་བུར་མཐོ་ཞིང་། དེ་ལ་ནད་དྲག་པོས་ཐེབས་པའི་མི་ཤི་བ་ལས་མ་འདས་པས་ནད་དེ་ལ་

༄༅། །སྐྱེ་བ་ཚད་ལས་འདས་པ་སྐྱེ་བ་ལྟར། ངན་སོང་གི་རྒྱུར་གྱུར་པས་ནམ་ཡང་སྐྱེ་བཞིན་པའི་འདུ་ཤེས་དང་། དམ་པའི་ཆོས་
ཅི་རྒྱུ་དེ་ཉིད་འཆོས་ཤིང་རྣམ་སྨིན་ལས་སྐྱོབས་པའི་དུག་གི་གཉན་པོ་བདུད་རྩི་དང་ནད་ཀྱི་གཉེན་པོ་སྨན་ལྟ་བུར་ཞི་བདེའི་རྒྱུར་གྱུར་པས་དགའ་སྤྲོ་
ཚད་མེད་པས་བསྟན་འདོད་པའི་འདུ་ཤེས་དང་། །དགེ་བཤེས་བཟང་པོའི་ངག་ལ་བརྟེན་ནས་ཆོས་དེ་སྟན་པའི་སྡེ་སྣོད་ལ་འཇུག་མ་རག་པའི་
གདམ་ངག་བཟོང་པོ། ནད་ཀྱི་སྟེང་དུ་སྨན་པ་བཟོང་པོས་སྨན་ཐུས་ཀ་བསྡབས་པ་ལྟར་ཉོན་མོངས་དེའི་གཉེན་པོར་འགྲོ་ངེས་ཐག་ཆོད་པ་ཤེས་
པས་དགེ་བའི་བཤེས་གཉེན་ལ་མི་འབྲལ་ནས་སྲི་ཞུའི་བརྟེན་པའི་འདུ་ཤེས། དམ་པའི་ཆོས་དེ་ཉམས་སུ་ལེན་ཅིང་ལག་ལེན་ལ་བཏབ་སྟེ་ཉིན་
མཚན་གཡེལ་མེད་ཀྱི་བརྩོན་འགྲུས་དྲག་པོས་དགེ་བའི་བཤེས་གཉེན་གྱི་མན་ངག་བསྟན་པ་ལྟར་ཉོན་མོངས་གྲོལ་འདོད་དྲག་པོ། ནད་པས་ནད་དེ་

ལས་ཐར་འདོད་ནས་སྨན་པའི་ངག་མཉན་པ་ལྟ་བུའི་འདུ་ཤེས་བཞི་པོ་འདི་དག་ནི་ཡིད་ངོར་རི་མོར་བྲིས་པ་ལྟར་མི་བརྗོད་ནས་མདོ་བཟུང་བ་བླང་བྱའི་
ཆོས་ཀྱི་སྙིང་པོའོ། གཞན་ཡང་བླང་བྱིའི་རིག་མང་དུ་གསུང་པ་ཀུན་འདིར་འདུ་བ་ཡིན་ནོ། །མདོར་ན་རང་སེམས་གཞན་དུ་མི་ཡེངས་བར་ཆོས་ཁོ་ན་
ལ་སེམས་པ་འདིས། དགེ་བ་རྐྱེན་གྱི་མི་འཕྲོག །དམིགས་པ་མེད་པའི་ཏིང་འཛིན་བཟོད་སྐྱེ་དེ་ལ་བརྟེན་ནས་མདོ་སྔགས་ཀྱི་ཆོས་ཐམས་ཅད་ལ་མ
རྨོངས་པའི་བློ་གྲོས་ཐོབ་པའི་དངོས་གཞི་དམིགས་མེད་དམ་པ་ཞེས་བྱ་ཡིན་ནོ། །གསུམ་པ་ཐ་མར་འཇུག་ཚུལ་ནི། དེ་ལྟར་དགེ་བའི་ལས་གྲུབ་
པའི་ཚེ་ན་རྟོག་པ་རང་ཁར་མི་གཏང་ནས། སྔར་སྦྱོར་བའི་དུས་ཀྱི་འདོད་པ་ལྟར། རང་འདོད་སྤངས་བའི་དགེ་བ་དེས་སེམས་ཅན་གྱི་དོན་དུ་སྫོགས་
བྱང་ཐོབ་ན་ཅི་མ་རུང་མྱུར་དུ་ཐོབ་དགོས། དེ་ལྟར་བླ་མ་དང་རྒྱལ་བ་སྲས་བཅས་ཀྱིས་རློབས་ཤིག །དེ་དག་གིས་དགེ་བ་ཇི་ལྟར་བསྔོ་ན་ངས་ཀྱི་དེ་

༄༅། །ལྟར་བསྔོ་སྙམ་པ་སྟེ། །འདིས་ནི་དགེ་བར་མ་དོར་ཆུད་མི་ཟ། དངོས་སམ་བརྒྱུད་གང་རུང་ནས་སེམས་ཅན་གྱི་དོན་འགྲུབ་
པ། རྗེས་བསྔོ་བ་དམ་པ་ཞེས་བྱ་བ་ཡིན་ནོ། གཉིས་པ་འཇུགས་བྱ་ཁྲིད་ཀྱི་རིམ་པ་ལས། བརྒྱུད་པ་ཁུང་གི་ལོ་རྒྱུས་དང་། ཁྲིད་རིམ་དངོས་གཉིས་
ལས། དོང་པོ་ལོ་རྒྱུད་མདོར་བསྡུས་ནས་སྨོས་ན། བདག་ཅག་གི་སྟོན་པ་ཉིད་བླ་ན་མེད་པར་སངས་རྒྱས་པའི་ཚེ་ན། གཞི་རང་སྣང་གི་གདོད་མའི་
ཆོས་ཀྱི་དབྱིངས་འཁོར་བ་ཉིད་མྱ་ངན་ལས་འདས་པ་ཆེན་པོར་ཤར་ཞིང་མཐའ་དབུས་རྒྱ་ཁྱོན་གྱི་མཚན་མ་དང་བྲལ་བས་ཁོད་སྙོམས་པར་བརྡལ་
བའི་ལྷུན་གྱིས་གྲུབ་པའི་རྒྱན་དང་བཀོད་པ་ལོང་སྤྱད་ཆེན་པོ་གཞལ་ཡས་ཁང་དང་གདན་ཁྲི་སོགས་ཡེ་ཤེས་རང་སྣང་ཆེན་པོའི་གནས་སུ། སྟོན་པ་
ཡེ་ཐོག་མའི་མགོན་པོ་ཡེ་ཤེས་ཀྱི་སྣང་བ་མཐའ་ཡས་པ་ཆེན་པོ་ཉིད་ཕྱོགས་བཅུ་དུས་བཞི་དེ་བཞིན་གཤེགས་པ་མ་ལུས་པའི་སྐུ་གསུང་ཐུགས་རྡོ་རྗེའི་

བདག་ཉིད་ཅན། དབྱིངས་ཆེན་མོ་རྒྱལ་བ་མ་ལུས། བསྐྱེད་མ་དང་སྣང་སྟོང་འདུ་འབྲལ་མེད་པར་རོལ་པ་ཉིད་ཀྱིས། འཁོར་ལོ་སྐུའི་རྒྱལ་བ་ཚད་མེད་པའི་
བཀོད་པ་རང་ཆས་སུ་གནས་པ་རྣམས་ལ་ཆོས་བརྗོད་བྲལ་གྱི་གནས་ལུགས་ཟང་ཐལ་དུ་གསུངས་ཤིང། །དུས་བསམ་གྱི་མི་ཁྱབ་པར་སྣང་བ་ལས། 
ལོང་སྐུའི་རྒྱལ་བ་དེ་དག་གིས་གནས་རང་སྣང་བཀོད་པ་ཆེན་པོར། འཁོར་ཉིད་ལས་མི་གཞན་པའི་ཚོགས་དང་སེམས་དཔའ་ཆེན་པོ་དུ་མར། ཆོས་བརྡ་
ཡིས་མཚོན་པར་རྟག་ཁྱབ་ལྷུན་གྲུབ་ཏུ་སྟོན་པ་ནི་རྒྱལ་བ་དགོངས་པ་དབྱེར་མི་ཕྱེད་པ་དེ་དག་གི་བརྒྱུད་ཚུལ་ལོ། དེ་ཉིད་ཀྱི་རོལ་གདུལ་བྱིའི་ཁམས་དབང་
གིས་བསྡུས་པའི་སྤྲུལ་པའི་རྣམ་གྲངས་མཐའ་ཡས་པར་ཤར་ཞིང་ཁྱད་པར་དུ་སྟོན་པ་དང་དགོངས་པ་དབྱེར་མེད་དུ་གྱུར་པ་གསང་བདག་རྡོ་རྗེ་ཆོས་སམ་
པདྨ་ཐོད་ཕྲེང་རྩལ་ཉིད་འཁོར་དང་སྡུད་པའི་རྣམ་པར་སྣང་བ་ལ། གསང་བ་རྣམ་པར་སྤེལ་ཕྱིར་བདེ་བ་ཅན་དུ་ཐོད་ཕྲེང་སྡེ་ལྔར་སྤྲུལ་པ་དང་། སླར་ཡང་

༄༅། །ཛམ་བུ་གླིང་བྱེ་བ་ཕྲག་བརྒྱའི་གདུལ་བྱར་དགོངས་ནས་རྡ་ན་ཀ་ཤིའ་པདྨའི་སྡང་པོ་ལ་སྐུ་བསྫུས་སྐྱེས་ཀྱི་ཚུལ་དུ་བྱོན་ནས་སྐུ་གཅིག་
མཚན་བརྒྱད་གྲགས་ཤིང་ལོ་སྟོང་གི་བར་དུ་གདུལ་བྱའི་དོན་མཛད་དེ། བོད་རྗེ་འཇམ་དབྱངས་ཁྲི་སྲོང་ལེའུ་བཙན་གྱིས་སྤྱན་དྲངས་པས་སྐུ་དངོས་ཕེབ་
སྟེ། རྒྱལ་བ་བསྟན་པ་འཕགས་པའི་ཡུལ་ལས་ཀྱང་དར་བར་མཛད། བསམ་པ་དཀོར་སྲུང་གིས་བསྐུལ་མའི་རྐྱེན་གྱིས་པདྨ་དྲག་པོའི་དཀྱིལ་
འཁོར་ནམ་མཁའ་གང་བ་སྣང་བས་དྲེགས་བྱེད་ཐམས་ཅད་རྩིས་སུ་ཕབ་སྟེ་དམ་འོག་ཏུ་བཅུག་ནས། བོད་རྗེ་ཁྲི་སྲོང་འབངས་དང་བཅས་པ་ལ་
དབང་བསྐུར་ནས་རྒྱལ་ཚབ་ཏུ་གྱུར་པ་ན། སྙིག་ས་མའི་གདུལ་བྱར་དགོངས་ཏེ་འདི་ཉིད་ཀྱི་གདམས་སྐོར་གྲངས་མེད་པ་མན་ངག་ཁྲིགས་སུ་བསྡབ་
སྟེ་གཏེར་དུ་སྦས་པ་ལ། །ལོངས་གྲོ་ལོཙྪ་བ་དཀོན་མཆོག་འབྱུང་གནས་ལ་ལྷག་པར་བཀའ་འི་བུམ་པ་གཏད་ཅིང་སྨོན་ལམ་རྒྱ་ཆེན་པོ་བཏབ་ནས། 

ཨ་ག་ཞིང་སྤགས་བཀྲམ་པའི་མགོ །གནམ་ཆེན་བྲག་དཀར་ཟླ་གམ་དབང་གི་དཀྱིལ་འཁོར་ཆེན་པོར་སྦས་པ་སྟེ། །དེ་དག་ནི་རིག་འཛིན་རིག་པའི་
བརྒྱུད་པའོ། སྨོན་ལམ་དུས་སུ་བབ་ཚེ་ལོ་ཙྪ་བ་དེ་ཉིད་དམ་གུ་རུ་པདྨ་འབྱུང་གནས་ཀྱི་ཐུགས་ཀྱི་འོད་ཟེར་ལས་སྤྲུལ་པ་མཚན་རང་བཞིན་གྱིས་
ལྷས་བསྒྲགས་པ་ཀློང་གསལ་སྙིང་པོ་ཞེས་བྱ་བ་བྱོན་ནས། དུས་རྟགས་ལུང་བྱང་དང་མཐུན་པར་བར་ཆད་ཀུན་དང་བྲལ་བས་གཏེར་ནས་བཏོན་
ཤོག་སེར་ཕབ་ནས་ལོ་དྲུག་ཏུ་རང་གི་ཉམས་སུ་བླང་སྟེ་བཀའ་རྒྱས་བཏབ། གཏེར་བདག་དང་གུ་རུ་རིན་པོ་ཆེའི་ལུང་བྱང་ལྟར། །བཀའ་བབས་ཀྱི་
ཆོས་བདག་རྣམས་ལ་སྤྲད་པ་ནི་སྨོན་ལམ་གཏེར་བརྒྱུད་དོ། །གཞན་ཡང་ཤོག་སེར་ཀྱི་བརྡ་རིས་ཀྱི་རྐྱེན་ལས་སྒྲུབ་སྐོར་བསྐྱེད་སྫོགས་ཀྱི་སྐོར་རྣམས་
ཚིག་དོན་མ་ལུས་པ་ཁོང་དུ་ཆུབ་ཅིང་དག་སྣང་དུ་གུ་རུ་རིན་པོ་ཆེས་དབང་བཞི་སྫོགས་པར་གྱུར་པ་ན་བརྒྱུད་འཛིན་ཀུན་ལ་ཤོག་སེར་གྱི་བརྡ་དབང་བསྐུར་

༄༅། །ནས་དོན་བརྒྱུད་ཀྱི་དགོངས་པ་འཕོས་ཏེ་ད་ལྟའི་བར་དུ་གནས་པར་སྣང་བ་ནི་ཤོག་སེར་ཆིག་བརྒྱུད་དོ། དེ་ནས་སྙན་ནས་སྙན་
དུ་ཚིག་གསུམ་བར་མ་ཆད་དུ་བརྒྱུད་པར་རྒྱལ་སྲས་བསོད་ནམས་ལྡེའུ་བཙན་དང་། བཀྲ་ཤིས་འོད་ཟེར་། ཆོས་ཉིད་རྒྱ་མཚོ་རྣམས་ལ། དེ་དག་
ནས་བཀྲི་ཤིས་ཕུན་ཚོགས་ལ། དེས་དྲི་མེད་ཞིང་སྐྱོང་། དེས་ཚེ་དབང་མཆོག་གྲུབ། དེས་དོན་དབང་པོ་ཟུངས་ལ། དེ་རྣམས་གཉིས་ནས་བསོད་
ནམས་རྣམ་རྒྱལ་དང་། གྲུབ་ཆེན་ཆོས་དབྱིང་རང་གྲོལ་ལ། ཚེ་དབང་མཆོག་གྲུབ། བསོད་ནམ་རྣམ་རྒྱལ། གྲུབ་ཆེན་རྣམས་པ་གསུམ་ཀ་ནས་འཁོར་
ལོའི་མགོན་པོ་གཉིས་དོན་གྱི་སླད་དུ་མཚན་སྨོས་ན་རྡོ་རྗེ་འཆང་བསོད་ནམས་དཔལ་ལྡན་ལ་བབ་ཅིང་། དེས་ཁོ་བོ་ཀུན་བཟང་རྣམ་རྒྱལ་ལ་བརྩལ་
བའི་སྨིན་གྲོལ་གྱི་གནས་ཐ་དག་བུམ་པ་གང་བྱོས་སུ་རྩལ་བ་དང་། གཞན་ཡང་ལམ་འབྲས་བུ་དང་བཅས་པའི་མན་ངག་དང་བརྒྱུད་པ་གཅིག་ནི། 

གཏེར་ཆེན་ནས། པདྨ་བློ་ལྡན། རྒྱལ་སྲས་ཨོ་རྒྱན་བསྟན་འཕེལ། བྲག་སྟོད་རྡོ་རྗེ་རྒྱལ་མཚན་། གྲུབ་དབང་ཀརྨ་བསམ་འཕེལ། །ཀརྨ་གཞན་
ཕན་རྒྱ་མཚོ། གྲུབ་ཐོབ་ཡེ་ཤེས་ཆོས་འཕེལ། །ཀུན་མཁྱེན་ཆོས་ཀྱི་བློ་གྲོས་དང་། དེས་འཁོར་ལའི་མགོན་པོ་དེ་རྣམ་གཉིས་ནས་ཁོ་བོ་ལ་སྩལ་
སྟེ། དེ་ཡང་འཕགས་པ་ཤ་སྟགས་ལས་བརྒྱུད་པ་དང་། །དམ་སེལ་གྱིས་མ་བསླད་པ། གོང་མས་འོག་མ་བྱིན་གྱིས་མངོན་སུམ་བརླག་པ་ཤ་སྟགས་
ཡིན་པ་ཞིབ་པར་ལོ་རྒྱུས་ཤེས་འདོད་ན་རང་རང་གི་རྣམ་ཐར་ལ་ཞིབ་པར་དཔྱོད་ཅིག །དེ་དག་ཀྱང་རིམ་པར་ཉམས་སྣང་དང་མཁྲོས་ལུང་བསྟན་
པ་ལྟར་གདམ་ངག་གི་བཅུད་དབབ་པ་ལགས་པས་བཀའ་བབ་ལུང་བསྟན་གྱི་རྒྱུད་པ་དང་དྲུག་ལྡན་ནོ། །གཉིས་པ་ཁྲིད་ཀྱི་རིམ་པ་དངོས་ལ། 
སྔོན་འགྲོ། དངོས་གཞི་རྗེས་དང་གསུམ་མོ། དང་པོ། ཐེག་པ་སྤྱི་ཡི་ཉམས་ལེན་སྔོན་འགྲོ་ལ། རང་རྒྱུད་རྣལ་དབབ་པ། སེམས་སྦྱངས་བ། ལམ་སྤྱི་

༄༅། །ལྟར་བསླབ་པ་དང་གསུམ། །དད་པོ་རང་རྒྱུད་རྣལ་ཏུ་དབབ་པ་ནི། གནས་རྒྱལ་བས་བསྔགས་ཆད་པའི་དབེན་པ་
ཏུ་འཇིག་ཏེན་གྱི་འདུ་འཛི་བོར། ལུས་དྲང་པོར་བསྲང་། རླུང་རོ་ཤད་ཀྱི་བུ་ས་ལ་རང་སོར་བཞག་སྟེ། སྔར་གྱི་འདུ་འཛའི་རྟོག་པ་རྣམས་ཀྱི་
འཕྲོ་རྦད་ཀྱིས་བཅད་དེ། བླ་མའི་ཡོན་ཏན་དང་བཀའ་དྲིན་པའི་གདུང་ཤུགས་དྲག་པོས། །རེ་ས་གཅིག་པུ་ཉིད་ལས་མེད་པར་ཐག་བཅད་ནས་
ཁྲིད་སྦྱངས་འདི་ལ་ཉམས་མྱོང་གཤའ་མ་གཅིག་སྐྱེ་བར་གསོལ་བ་བཏབ་སྟེ། དམིགས་རྣམས་གང་རུང་ལ་འཇུག་པས། ཕྱི་ནང་གི་རྐྱེན་
ཚོགས་པས་བྱིན་རླབས་འཇུག་ཤིང་རང་མཚངས་མཐོང་བར་འགྱུར་རོ། གཉིས་པ་སེམས་སྦྱངས་བ་ལ་བཞི། ཆོས་ལ་འཇུག་པའི་རྒྱུ་
དལ་འབྱོར་རྙེད་དཀའ། དེའི་མཚན་ཉིད་འཆི་བ་མི་རྟག དེའི་རྒྱུ་ལས་འབྲས་བསླུ་མེད། འབྲས་བུས་འཁོར་བའི་རང་བཞིན་སྡུག་བསྔལ་བ་

ལ་བསམ་སྟེ་སེམས་སྦྱངས་པའོ། དང་པོ་ཆོས་ལ་འཇུག་པའི་རྒྱུ་འབྱོར་རྙེད་བཀའ་བ་ལ་སེམས་སྦྱངས་བ་འདི་ལྟར་བསམ་སྟེ། དལ་འབྱོར་
རང་གི་ངོ་བོ་ཚོལ་བ། རྙེད་དཀའ་བའི་རྒྱུ་མཚན། རྙེད་ན་དོན་ཆེ་བ། །སྙིང་པོ་བླང་དགོས་པ་ལ་བསམ་པའོ། དང་པོ་དལ་འབྱོར་རང་གི་ངོ་བོ་ཚོལ་
བ་ནི། ཀྱེ་མཿ རིགས་དྲུག་ནང་ནས་དལ་འབྱོར་ཞེས་རིགས་དྲུག་གི་གནས་འདིར་མི་ལུས་མཆོག་ཡིན་ཏེ། མི་ཁོམ་པའི་གནས་བརྒྱད་ཡོད་
དེ༑ ངན་སོང་གསུམ་དུ་སྡུལ་བྱའི་མུན་པ་འཐིབ་པས་དེར་སྐྱེས་ན་ཆོས་སྒྲུབ་པའི་སྐལ་བ་མེད། བསམ་སྟན་བཞི་པའི་ལྷ་གནས་ཀྱི་ངོས་ཤིག་
ན་སྔན་འདུ་ཤེས་འགོགས་པའི་ཏིང་འཛིན་དགེ་བ་དང་བཅས་སྒྲུབ་པས་འབྲས་བུ་འདུ་ཤེས་བྲལ་བའི་ལྷ་རུ་སྐྱེས་པས་ཆོས་ཀྱི་འདུ་ཤེས་
སྐྱེ་བ་མེད། མི་རྣམས་ཀྱི་ནང་ན་ཀླ་ཀློ་དག་འཚེ་བ་ལ་ཆོས་སུ་བཟུངས་ཤིང་སྒོམས་པས་ཆོས་དང་ཞེ་འབྲས། དཀོན་མཆོག་གསུམ་དང་ལས་

༄༅། །འབྲས་ལ་མེད་པ་དང་མི་བདེན་པར་ལོག་པར་ལྟ་བས་ཐར་པའི་ས་བོན་དད་པ་ཚིག སངས་རྒྱས་ཀྱི་བསྟན་པ་ནུས་
པའི་བར་མཚམས་དང་ཁྱད་པར་མུན་པའི་སྐལ་བ་ལ་དཀོན་མཆོག་གསུམ་དང་དམ་པའི་ཆོས་མི་འབྱུང་བས་རྐྱེན་མ་འཛོམས། ལྐུགས་པ་
ནི༑ སེམས་ལ་མུན་པ་བྱུང་བ་བཞིན་དགེ་སྡིག་སྤངས་བླང་གི་གནས་ལ་བརྡ་འཕྲོད་མེད་པ་དེ་དག་ནི་དམ་པའི་ཆོས་ཀྱི་སྐལ་བ་ཆད་པས་མི་
ཁོམ་པ་སྟེ། སྡོམ་ནི། མཛོད་ལས། དམྱལ་བ་ཡི་དགས་དུད་འགྲོ་དང་། ཀླ་ཀློ་ཚེ་རིང་ལྷ་དང་ནི། །ལོག་ལྟ་སངས་རྒྱས་ཀྱི་སྟོང་པ། །ཀླུགས་
པ་འདི་དང་མི་ཁམས་བརྒྱད། ཞེས། བརྒྱད་པོ་དེས་མི་ཁམས་ན། དེ་ལས་ཐར་བ་ནི། ཆོས་སྒྲུབ་པ་ལ་རང་དབང་ཡོད་པས་ལུང་བ་བརྒྱད་དོ། །
འབྱོར་བ་བཅུ་ནི། རང་མིར་གྱུར་པས་སངས་རྒྱས་བྱོན་པའི་ཡུལ་དུ་སླེབ། ༡ ཡུལ་ཆོས་ཚིག་གིས་ཕྱེས་པའི་འདུལ་བའི་ལས་ཡོད་པས་བསྟན་

པའི་སྣོད་སྒྲུབ་ཆོག་ས། ༢ དབང་པོ་སྒོ་ལྔ་ཚངས་ཤིང་ལུས་ལ་སྐྱོན་མེད་པས་ཐར་ལམ་དངོས་བསླབ་པ་ལ་སྤྱོད་ཆོག ༣ ཆུང་ནས་ཆོས་ཕྱོགས་ལ་མོས་
པས་སྔ་མའི་ལས་ཀྱི་མཐའ་མ་ལོག ༤ དཀོན་མཆོག་གསུམ་ལ་དད་ན་མི་བསླུ་བའི་གནས་ཏེ་དེ་ལ་དད། ༥ དེ་དག་དང་ལྷན་གཅིག་དུ་འབྱོར་པའི་
ཐར་ལམ་སྟོན་པ་པོ་སངས་རྒྱས་འཇིག་རྟེན་དུ་བྱོན། བསྟན་བྱ་ཆོས་ཀྱི་འཁོར་ལོ་རིམ་པ་གསུམ་དུ་བསྐོར། བསྟན་དོན་ལུང་དང་རྟོགས་པའི་
བསྟན་པ་གནས། དེ་འཛིན་དེ་རྗེས་ཞུགས་པའི་དགེ་འདུན་བཞུགས། གཞན་དག་ཆོས་ལ་མོས་པ་རྣམས་ལ་བརྩེ་བས་བསླབ་པ་གསུམ་ནོད་པའི་
ཐུག་རྗེ་ཅན་གྱི་བཤེས་གཉེན་བཞུགས་པ་འདི་དག་དམ་པའི་ཆོས་སྤྱོད་པ་ལ་གང་མེད་ན་སྐལ་བ་མེད་པས། དེ་བཅོ་རྒྱད་པོ་རང་ལ་ཚང་ངམ་མི་ཚངས་
བརྟགས། ཚངས་ན་ཚེ་སྔོན་བཤེས་སྙན་དང་ཕྲད་པས་བསོ་ནམས་བསགས་པར་ཤེས་ཏེ་དགའ་བ་སྒོམ། །རྐྱེན་དབང་གི་སྡིག་གྲོགས་ཀྱིས་བསླུས་

༄༅། །པ་སོགས་ལས། བསམ་པ་ལོག་པ་དང་། སྦྱོར་བ་རྩུབ་པ་དེ་དག་དང་འདྲ་བའི་ཆོས་ཀྱི་སྐལ་བ་རང་གིས་བཅད་པ་རྣམས་
ལ་འགྱོད་པ་དྲག་པོ་བྱ་བའོ། སྡོམ་ནི་མཛོད་ལས། མི་ཉིད་དབུས་སྐྱེས་དབང་པོ་ཚང་། ལས་མཐའ་མ་ལོག་གནས་ལ་དད། འདི་ལྔ་རང་གི་འབྱོར་
པ་ཡིན། སངས་རྒྱས་བྱོན་དང་དེས་ཆོས་གསུངས། བསྟན་པ་གནས་དང་དེར་རྗེས་འཇུག །གཞན་ཕྱིར་སྙིང་ནི་བརྩེ་བའོ། ཞེས་སོ། དལ་
འབྱོར་གྱི་མི་ལུས་འདི་ཉིད་རིགས་དྲུག་གི་ནང་ནས་ཤིན་ཏུ་རྙེད་པར་དཀའ་བ་ལ་སེམས་སྦྱངས། གཉིས་པ་རྙེད་པར་དཀའ་བའི་རྒྱུ་མཚན་བསམ་
པ་ནི། རྙེད་དཀའ་ཞིངཿ མི་ལུས་ནང་ན་ཆོས་དང་འཕྲད་པར་དཀགཿ ཞེས། དེ་ཡང་འདོད་ཆགས་ཞེ་སྡང་གཏི་མུག་གམ་ང་རྒྱལ་ཕྲག་དོག་སེར་
སྣ་དང་དྲུག་པོ་ཤས་ཆེ་ན་རིགས་དྲུག་གི་ས་བོན་ཡིན་ཅིངཿ གཞན་དུ་མི་ལུས་རྙེད་པར་དཀའ་བ་ལ་སེམས་སྦྱངསཿ གྲངས་རིགས་དྲུག་མངོན་དུ་

གྱུར་པར་སེམས་སྦྱངསཿ དཔེ་དུ་མ་གསུངས་པ་ལ་བསམ་ནས་ད་ཕྱིན་ཆད་དལ་འབྱོར་མི་ལུས་ཐོབ་དཀའ་བ་ལ་སེམས་སྦྱངས་པའོ། གསུམ་
པ་རྙེད་པ་དོན་ཆེ་བར་བསམ་པ། དཀའ་བཞིན་རྙེད་པའི་ནོར་བུ་རིན་ཆེན་འདིཿ ཞེས་དལ་འབྱོར་སྙིང་པོ་ནི་དམ་པའི་ཆོས་སྒྲུབ་ལ་ཁོ་ན་སྟེ། 
དེ་ལས་གཞན་དུ་བཙན་ཕྱུགས་ཁེ་དྲག་ཐོབ་ཐང་འཁོར་ལ་སྲོག་ཇི་ཙམ་ཡོད་ཀྱང་ཚེ་འདིར་གཡེངས་ཤིང་མི་དགེ་བའི་ལས་ཁོ་ན་སྤྱོད། ཤི་མ་
ཐག་ངན་སྲོང་དུ་རྡོ་བསྐྱུར་བ་བཞིན་འགྲོ་བ་ལ་ནི་ཐེ་ཚོམ་མེད་པས་ཕུང་དཀྲོལ་བསྐྱེད་པ་ཁོ་ན་སྟེ། དཔལ་མགོན་ཀླུས། འདོད་པ་རྣམས་ནི་ཕུང་
དཀྲོལ་སྐྱེད་པ་སྟེ། ཞེས་སོ། །ཆོས་ཟབ་ལམ་འདི་ལྟ་བུ་གཡེལ་མེད་དུ་ཉམས་སུ་བླང་ན་ཚེ་འདིར་སངས་རྒྱས་ཀྱི་ས་ཐོབ་གཞན་དོན་འབད་
མེད་དུ་འབྱུང་ལ། དེ་ལས་གཞན་དུ་འང་མཐོ་རིས་ཀྱི་བདེ་བ་ཡན་ཆད་ནས། གཏན་བདེ་རྣམ་མཁྱེན་མན་ཆད་སེམས་ཀྱི་འདུན་པ་བཞིན་གྲུ་

༄༅། །གཟིང་བཟོང་པོ་ཆུ་ལས་སྒྲོལ་ཆོག་པ་དང་། ནོར་བུ་རིན་པོ་ཆེ་ལས་དགོས་འདོད་བླང་ཆོག་པ་བཞིན་ལུས་འདི་ལ་རྟེན་
བཅས་ནས་སྒྲུབས་ཆོག་ཕྱིར། རིན་པོ་ཆེ་ནས་དཔེ་མཚོན་པ་ཙམ་དུ་ཟད་དོ། བཞི་པ་སྙིང་པོ་བླང་དགོས་པ་ནི། ཡལ་བར་མདོར་སྒྲུབ། ས་སྙིང་
པོར་བྱེད༔ ཅེས། རང་ཁར་སོས་དལ་དུ་བསྡད་ནས་རྙེད་དཀའ་བ་ཁ་དོན་དུ་བསྒྲངས་ཤེས་ཤིང་། གོ་ཐོས་ཙམ་ཡོད་པས་མི་ཆོག །ཞི་བ་ལྷས་
གལ་སྟེ་འདི་ལ་ཕན་པ་མ་བསམ་ན། ཕྱི་ནས་ཡོང་དག་འབྱོར་པ་ག་ལ་འགྱུར། ཞེས་པས་གོང་དུ་བཤད་པའི་རང་གཞན་ལ་ཕན་པའི་སྒྲུབ་
བྱ་དེ་དག་སྐད་ཅིག་གི་ཀྱང་མི་གཡེང་བར་ཁྱད་པར་བསམ་པ་དགེ་བ་ལ་བསྒྱུར་བ་འདི་ཁོ་ན་སྙིང་པོར་ཤེས་ནས། ད་ལམ་བརྒྱ་ལ་ལན་གཅིག་
ཐོབ་དུས་དགེ་བའི་སྙིང་པོ་བླང་བར་སེམས་སྦྱང་ངོ་། འཇིག་རྟེན་པའི་བྱ་བཞག་མཐོང་ཚེ་དགོས་མེད་དང་། བསམ་སྦྱོར་མཐོང་ཚེ་སྨྱོན་པ་

ལྟ་བུར་མཐོང་ནས་སྙིང་རྗེ་སྐྱེ་ན་འབྱོང་བ་ཡིན་པས་དེའི་བར་དུ་ཡི་དམ་བྱ་འོ། གཉིས་པ་དེའི་མཚན་ཉིད་འཆི་བ་མི་རྟག་པ་ལ་སེམས་སྦྱང་པ་ནི། 
ངེས་པར་འཆི་བ། མྱུར་དུ་འཆི་བ། ནམ་འཆི་ཆ་མེད། ཅེས་ཀྱང་དགོས་མེད་ལ་བསམ་པའོ། དང་པོ་ངེས་པར་འཆི་བ་ནི། སྐྱེས་པའི་
སྒྱུ་ལུས་འཆི་བའི་རང་བཞིན་ཅནཿ ཞེས། འཁོར་བ་འདི་ན་རྟེན་འབྲེལ་འཁྲུལ་སྣང་དུ་ཤར་རོ་ཅོག་ཀུན་རྟག་ཐུབ་པ་གཅིག་ཀྱང་མེད་པར། 
ཕྱི་སྣོད་ཀྱི་འཇིག་རྟེན་མེ་ཆུ་རླུང་གིས་འཇིགས་པའི་བར་ལའང། རི་མཐོན་པོ་དམའའུ་། ལུང་བ་དོགས་མོ་ཡངས་མོ། ཆུ་མེད་པར་རྡོལ་བ་
སོགས་རིགས་འགྲེས་སུ་སྦྱར་ཆོག་པ། ནང་བཅུད་སེམས་ཅན་ཡིན་ནོ་ཅོག་ཐམས་ཅད། སྐྱེས་ཚད་སྔོན་མ་ཤི་བ་གཅིག་ཀྱང་མེདཿ
ད་ལྟ་རིམ་པར་འཆིཿ ཕྱིས་མི་འཆི་བ་མི་འབྱུང་བ་ལ་སེམས་སྦྱངཿ དེ་ལྟར་སྣང་བའི་རྒྱུ་མཚན་གྱིས་རང་འཆི་ངས་སུ་ཐག་བཅད། གཉིས་

༄༅། །པ་མྱུར་དུ་འཆི་བར་བསམ་པ་ནི། ཞག་དང་ཉིན་མ་ཚམ་སྩད་ཅིག་མི་རྟག་པའིཿ ཞེས། མི་ཚེ་ཞེས་མིད་གདང་
གཞི་ནམ་མ་ཤི་ཚུན་གྱི་སྐབས་ཡིན་ལ། དེ་ལོ་རེ་བཞིན་ཟད། ལོ་ཟླ་བས་ཟད། ཟླ་བ་ཞག་གིས་ཟད། དེ་ཉིན་མཚན་གྱིས་ཟད། དེ་ཆུ་ཚད། 
དེ་ཆུ་སྲད། དེ་སྐྱེས་བུའི་དབུགས་ཕྱི་ནང་དུ་རྒྱུ་བས་ཟད་ནས། དེ་ལ་མི་ཟད་པའི་ཐབས་ནི། ཚེ་དང་། ལས། བསོད་ནམས་གསུམ་ཟད་པ་
ན་༑ སུས་ཀྱང་བཟློག་ཐབས་མེད། དེ་ལ་དགོངས་ནས་སྤྲུལ་པའི་སངས་རྒྱས་རྣམས་ཀྱང་མྱ་ངན་ལས་འདས་པར་གྱུར་ལ། དཔེན་བདག་
གི་ཚེ་དབུགས་ཀྱི་རྒྱུ་བས་ཟད་དུས་མགྱོགས་པ་ཉིད་དུ་ལོས། འཆི་སྙམ་པར་སེམས་སྦྱངས། གསུམ་པ་ནམ་འཆི་ཆ་མེད་ལ་བསམ་པ་ནི། 
ད་ལྟ་གློ་བུར་འཆི་བ་ལམ་བྱེད་ཀྱི༔ ཞེས། ཛམྦུ་གླིང་གི་མི་རྣམས་ལ་ཚེ་ཚད་ཐག་གིས་ཆད་པ་ནི་མེད། སྐྱེས་ནས་རྒལ་ཚན་མ་ངེས་པ་ཁོ་ནར་ཤི། 

ལས་བྱེད་འཕྲོ་ལུས། ཆོས་སྒྲུབ་སྙམ་ཁོ་ནར་ཤི་བ་ནི། མཐོང་ཆོས་འདི་རང་ཡིན། རང་ཡིན་ན་ནད། ཞི་བ་རྒྱ་རྩ་བཞི། གདོན་སྟོང་ཕྲག་བརྒྱད་ཅུ་
ནི་ལས་ངན་པའི་སྟོབས་ལས་རང་གྲུབ་ཏུ་ཡོད། དེ་དག་ལས། འཆི་རྐྱེན་ཅི་ལྟ་བུ་དང་མཚམས་སྦྱོར་ཅི་ལྟ་བུ་སེམས་ཏེ་སྦྱངཿ དོ་ནུབ་ཙམ་ནས་
གནམ་གྲིབ། ལྟ་བུས། སེམས་མི་བདེ་ཀེམ་མེད། ལུས་ཀྱི་སྲོག་ཆད་པའི་བར་དུ་ཚོར་བ་མི་ཟད་པ་མྱོང་། ཉེ་དུ་དང་གཉེན་བཤེས་ཀྱི་ངོ་མི་མཐོང། 
ཟས་གོས་ལོང་སྤྱོད་ངལ་བ་ཆེན་པོ་ནས་མི་ཚེ་ལ་སྒྲུབ་པ་རྣམས་ལུས། །གར་འགྲོ་འདིར་སླེབ་ཀྱི་གཏོལ་མེད་པར་འགྱུར་བར་མ་ངེས་ཏེ། རང་ལ་
མངོན་ཤེས་ཀྱི་མིག་མེད། ཡིད་ཆེས་ས་སངས་རྒྱས་ནི་མི་བཞུགས། འཆི་བདག་དང་འདུན་མ་ནི་མེད། ཅེས་ཤེས། མ་ཤེས་ན་འཆི་བདག་ད་
ལྟ་ཡོངས་གིན་གདའ་ཡ་ཅི་ཆ་ཡོད། རང་གི་འདོད་པ་ཡོད་པས་ད་ལྟ་རང་འཆི་ག་ལ་རུང་སྙམ་ནས་བསམ་མི་བཟོད་བློ་བཅོས་ནས་སྐྱོན་དོགས་

༄༅། །མེད་བསམ་པས་མཐའ་མི་ཐུབ་ཐག་ཆད་པས། ད་ནི་ཆུ་ཚད་གཅིག་པོ་འདི་ལའང་བསམ་པ་བཟོད་པོ་ལ་བློ་སྦྱང་དགོས་
མ་གཏོགས་ག་ན་ཁོ་མ། རང་ཤི་བ་ལས་སྡུག་གར་ཡོད། ཚེ་རབ་ཀུན་ཏུ་སྡུག་བསྔལ་བར་ཟད་ཀྱིས་འཇིག་རྟེན་ཚེ་ཡུད་ཙམ་འདི་ལ་བྱ་བཞག་གི་
བསམ་བློ་ཆེན་པོ་མ་བཏང་ན་ཟད་ནས་འགྲོ་བར་འདུག་པས་སྐུར་ཐོང་སྙམ་སྟེ་སེམས་སྦྱངཿ བཞི་པ་ཅིས་ཀྱང་གོས་པ་ལ་བསམ་པ་ནི། སྒྱུ་མ་
ལྟ་བུའི་རྟོག་པ་སྐྱེ་བར་ཤོགཿ ཅེས། ཟས་ཟ་སྙམ་ནས་བསོགས་ཀྱང་གཞན་གྱིས་སྤྱོད་བཞིན་དུ་ཟད། གོས་གོན་སྙམ་ཡང་ཁོ་རང་ཟེད་བཞི་
ནམ་གཞན་གྱིས་སྤྱད། །འཁོར་འདབ་དང་འགྲོགས་སྙམ་བཞིན་བྱེ། ནོར་རྫས་མི་ཟད་པ་སྙམ་ཡང་རང་བཞིན་གྱིས་ཟད། །མཐོ་བ་འདོད་ཀྱང་
ལྟ་བུ་དང་། འདོད་པ་ཅི་ཙམ་ཡོད་ཀྱང་འགྲུབ་དུས་ནི་མེད། རང་ཤི་ནས་ལུས་སེམས་སོ་སོར་བྱེ་ཏཿ ལུས་མེ་ཆུ་དུར་ཁྲོད་དུ་བོརཿ སེམས་རིགས་

དྲུག་ཏུ་སྡུག་བསྔལ་ལ་སྤྱོདཿ དེ་བས་ལུས་འཚོ་ཙམ་གྱིས་དལ་འབྱོར་གྱི་སྙིང་པོ་ལེན་ན་སྐྱིད་ཀྱི་ཡང་རྩེ་འདུན་མ་ཀུན་གྱི་རྒྱལ་པོ་འགྲུབ་པར་
འདུག་པས། ནམ་འཆི་ཆ་མེད་ཀྱིས་བརྩོན་འགྲུས་བརྩམ་ལ་ཆོས་ཤ་སྟགས་སྒྲུབ་སྟེ་བདེ་བའི་ལམ་ལ་ཟིན་པའི་ཐབས་ཀྱི་སེམས་
སྦྱང་ངོཿ ཉིན་མཚན་གཡེལ་མེད་དུ་ཆོས་སྒྲུབ་པ་ལ་སྤྲོ། འདུ་འཛིས་སུན། གཞན་ཚེ་འདི་གཉེར་བར་མཐོང་དུས་མདོ་ཤོར་བ་ཤེས་
བཞིན་སྙིང་རྗེ་མ་འབར་གྱི་བར་དུ་སྦྱང་བ་འདི་འཕགས་པ་རྣམས་ཀྱི་ཐུགས་དམ་གྱི་ཐིལ་ཡིན་ནོ། གསུམ་པ་དེའི་རྒྱུ་ལས་འབྲས་བསླུ་མེད་
ལ་བསམ་སྟེ་སེམས་སྦྱང་བ་ལ། ལས་ཀྱི་ངོ་བོ། མཚན་ཉིད། དབྱེ་བ་གསུམ་ལས། དང་པོ་ངོ་བོ་ལ་བསམ་པ་ནི་རིགས་དྲུག་སྡུག་བསྔལ་
རང་རྒྱུད་ཉོན་མོངས་ཞེས་པས་སེམས་ཡུལ་ལ་གཡེང་བའི་བྱེད་ལས་ཅན་གྱི་སེམས་པ་ཉིད་དེ། དཔལ་མགོན་ཀླུས། སེམས་པ་ཡིད་ཀྱི་ལས་

༄༅། །ཡིན་ཏེ། དེས་བསྐྱེད་ལུས་དང་ངག་གི་ལས། ཞེས་སོ། དེ་ཉིད་མས་ཇི་ལྟར་ཡིན་ན། དགེ་བ་དང་ལུང་དུ་མ་བསྟན་
པ་དང་མི་དགེ་བའི་ཀུན་རྟོག་ཐམས་ཅད་མེ་རྡོ་མི་ལྕགས་སྤྲ་བ་གསུམ་གྱི་རྟེན་འབྱུང་ལག་པས་འཕྲོད་པས་མེ་འབར་བ་བཞིན། ཡུལ་དབང་
ཤེས་གསུམ་འཕྲད་པའི་རྒྱུར་ངེས་ཤིང་། དེས་འདུ་བྱེད་ནས་དེ་དག་སྐྱེ་བའི་ཕྱིར་རོ། གཉིས་པ་མཚན་ཉིད་ལ་བསམ་པ་ནི། རྒྱུ་དེས་འབྲས་
བུ་ཆུད་མི་ཟ་བར་འབྱུང་ངེས་པའི་བདག་ཉིད་ཅན་ཏེ། དཔེར་ན་ས་བོན་ཆུ་ལུད་དྲོད་གཤེར་འཛོམས་པར་བྱས་པ་ལྟར་རོ། གསུམ་པ་དབྱེ་
ནས་བསམ་པ་ལ། རྒྱུ་ལ་བསམ་པ། དེས་བསྐྱེད་པ་ལ་བསམ་པ། འབྲས་བུ་ལ་བསམ་པ། བརྒྱུད་རྒྱུ་ལ་བསམ་པ་དང་བཞི། དང་པོ་
རྒྱུ་ལ་བསམ་པ་ནི། དམྱལ་བ་ཚ་གྲངས་ཡི་དྭགས་བཀྲེས་ཀམ་སོགསཿ རིགས་དྲུག་སྡུག་བསྔལ་རང་རྒྱུད་ཉོན་མོངས་སྟེཿ ཞེས། 

སེམས་གསལ་བ་རིག་པ་ཙམ་དུ་གནས་པའི་གདངས་མཚན་མའི་སྤུ་རིས་འབྱེད་པའི་ཡིད་ཤར་བ་དེ། སེམས་པས་གཡོས་པས། 
སྐད་ཅིག་དང་པོ་ཡུལ་དབང་དང་ཕྲད། ཕྱེ་མར་ཤེས་། ཤེས་ཐོག་ཏུ་དཔྱོད་པས་གཟུང་འཛིན་འབྲེལ་ཐག་གྲུབ་པ། དེའི་དམིགས་པ་དང་
རྣམ་པ་ཡང་དག་པའི་གནས་ལུགས་ལ་རྨོངས་པས་ཕྱིན་ཅི་ལོག་མ་དག་པ་འཁོར་བའི་འཁྲུལ་གཞིར་གྱུར། སེམས་དམིགས་པར་
བྱས་ནས་ང་དང་དཔེ་བསྐྱེད་པའི་ང་ཡིབ་བྱུང་། དེས་འདོད་པ་སྡང་བ། །རྨོངས་པ་ཐམས་ཅད་བསྐྱེད་ནས་ཆུ་མགོ་རྙོགས་པས་འདབ་
རྙོགས་པས་འདབ་རྙོགས་པ་བཞིན་དུ་སོང་བ་ལ་གཞིག་སྟེ་སེམས་སྦྱང་ངོ་། ཀུན་བཟང་དགོངས་པ་ཟང་ཐལ་ལས། གཞི་ལ་རིག་པ་
མ་ཤར་བས། ཅི་ཡང་དྲན་མེད་ཐོམ་མེད། དེ་དག་མ་རིག་འཁྲུལ་པའི་རྒྱུ། དེ་ལ་ཏད་ཀྱིས་བརྒྱལ་བ་ལ། དང་པོ་སྐྲགས་ཤེས་པ་ཟ་ཟི་འགྱུས། 

༄༅། །དེ་ལ་བདག་གཞིན་དགྲ་འཛིན་སྐྱེས། བག་ཆག་རིམ་བཞིན་བརྟས་པ་ལས། འཁོར་བ་ལུགས་སུ་འཇུགས་པ་འབྱུང་། 
ཞེས་གསུང་སོ། གཉིས་པ་དེས་བསྐྱེད་པ་ལ་བསམ་པ་ནི། བདག་གཞན་རིས་སུ་བཅད་པའི་ལོག་རྟོག་དེས་ཀུན་རྟོག་བརྒྱད་ཁྲི་བཞི་སྟོད་དང་།
བསྡུ་ན། དུག་གསུམ་ཆ་མཉམ་པ་དང་བཞི་གཡོས་ཏེ། ལུས་ངག་ཡིད་གསུམ་གྱི་སྒོ་ནས་ཡུལ་ལ་གཡེང་བའི་བྱ་བརླག་སྣ་ཚོགས་པ་
བྱས་པ་ཐམས་ཅད་བདེ་སྡུག་གི་བྱེད་པོ་ཁོ་ནར་འགྱུར་བ་ཉིད་དེ། དེ་ཉིད་འགྲིམ་པའི་སྒོས་ལུང་ངག་ཡིད་གསུམ་གྱིས་གསུམ་དང་། རྒྱུའི་སྒོ་
ནས་དབྱེ་ན་དུག་གསུམ་གྱིས་ཕྱེས་པ་། རང་བཞིན་གྱི་སྒོ་ནས་དབྱེ་ན་བཅས་དང་རང་བཞིན་གྱི་ཁ་ན་མཐོང་བ་གཉིས་ཀྱིས་ཕྱེས་པ། བྱེད་པ་
པོའི་སྒོ་ནས་དབྱེ་ན་བདག་གིས་བགྱིས་པ་བགྱིད་དུ་རྩལ་བ་བགྱིས་པ་ལ་རྗེས་སུ་ཡི་རང་བ་གསུམ། ངོ་བོའི་སྒོ་ནས་དབྱེ་ན་དགེ་མི་དགེ་ལུང་

མ་བསྟན་གསུམ། ཡུལ་གྱི་སྒོ་ནས་དབྱེ་ནོ། དཀོན་མཆོག་གསུམ་དང་། ཕ་མ། ཕལ་པ་ལས་བྱང་བ་གསུམ་མོ། །ལུས་ངག་ཡིད་གསུམ་
དང་འགྲིམ་པའི་སྒོས། ལུས་ཀྱི་མེ་དགེ་བ་གསུམ། །སྲོགགཅོད་པ། མ་བྱིན་བླང་བ་འདོད་ལོག་སྤྱོད་པའོ། ངག་གི་མི་དགེ་བ་བཞི། རྫུན་
ཕྲ་མ། ཚིག་རྩུབ། ངག་འཁྱལ་ལོ། ཡིད་ཀྱི་མི་དགེ་བ་གསུམ། བརྣབ་སེམས། གནོད་སེམས། ལོག་ལྟའོ། དེ་དག་ལ་སྡོམ་སེམས་
ཀྱིས་སླར་ལོག་པ་ནི་དགེ་བ་བཅུའོ། དེ་དག་ལས་མི་དགེ་བ་སྲོག་གཅོད་པ་དཔེར་མཚོན་ན། ལུས་ཀྱི་སྒོ་ནས་འགྲིམ་སྟེ། རྒྱུ་ཞེ་སྡང་ལྟ་བུས་
ཀུན་ནས་བསླང་། སྡོམ་ལྡན་ཡིན་ན་བཅས་རང་གཉིས་ཀའི་ཁ་ན་མ་ཐོ་བ་དང་། སྐྱེ་བོ་རང་བཞིན་པས་རང་བཞིན་གྱི་ཁ་ན་མ་ཐོར་འགྱུར་རོ། །
དེ་ཉིད་བྱེད་པོ་བདག་གིས་བཅད་པ་དང་། གཞན་ལ་གླ་རྔན་དང་མཚོན་སོགས་བྱིན་ཏེ་བཅད་དུ་བཅུག་པ་དང་། སོད་ན་ཁྱོད་བཟང་ཞེས་པ་ལྟ་བུར་

༄༅། །ཡི་རང་བརྗོད་པས་བསད་པ་དང་། གཞན་གྱིས་བསད་ཟིན་ན་དེ་ལ་ཡིད་ཚིམ་པོ་བྱས་པ་གང་རུང་ཞིག །ངོ་བོ་མི་
དགེ་བ་རྣམ་སྨིན་མི་ཟད་པའི་རྒྱུར་གྱུར་ཅི། སྲོག་བཅད་བྱ་དེ་དཀོན་མཆོག་དངོས་དང་དེའི་བདག་པོར་བྱས་པ་ལྟ་བུ། ཕ་མ་དང་། སྐྱེ་བོ་ཕམ་པ་
གང་རུང་ཡིན་པ་ལྟ་བུ་སྟེ། ལྕི་ཡང་ནི་རྒྱུའི་སྒོ་དང་། ཡུལ་གྱི་སྒོ་གང་རུང་ནས་ཕྱེས་པ་སྟེ། ཞེ་སྡང་། འདོད་ཆགས། གཏི་མུག་གསུམ་སྔ་
མ་ནས་ལྕེ་རིམ་དང་། ཡུལ་དཀོན་མཆོག་གསུམ། ཕ་མ། ཕལ་པ་ལ་དེ་ལྟར་རོ། དགེ་བཅུ་ལ་སྲོག་བཅད་པ་ལས་སླར་ལྡོག་པ་མཚོན་ན་
ལུས་ཀྱི་སྒོ་ནས་རྒྱུ་ཞེ་སྡད་ལས་ལོག་སྟེ། རང་བཞིན་སྡམ་ལྡན་ལ་བཅས་རང་གཉེས་ལས་ལོག་ཅིང་། སྐྱེ་བོ་ལ་རང་བཞིན་ཁ་ན་མ་ཐོ་ལས། 
སླར་ལོག་སྟེ། བྱེད་པོ་རང་ལོག་པ། གཞན་གྱིས་ལོག་ཏུ་བཅུག་པ། བསྔགས་པས་ལོག་པའི་ལོག་པ་ལ་ཡི་རང་བ། ངོ་བོ་དགེ་བར་འགྱུར་

ཞིང་། ལྕི་ཡང་ཆེ་ཆུང་གི་བྱེ་བྲག་ཀྱང་། རྒྱུ་དང་ཡུལ་གྱི་སྒོ་ནས་བྱུང་བ་ཉིད་དོ། དགེ་བ་ལ་ཀུན་སློང་གིས་ཕྱེས་པའི། བསོད་ནམས་ཆ་མཐུན་
དང་༑ ཐར་པ་ཆ་མཐུན། ཡེ་ཤེས་རྟོག་པའི་ཟག་མེད་ཆ་མཐུན་གསུམ་དུ་ཡོད་དོ། གསུམ་པ་འབྲས་བུ་ལ་བསམ་པ་ནི། རྣམ་སྨིན་གྱི་འབྲས་
བུ། རྒྱུ་མཐུན་གྱི་འབྲས་བུ། དབང་གི་འབྲས་བུ། སྐྱེས་བུ་བྱེད་པའི་འབྲས་བུ་ལ་བསམ་པའོ། དང་པོ་རྣམ་སྨིན་གྱི་འབྲས་བུ་ནི། །མི་
དགེ་བའི་ལྕེ་ཡང་བར་མ་གསམ་གྱིས། དམྱལ་བ། དུད་འགྲོ། ཡི་དགས་སུ་ལྟུང་། འཇིག་རྟེན་པའི་དགེ་བ་བསོད་ནམས་ཆ་མཐུན་ཆེ་འབྲིང་ཆུང་
གསུམ་གྱིས་གཟུགས་ཁམས། འདོད་ཁམས་ཀྱི་ལྷ། འདོད་ཁམས་ཀྱི་མི་རུ་སྐྱེས་ནས་བདེ་བ་མྱོང་། ཐེག་དམན་ཐར་པ་ཆ་མཐུན་གྱི་ཉན་རང་གི་
ལམ་དང་འཕགས་བཞིའི་ཡོན་ཏན་ཐོབ། ཐེག་ཆེན་པའི་ཐར་པ་ཆ་མཐུན་གྱི་བྱང་ཆུབ་སེམས་དཔའ་ས་ལམ་གྱི་ཡོན་ཏན་རྣམས་ཐོབ། འཇིག་

༄༅། །རྟེན་ལས་ཤིན་ཏུ་འདས་པ་འཕགས་པའི་ཡེ་ཤེས་ཀྱིས་ཟིན་པའི་ཟག་མེད་ཆ་མཐུན་གྱི་དགེ་བས་རང་འབྲས་ངེས་པར་
ཐོབ་པའོ། གཉིས་པ་རྒྱུ་མཐུན་ལ་གཉིས་ཀྱི། བྱེད་པ་རྒྱུ་མཐུན་གྱིས་ཚེ་རབས་མ་སོར་ལས་དེ་ཉིད་ལ་གོམས་པས་དགའ། མྱོང་བ་རྒྱུ་མཐུན་
གྱིས། མི་དགེ་བས་དངོས་བརྒྱུད་གང་རུང་ནས། ཡུལ་ལ་གནོད་པས་སྡུག་སྔལ་བ་དེ་ཉིད་འགྱུར་དུ་རང་སྡུག་བསྔལ་བ་འབྱུང་། དགེ་བས་དངོས་
བརྒྱུད་གང་རུང་ནས་ཡུལ་དེ་ལ་ཕན་པས་ཉིས་འགྱུར་དུ་བདེ་བ་ཐོབ། གསུམ་པ་དབང་གི་འབྲས་བུ་གང་དུ་སྐྱེ་བའི་ཡུལ་ལ་སྨིན་ཏེ། དགེ་བ་ཡིད་
ལ་བསམ་རྒྱུ་ཚོགས་པ་དང་། མི་དགེ་བས་ཡུལ་ངན་པར་འགྱུར་རོ། བཞི་པ་སྐྱེས་བུ་བྱེད་པའི་འབྲས་བུ། དགེ་སྡིག་གི་ལས་བྱས་ཟིན་པ་ན་དགེ་
བའི་གཉེན་པོ་ཉོན་མོངས་རགས་པ་དང་། མི་དགེ་བའི་གཉེན་པོ་འགྱོད་པས་མ་སླེབ་ཀྱི་བར་ལས་དེའི་ནུས་པ་འཕེལ་བས་རྣམ་སྨིན་གྱི་ཡུན་

དེ་སྲིད་དུ་རིང་བའོ། ལུང་མ་བསྟན་འཛིན། བཟོ་དང་ཟ་འཐུང་འགྲོ་འཆགས་ཉལ་བ་སོགས་སྤྱོད་ལམ་ཕལ་ཆེར་སྟེ། དགེ་སྡིག་གང་རུང་དུ་འགྱུར་
བ་དང་བཅས་པའོ། མི་གཡོ་བའི་ལས་ནི། བསམ་སྟན་བཞི་དང་། གཟུགས་མེད་བཞི། འདུ་ཤེས་མེད་པའི་ཏི་ངེ་འཛིན་སྒོམ་པ་སྟེ། འབྲས་བུ་
སྐྱེ་བའི་བསམ་སྟན་གྱི་ཚེ་ན་དགེ་བའི་རྒྱབ་དཔུང་ཅན་གཟུགས་ཁམས་དང་གཟུགས་མེད་ཁམས་ཀྱི་ལྷ་དང་། དགེ་བ་མེད་པ་དག་ཕྱི་བ་དང་གྲུམ་
པ་སོགས་དུད་འགྲོར་སྐྱེ་བའོ། དེ་དག་ཀྱང་མཐོང་ཆོས་མྱོང་འགྱུར་མི་ཚེ་འདིར་ལས་ཐོག་ཏུ་སྨིན་པ་དང་། ཚེ་འདི་འཕོས་གཞན་དུ་སྐྱེས་ནས་མྱོང་འགྱོར་
དང་། ལན་གྲངས་གཞན་ལ་མྱོང་འགྱུར་སྐྱེ་བ་དུ་མའི་སླད་རོལ་ན་ཡོང་བ་དང་། བཤགས་ཟིན་པའི་སྡིག་པ་ལྟ་བུར་མྱོང་བར་མ་དེས་དང་སྨིན་ཚུལ་
བཞིའོ། ད་ལྟ་ལས་གང་རུང་བསགས་བཞིན་པ་ནི་ཡང་སྲིད་ཕྱི་མའི་རྒྱུར་གྱུར་ཅིང་། དེར་འཕན་པས་ན་འཕེན་པའི་ལས་དང་། སྔ་མའི་ལས་དེ་

༄༅། །ཡིས་སྐྱེ་བ་འདིར་འཕེན་ཅིང་། འདི་ནས་ཀྱང་ཡང་སྲིད་ཕྱི་མར་འཕེན་པའི་རིང་རྒྱུར་གྱུར་པས་འཕང་བའི་ལས་ཡིན་ནོ། 
བཞི་པ་བརྒྱུད་རྒྱུ་ལ་བསམ་པ་ནི། རིགས་དྲུག་སྡུག་བསྔལ་སྐྱོབས་པའི་སྐྱབས་འགྲུབ་ནསཿ རང་རྒྱུད་དག་པའི་དངོས་གྲུབ་ཐོབ་པར་ཤོགཿ
ཅེས། ལས་མི་དགེ་བ་འདི་ཉིད་བསགས་ན་རྣམ་སྨིན་ལན་གཅིག་མྱོང་བས་ཐར་ན་ཅི། རྒྱུ་མཐུན་གྱི་འབྲས་བུ་སླར་ཡང་ལས་དེ་ཉིད་བསོགས་
ནས་ཐར་དུས་མེད་པའི་རྒྱུད་ནས་རྒྱུ་དེ་ལྟར་བྱེད་པས་འདི་ལ་རེ་སུན་རེ་འགྲས། ད་ནི་འདིས་མི་གོས་པ་ཞིག་པ་བཏུབ་ན་རབ། གོས་ཀྱང་མ་
བཤགས་མེད་མཁན་ཞིག་དགོས་སྙམ་པ་ནི་གལ་ཆེ་སྟེ། འདུལ་བ་ལས། སྡིག་པ་ཅི་ཡང་མི་བྱ་ཞིང། ཞེས་གསུང་། དགེ་བའི་ལས་ཤིག་
ལ་སོགས་ན། རྣམ་སྨིན་ལན་གཅིག་བདེ་བ་ཐོབ་པ་ཞོག ཚེ་རབ་ཀུན་ཏུ་དེའི་བྱེད་རྒྱུས་འཚེ་བ་འདུག་པས། ད་ནི་དགེ་བའི་ལས་འདི་སྒྲུབ། མ་

འགྲུབ་ན་སྒྲུབ་སྙམ་པའི་དམ་བཅའ་བརྟན་པོ་རྒྱུན་དུ་བགྱིད། གྲུབས་པ་ལ་རྗེས་སུ་ཡི་རང་བགྱིས་ན། རིག་འཛིན་ཆེན་པོ་འཇིགས་གླིང་པས་
བསམ་པ་བཟང་ན་ས་དང་ལམ་ཡང་བཟང་། ཞེས་གསུངས་ཤིང་། དགེ་བ་ཕུན་ཚོགས་སར་སྤྱད། ཞེས་པའི་གནད་དོ། མདོར་ན་ཁ་ནང་དུ་
ལོག་ནས་ཐོས་བསམ་ཅུད་ཟད་བགྱིས་པ་དེ་རང་རྒྱུད་ལ་བརྟགས་ཤིང་དཔྱད་པའི་མིག རང་མཚངས་འབྲུ་བའི་ཐུར་མ། ཉོན་མོངས་འཇོམས་
པའི་རལ་གྲི་ཡིན་པ་དེ་ཤེས་ནས། ཉོན་མོངས་སླེབ་ཙ་ན་ཞེས་སུན་ཅིང་། ལུང་འདྲེ་དེ་བྱུང་སྙམ་དུས་ཉོན་མོངས་སུན་ཕྱུང་བ་ཡིན། ད་དུང་
དེའི་རྒྱུ་འབྲས་ལ་ཡང་ཡང་དཔྱད་ན། དེ་སླར་སྐྱེ་མི་ཕོད་སྙམ་པ་ཞིག་ཏུ་སོང་བ་དེ་མགོ་ནོན་པ་ཡིན། ནམ་རྒྱུན་འབད་རྩོལ་མི་དགོས་པར་ཉོན་
མོངས་ཕུང་བྱེད་ཡིན་པ་ཤེས་བཞིན་དུ་གནས་པས་ཉོན་མོངས་ཤེད་མི་ཕྱེད་པ་དེ་དྲུང་ནས་འབྱིན་པ་ཡིན། དེའི་ཕྱིར་རང་གི་སེམས་ནི་ཡོངས་སུ་

༄༅། །གདུལ། ཞེས་གསུངས། ཐར་བའི་ལམ་ཞེས་སངས་རྒྱས་ཀྱི་ཐུགས་རྗེ་ཆེན་པོ་ནས་བསྟན་པ་མཐའ་ཡས་ཀུན། དོན་ལ་རང་
རྒྱུད་ཉོན་མོངས་པའི་འཆིང་བ་ལས་ཐར་པའི་ཐབས་ཁོ་ན་ལས་མེད་ཅིང་། མི་དགེ་བ་རྒྱུད་དང་བཅས་འགོགས་པ་ཉན་ཐོས་ཀྱི་ལམ། དེའི་སྟེང་དུ་
གཞན་ཕན་ཁོ་ན་སྒྲུབས་པ་བྱང་སེམས་ཀྱི་ལམ། ཐབས་ལ་མཁས་པས་སྣོད་བཅུད་ལྟར་སྒོམ་ཞིང་ཉོན་མོང་རང་བཞིན་ཤེས་པ་སྔགས་ཀྱི་ལམ་
དེ་ཀུན་ཉོན་མོངས་རང་མཚན་པས་ལས་བསགས་པ་སྲིད་པའི་རྒྱུ་དེ་སྤང་བ་ཡིན་དེ་བས་ན་སྡེ་སྣོད་གསུམ་གྱི་བསྟན་དོན་ཐར་ལམ་དེ་ལས་འདའ་
ས་མེད་པས་འདི་ལ་བློ་སྦྱངས་ནས། ལས་འབྲས་ལ་བསླུ་བ་མེད་པར་ཡིད་ཆེས། དཔེ་སྟན་པ་དང་། ལམ་རྒྱུད་ལྡན་གྱི་གང་ཟག་རྣམས་ལ་
སེམས་དད་ཅིང་མོས་པས་འབྲལ་མི་ཕོད་པ་བྱུང་དུས། རིགས་དྲུག་སྡུག་བསྔལ་ལས་སྐྱོབས་པའི་སྐྱབས་རེ་གྲུབས་ནས། གཟོད་རང་རྒྱུད་

དག་པའི་ས་ལམ་གྱི་དངོས་གྲུབ་ཐོབ་པར་འགྱུར་བས་དེ་མ་བྱུང་བར་དུ་ཐུན་རེ་རེ་ནས་རང་རྒྱུད་ལ་བརྟགས་ཤིང་། ཕྱག་སྐོར་ཁ་འདོན་མི་སྔོན་མཛེས་མཛེས་
ཀྱི་ཆོས་ཆོས་ཡི་དམ་དང་ཐུགས་དམ་ཟེར་མིང་རྣ་སྙན་པ་དེ་ཀུན། བྱ་བ་ངན་ཞེས་ཀྱི་ལེ་ལོ་ཡིན་པས་གང་དགར་སྒྱུར་ནས་ཐུགས་དམ་འདི་ཉིད་ལ་བྱེད་
པ་འཕགས་པའི་ལུགས་སོ། བཞི་པ་འབྲས་བུ་འཁོར་བའི་རང་བཞིན་སྡུག་བསྔལ་བ་ལ་བསམ་སྟེ། སེམས་སྦྱང་བ་ལ། དམྱལ་བ་སོགས་ཞེས་
དང་༑ རིགས་དྲུག་སྡུག་བསྔལ་ ཤོགཿ ཅེས་པས། སྤྱི་ལ་ཁྱབ་པའི་སྡུག་བསྔལ་དང་། བྱེ་བྲག་སྒོས་ཀྱི་སྡུག་བསྔལ། སྡུག་བསྔལ་ལས་ཐར་
དཀའ་བར་བསམ་པ་དང་གསུམ། དང་པོ་འཁོར་བ་སྤྱི་ལ་ཁྱབ་པའི་སྡུག་བསྔལ་ནི། ཡ་ཀི་གཟུགས་ཁམས་རྩེ་མོ་མན་ཆོད། མ་ཀི་ན་རག་
དམྱལ་བ་གདན་ཡན་ཆད། འཁོར་བའི་གནས་སུ་གཏོག་པ་ཐམས་ཅད་ལ་སྡུག་བསྔལ་མེད་པའི་གནས་ཁབ་ཀྱི་རྩེ་མོའི་ཁྱོན་ཡང་མེད་དེ།  

༄༅། །མདོ་ལས། འཁོར་བ་ཁབ་ཀྱི་རྩེ་ཙམ་ལ། །བདེ་བ་ནམ་ཡང་ཡོད་མ་ཡིན། ཞེས་གསུངས་པའི་དོན་ནོ། ལྷ་གནས་ཐམས་
ཅད་ལ་བསོད་ནམས་ཀྱིས་འཕངས་བས་རེ་ཞིག་དཔག་པ་སམ་ཀྱི་ཤིང་། འདོད་འཇོའི་བ་མ་རྨོས་པའི་ལོ་ཏོག ལྷ་ཡི་དགའ་ཚལ། གཞལ་མེད་
ཁང་སོགས་བཀོད་པ་དུ་མ་ཕྱུགས་ཀྱང་། ཁ་ཟས་བཟོད་པོ་དུག་དང་འདྲེས་པ་བཞིན། ལས་དང་ཉོན་མོངས་བག་ཉལ་དུ་ཡོད་ཅིང་མ་སྤངས་པས་
འཕེན་བྱེད་ཀྱི་བསོད་ནམས་དེ་ཟད་ཙ་ན་འགྱུར་ནས་སླར་གནས་ངན་དུ་ལྟུང་བས་འགྱུར་བའི་སྡུག་བསྔལ་ཡོད་པར་གསུངས། འདུལ་ལུང་ལས། 
ཚངས་ཉིད་ཆགས་བྲལ་བདེ་བ་ཐོད་ནས་སླར། མནར་མེད་མེ་ཡི་བུད་ཤིང་གྱུར་པ་ཡི། སྡུག་བསྔལ་རྒྱུན་མི་ཆད་པ་བརྟེན་འཚལ་ལོ། ཞེས་གསུངས་
པ་ལྟར་རོ། སུམ་ཅུ་རྩ་གསུམ་མན་ལ་ནི། ལྷ་མ་ཡིན་དང་རྩོད་པས་འདུ་བྱེད་དང་། སྡུག་བསྔལ་ཀྱི་སྡུག་བསྔལ་ཡང་ཡོད་དོ། མི་དང་ལྷ་མ་ཡིན་ལ་ནི་འདུ་བྱེད་

པ༑ ཐམས་ཅད་སྡུག་བསྔལ་བཞིན་ཏུ་འབད་རྩོལ་དང་བཅས་སྟེ། སྒྲུབ། དགོས་པ་དང་། གྲུབས་པ་དང་འཇིག་པ་དུས་མཉམ་དུ་སླེབས། དེས་
ལས་བསགས་པ་ནི་ཕྱི་མའི་སྡུག་བསྔལ་གྱི་རྒྱུ་བསླུ་མེད་དུ་སོང་ནས། ཅི་བྱེད་ཅི་སྤྱོད་ཅི་བསམ་པ་ཐམས་ཅད་ཀྱི་འདུ་བྱེད་ཐམས་ཅད་རྨོངས་བཞིན་
རང་དབང་མེད་པར་སྨྱོན་པ་ལྟ་བུར་གྱུར་པ་ནི་འདུ་བྱེད་ཀྱི་སྡུག་བསྔལ་ལོ། ངན་སོང་གསུམ་ལ་ནི། གནས་ཡིད་དུ་མ་འོང་བའི་སྟེང་དུ། ལས་ཀྱིས་
བསྐྱེད་པའི་རང་གཟུགས་སྡུག་བསྔལ་དུ་མ་ཞིག རེ་རེ་ཙམ་མྱོང་བས་མི་ཆོག་པར་བརྒྱུད་མར་ལོ་གྲངས་ཚད་མེད་པའི་ཡུན་རིང་བར་སྡུག་བསྔལ་
མྱོང་བས། རྨ་བརྡོལ་བའི་སྟེང་ཕོལ་མིག་གིས་ཐེབས་པ་ལྟར་འབྱུང་བས་སྡུག་བསྔལ་གྱི་སྡུག་སྔལ་ལོ། དེ་དག་ལ་མངོན་གྱུར་དུ་ཡོད་མེད་བཤད་
པ་ལས། དེ་གསུམ་གྱིས་མནར་བ་སྤྱིར་འཁོར་བ་པ་ཡི་མཚན་ཉིད་དོ། གཉིས་པ་བྱེ་བྲག་སྒོས་ཀྱི་སྡུག་བསྔལ་ནི། སེམས་གྱི་གནས་དང་

༄༅། །རིགས་ཀྱི་ཁྱད་པར་མཐའ་ལས་འདས་པས་སྡུག་བསྔལ་དེ་ལྟར་འབྱུང་ཞིང་དེ་དག་ནི་ཐམས་ཅད་མཁྱེན་པ་ཁོ་ནའི་མཁྱེན་ཆོས་
ཏེ། ཞི་བ་ལས། ལས་ཚུལ་བསམ་གྱིས་མི་ཁྱབ་པ། ཐམས་ཅད་མཁྱེན་པ་ཁོ་ནས་མཁྱེན། ཞེས་གསུངས། སྤྱིའི་གནས་དང་ཚེ་ཚེ་སྡུག་བསྔལ་
གྱི་ཆེ་ཆུང་མཚུངས་ཙམ་པས་རིགས་དྲུག་ཏུ་བསྡུས་ཏེ། སྡུག་བསྔལ་གྱི་ཤིན་ཏུ་མནར་བའི་གནས་ངན་པར་སོང་བ་ངན་སོང་གསུམ་གྱི། དམྱལ་བ་
དམྱལ་རྣམ་ནི་ལྕགས་སྲེགས་ལས་རི་བྲག་རྩི་ཤིང་ཐམས་ཅད་གྲུབ་པར་མེ་རི་དང་མི་ལྕེ་འབར་བ། ཐལ་ཚན་གྱི་ཆུ། མཚོན་ཆ་མེ་མདག་གི་ཆར་པ་
ཁྱི་སྲེ་བོ་སོགས་གཅན་གཟན་སྣ་ཚོགས་པང་རྒྱལ་གྱི་སྒྲ་སྐད་ལྡིར་བ་རྡོ་རྗེའི་མཆེ་སྡེར་ལྟར་རྣོ་བ། ཁ་དང་རྐང་ལག་སྡེར་མོ་དང་ལུས་ཐམས་ཅད་
ལྕགས་སྲེག་ལས་གྲུབ་པ། བྱ་ཁྲ་ཀླག་བྱ་རྒོད་ཁྱུང་འོལ་བ་ལ་སོགས། དེ་ལྟར་མ་རུངས་པའི་གདུག་སེམས་ཅན། གནོད་པ་སྣ་སོགས་བྱེད་པའི་སུས་

ཀྱང་ཡ་པོས་མེད་པ། ལས་མཁན་མིའི་ལུས་ལ་སེམས་ཅན་སྣ་ཚོགས་གྱི་མགོ་ཡོད་པ་གཟུགས་རི་རབ་ཙམ། ང་རོ་རི་ཉིལ་བ་ལྟར་སྒྲོགས་པ། 
མཚོན་ཆ་རྣོ་པོ་སྟ་རེ་སོག་ལེ་གཏུན་ཤིང་། མདའ་མདུང་སོགས་རྣམ་པ་དུ་མས་ལུས་ཐལ་བར་བརླག་པ་མང་པོ། ཡོད་པ་དེར་ལས་མྱོང་བ་པོ་རྣམས་
བརྫུས་སྐྱེས་ཀྱིས་སྐད་གཅིག་ལ། །སེམས་ཅན་ལུས་བོད་འདོམ་པ་བརྒྱད་རེ་ཡོད་པ། །ཤ་སྣག་གུ་བཟོད་སྲན་མེད་པ། སྐྲ་དང་ཁ་སྤུ་དམར་
སེར་གཟིངས་བརྩན་དུ་གྱུར་ཏེ། ལྕགས་སྲེག་དེས་འོག་ནས་བསྲེགས། མདག་མེ་རྡོ་སྲེག་མཚོན་ཆའི་ཆར་པས་སྟེང་ནས་མནར་ནས་འགྲོ་བར་
བརྩམ་ནས་མགོ་ས་ལ་བཙུགས་ནས་སྤྱི་བོ་ཚུགས་སུ་འགྲོ། བྱ་རྣམས་ཀྱིས་མིག་འདྲུ་བ་དང་། བཏོག་ནས་ཟད་གཅན་གཟན་རྣམས་ཀྱིས་ཤ་
ཚལ་པར་བཅད་ནས་ཟ་རྒྱུ་མ་འདྲུད། དཀུ་དྲལ་ལས་མཁན་རྣམས་ཀྱིས་རྒྱོབ་དང་སོད་དང་འཇིག་རྟེན་ན་སྡིག་པ་འདི་འདྲ་བྱེད་པ་འདི་སྡུག་བསྔལ་

༄༅། །འདི་འདྲའོ་ཞེས་རང་རང་གི་ལས་ཇི་ལྟར་བསགས་པ་དེའི་རང་གཟུགས་སུ་སྣང་བའི་སྡུག་བསྔལ་དེ་འབུམ་
གྱི་ཆ་ཤས་གཅིག མིའི་སྡུག་བསྔལ་ཀུན་བོང་སྦྱར་ན་ཡང་དཔེ་ཙམ་མི་ཡོང་བ་མྱོང་བ་ནི་ཚ་བའི་དམྱལ་བ་སྟེ། དེ་ལ་བརྒྱད། ཡོང་སོས་ཐིག་
ནག་བསྡུས་འཇོམ་དུ་འབོད། ངུ་འབོད་ཆེན་པོ། ཚ་བ། རབ་ཏུ་ཚ་བ། མནར་མེད་ཀྱི་བར་པ་ཆེན་པོ་འདིའི་འོག་ནས་ཐུར་དུ་རིམ་པར་ཡོད་དེ་
སྡུག་བསྔལ་གྱི་བྱེ་བྲག་ཞིབ་པར་གསུངས་པ་ལྟར་རོ། དེ་དག་གི་ཕྱོགས་ཕྱོགས་ནས། མེ་མུར་གྱི་འོབ། རོ་མྱག་འདམ་སྤྲུ་གྲིའི་ཐང་རལ་དྲིའི་
ལོ་མའི་ནགས་ཚལ་མཚམས་བཞིར་ཤལ་མ་རེའི་སྡོང་པོ་རེ་རེ་ཐལ་ཚལ་གྱི་ཆུ་བོ་རལ་མེད་དེ་བཞིས་བསྐོར་བ་ལ་ཉེ་འཁོར་བའ་དམྱལ་བ་དང་།
འཇིག་རྟེན་གྱི་ཁམས་ཀུན་དང་ཁྱད་པར་རྒྱ་མཚོའི་འགྲམ་གྱི་བྱེ་མའི་གླིང་ཆེན་པོ་ན་ལྷ་མའི་ལོང་སྤྱད་དང་ལྡན་པ་ལ་ཉིན་མཚན་གང་རུང་ལ་དམྱལ་

བར་གནས་འགྱུར་སྟེ་འགྲོ་བ་དང་། སྒོ་ཀ་བ་ཐབ་ཀ་ཐག་པ་གཏུན་ཕྱག་མ་སོགས་ཀྱི་རྣམ་པར་སྡུག་བསྔལ་མྱོང་། ཤ་སྣ་གུས་ལུས་དཔག་ཚད་
ལྔ་བརྒྱ་ཁྱབ་པ་འགྲེ་ལྡོག་མི་ནུས་པར། ཁྱི་སྲེ་བོ་ལྕགས་ཀྱི་མཆེ་སྡེར་ཅན་མང་པོས་ཤ་ཁམས་ཚོད་དུ་ཟབ་སོགས་མ་ངེས་པ་སྣ་ཚོགས་ཡོད་པ་
ཉི་ཚེ་བའི་དམྱལ་བ་སྟེ།བརྒྱད་དེ། ཚེ་ཚད་མི་ལོ་ལྔ་བརྒྱ་རྒྱལ་ཆེན་རིས་བཞིའི་ཞག་གཅིག་ཏུ་བྱས་པའི་རང་ལོ་ལྔ་བརྒྱ་ཡང་སོས་ཀྱི་ཚེ་ཚད།
མན་ཆད་ཉིད་འགྱུར་དང་། ཡང་དེ་གཉིས་འགྱུར་རེ་བྱས་པ་ཐུབས། གྲངས་དམྱལ་རྣམ་ནི། གངས་དང་འཁྱགས་པས་གྲུ་བའི་རི་ཀླུང་དུ་ལུས་
སྔར་ལྟར་གྲུབ་ནས། སྟེང་ནས་ཁ་བ་དང་བུ་ཡུག་གི་རྒྱུན་མི་ཆད། བར་ནས་རླུང་གྲངས་ངར་ཅན། མི་ཡི་ལུས་ལ་ཕོག་ན་དུམ་བུ་བརྒྱལ་འགས་པ་
སྲིན་བུ་མཆུ་རྣོན་པོས་འབིག་པ་དེར། སྐད་འགྱུར་བས་བཏེགས་པའི། ཨ་ཆུ་ཀྱི་ཧུད་སོ་ཐམས་པ་གསུམ། ལུས་འགྱུར་བས་བཏགས་པའི་ཆུ་བུར་

༄༅། །ཅན༑ ཆུ་བུར་རྡོལ་བ། ཨདྤལ་ལྟར་གས་པ། པདྨ་ལྟར་གས་པ། པདྨ་ལྟར་ཆེར་གས་པ་བརྒྱད་པོ་ཆེ་དམྱལ་ཡང་སོས་དང་
ཕན་ཚུན་འགྲན་པ་ལྟར་ཐུར་ལ་ཆགས་པ། ཚེ་ཚད་དང་པོས་ཏིལ་སྦྱང་གང་། དེའི་འོག་མ་ཉིས་འགྱུར། དེའི་ཉིས་འགྱུར་རིགས་བསྒྲེས་པ་འོག་མ་རྣམས་
ཀྱིས་ཐུབ་པོ། དམྱལ་གནས་དེ་དག་གོང་མ་ལས་འོག་མ་རྒྱ་ཆེ་བ་བང་རིམ་ཚུལ་དུ་གནས་པ་ཡོད་དོ། ཡི་དགས་རྣམས་ནི་ཡུལ་རྒྱལ་པོའི་ཁབ་ཀྱི་འོག་
ན། བྱིང་གནས་ཀྱི་ཡི་དགས་རི་ཀླུང་ཐམས་ཅད་བྱེ་མ་ཆུ་ཤུལ་གྱི་གྲམ་པ། ཤིང་ཚིག་པའི་དུམ་བུ་རྩ་ཉག་མ་གཅིག་ཀྱང་མེད་པའི་ནད་དུ་སྐྱེ་གནས་
བཞི་ཀ་ཡོད་དེ། རྐང་ལག་ཕྲ་བ། གསུས་པ་ཤིན་ཏུ་ཆེ་བ། མེད་པ་ཕྲ་བ། སྐྲ་ཁམས་པ་གཟེངས་ཤིང་། ཁ་ཁབ་མིག་ཙམ་ཡོན་པོར་དོད་པ། 
མིག་ཞར་བ། རྐང་ལག་གིས་ལུས་མི་ཐེག་པ་དེ་ལྟ་བུར་རྒྱུར། དེ་དག་ཚེ་ཚད་མི་ལོ་ལྔ་བརྒྱ་ཞག་གཅིག་ཏུ་བྱས་པའི་ལོ་ལྔ་བརྒྱ་རེ་ཐུབས། ཕྱི་

སྒྲིབ་ཅན་རྣམས་ཀྱིས་ལོ་བཅུ་གཉིས་རེར་ཟས་སྐོམ་རྣ་བས་སྒྲ་མི་ཐོས་ན་མིག་གིས་ག་ལ་མཐོང་། ནང་སྒྲིབ་ཅན་རྣམས་ཀྱིས་ཟས་སྐོམ་ཕུན་སུམ་
ཚོགས་པ་རྒྱང་ནས་མཐོང་། དྲུང་དུ་སླེབ་ཙ་ན་ལས་མཁན་དུ་མས་བསྐོར་ནས་སྡུག་བསྔལ་གྱིས་ལྷག་པར་མནར་བ། སྒོས་ཁུར་གྱི་སྒྲིབ་པ་
ཅན་རྣམས་ཟས་སྐོམ་མྱོང་བ། ཁ་དང་མིག་པ་ནས་མར་སོང་མ་ཐགཐོ་ལུམ་མེ་འབར་བ་རྣག་ཁྲག་མེ་མུར། ཕུབ་མ་སོགས་སུ་གྱུར་ཏེ་
སྡུག་བསྔལ་མེ་འབར་བ་ལྟར་བཟོད་བརླག་མེད་པ། ཡི་དྭགས་དེ་རྣམས་ཟས་སྐོམ་མ་མྱོང་བས་རིམ་གྱིས་ལུས་ཐམས་ཅད་ཤ་དང་སྤགས་*
ཤྭ་མང་བཞིན་དུ་རྒོག རུས་པ་དང་ཆུ་སེར་སྐམ་པས་ལྷུ་ཚིག་རྣམས་ནས་གོམས་པ་འདོར་ཚེ་ཤིང་རྟ་དྲུག་པ་ལྟ་བུའི་སྒྲ་ཆེན་པོ་གྲགས་པར་གསུངས་
ཁ་འཐོར་བའི་ཡི་དགས། བཙན་རྒྱལ་པོ་བསེན་མོ། འདྲེ་མོ། འབྱུང་པོའི་རིགས་ཐམས་ཅད་ནི། སྔར་སྐྱེ་བ་དེ་གཤིས་ངན་དུ་ཤི་བས་དེའི་

༄༅། །བག་ཆགས་ཀྱིས་ལུས་ལ་ནད་དུག་མཚོན་གྱི་ཚོར་བ་མྱོང་ཞིང་། ཞག་རེ་ལ་ཡང་འཆི་སྡུག་བསྔལ་དགུ་རེ་མྱོང་། དེ་མི་
བཟོད་པས་མི་རྣམས་ལ་དེ་ཉིད་བཀའ་སྣང་བས་ལས་ངན་པའི་སྟོབས་ཀྱིས་ཁ་བརླང་གྱི་དུག་གཏང་བས་སྔགས་པ་ནུས་པ་ཅན་གྱིས་མནན་བསྲགས་
དང་ཐུན་ཟོར་གྱིས་མནར། སྔགས་དང་ཏིང་ངེ་འཛིན་གྱི་དབལ་མི་བཟོད། མགོ་གས། སྙིང་ཕྱུངས། ཁྲག་སྐུགས། ཡུལ་དོན་པ་སོགས་ཀྱི་སྡུག་
བསྔལ་ཅན་ནོ། ལས་ཀྱི་སྫུ་འཕྲུལ་ཡོད་པས་མཁའ་ལ་རྒྱུ་བ་ཞེས་བྱའོ། དུད་འགྲོ་རྣམས་ལ་སྐྱེ་གནས་བཞི་ཀ་ཡོད་ལ། སྤྱིར་གླན་ཆོས་ཤིང་
ཁ་ལྐུག་རེ་འབུ་བའི་སྒྲ་ལས་མི་ཐོན། བྱིང་གནས་རྒྱ་མཚོར་གནས་པ་རྣམས་ནི། རི་རབ་དང་ཆུའི་གྲིབ་གྱིས་མུན་པར་ཚུད། བླུན་ཆོས་པས་རང་གི་
ལག་པ་བརྐྱང་བསྐུམ་བྱས་པ་ཡང་། མི་ཚོར། ཆེ་བས་ཆུང་བ་ཁྱུར་མིད་གཏོང་། ཆུང་བས་ཆེ་བ་རྣམས་ཀྱི་ལུས་འབིག་ཅིང་ཚངས་བཅས་བ་སོགས་

དང་། ཁ་འཐོར་བ་མེའི་བདག་བྱས་པ་རྣམས་མི་དང་གཅན་གཟན་གྱིས་མནར། བྱ་རི་དྭགས་སོགས་ཀྱང་མི་དང་གཅན་ཟན་སོགས་འཇིགས་གྲགས་
མུན་རུབ་ཀྱི་བར་དུ་གབ་པ་དང་བྲོས་པས་དུས་འདའ། ཉལ་ནས་ཡོད་ཀྱང་དགྲ་རྣམ་པ་སྣ་ཆོག་ལ་སྐྲགས་ནས་རྨི་ལམ་སྐབས་སུ་ཡང་སྡུག་བསྔལ་
བ་ཚད་མེད་པ། ཐ་ན་འབུ་སྲིན་རྣམས་ཀྱང་གཅིག་གིས་གཅིག་ལ་ཟ་ཞིང་འཚེ་བ། ཚེ་ཚད་རིང་བ་རྣམས་བསྐལ་པ་ཐུབ་པ་ནས། ཐུང་བ་སྐད་ཅིག་
མའི་བར་དུ་མ་ངེས་པར་ཡོད་དོ། མཐོ་རིས་གསུམ་ལས། མི་རྣམས་རྩ་བའི་སྡུག་བསྔལ་གསུམ་དང་། སྐྱེ་རྒ་ན་འཆི། དགྲ་དང་ཕྲད། གཉེན་དང་
བྲལ། འདོད་པ་མི་འགྲུབ་མི་འདོད་པ་ཐོག་བབ་དུ་འོང་བ་དང་བརྒྱད་ཀྱིས་སྡུག་བསྔལ། །ལྷ་མ་ཡིན་རྣམས་ཕྲག་དོག་གི་རྒྱུ་མཐུན་གྱིས་གོང་ཤོར་
དོགས་པས་སྐྱེས་ཙམ་ནས་ནམ་ཤིའི་བར་དུ་འཐབས་རྩོད་ཁོ་ནས་དུས་འདའ་བས་སྡུག་བསྔལ། །གཟུགས་ཁམས་ཀྱ་ལྷ་རྣམས་འོད་གསལ་

༄༅། །གྱི་ལས་ཟད་ནས་གནས་ངན་དུ་ལང་དགོས་པས་སྡུག་བསྔལ། འདོད་པའི་ལྷ་རྣམས་འཆི་འཕོ་ལྟུང་བྱེད་ཀྱི་སྡུག་བསྔལ་རང་
གི་ཚེ་ཚད་ཀྱི་ཞག་བདུན་དུ་མྱོང་བས་སྡུག་བསྔལ་བས། དེ་དག་ལ་རིམ་གྱིས་རང་སྐྱེས་ལུས་ལ་ཚོར་བ་རྣམས་མྱོང་། སེམས་སྡུག་བསྔལ་ནས་ཡོད་
པར་བསམ་ལ་བློ་སྦྱངས་བའོ། གསུམ་པ་སྡུག་བསྔལ་ལས་ཐར་དཀའ་བར་བསམ་པ་ནི། ཚེ་ཐོག་མེད་ཀྱི་མི་དགེའི་ལས་བསགས་ཚད་སྣ་གཅིག་
ཀྱང་། མ་བྱང་བའི་སྟེང་དུ། ད་ལན་གྱི་ཚེ་གཅིག་པོ་འདིའི་མི་དགེ་བསགས་པ་ཁོ་ནས་ཀྱང་ཐར་དུས་མི་འབྱུང་སྟེ། ལས་འབྲས་ལ་ནི་བསླུ་བ་མེད་
དེ༑ འདུ་ལུང་ལས། ལུས་ཅན་རྣམས་ཀྱི་ལས་དག་ནི། བསྐལ་པ་མྱར་ཡང་ཆུད་མི་ཟ། ཚོགས་ཤིང་དུས་ལ་བབ་པ་ན། འབྲས་བུ་ཉིད་དུ་སྨན་
པར་འགྱུར། ཞེས་སོ། འཁོར་བ་མཐོ་དམན་ཐམས་ཅད་ལ་མེ་མུར་འོབ་ལྟ་བུའི་འདུ་ཤེས་སྐྱེ་ནས་ཡིད་སུན། ད་ནི་ཐར་པའི་ཐབས་ཁོ་ན་ལ་

འབད་དགོས། རང་ཐར་ནས་མ་རྒན་སེམས་ཅན་ཐར་བ་བྱ་སྙམ་པ་མ་འབྱོང་བར་དུ་ཡིད་མ་བྱའོ། སེམས་སྦྱང་འདི་དག་ནི་ལྷ་མིའི་ཐེག་པ་ནས།
བླ་མེད་ཐེག་པ་མན་ཆོད་ཀྱི་བར་གྱི་བདེ་སྐྱིད་འབྱུང་བའི་སྒོ། ཡོན་ཏན་ཐམས་ཅད་ཀྱི་སྐྱེད་མ་ཉེས་པ་ཐམས་ཅད་ཀྱི་སྒོ་འགེགས། །ཐར་པ་སྒྲུབ་
པའི་བསྐུལ་མ་ཡིན་ཏེ། འདི་དག་ཉམས་སུ་བླང་བས་རྟ་བཟང་དཀྱུས་ཐག་གཅོད་པ་ལྟར་མྱུར་དུ་ཐར་པར་འགྲོ་ལ། བློ་སྦྱངས་འདི་རྣམས་མེད་
ན། རིམ་དགུའི་ཐེག་པ་ཀུན་ལ་ཐོས་བསམ་གྱི་ཤེས་རབ་ཅུང་ཟད་དགེ་སྦྱོར་ཆོས་སྤྱོད་ཡོད་ཀྱང་རང་རྒྱུད་གྱོད་ཆོས་ཀྱིས་དྲེད་པོར་གྱུར་ཏེ།
སྦྲོགས་པའི་སངས་རྒྱས་མཇལ་ཡང་དད་མོས་དཀྱི་ས་བོན་སྐོམ་སྟེང་ན་སོང་དུ་ལྟུང་བར་འདི་རྒྱུན་ཏུ་བསམ་པ་གལ་ཆེའོ། ཉན་རང་གི་ཉམས་ལེན་
དངོས་གཞི་ཡང་འཁོར་བ་ལ་བློ་ལོག་པ་འདི་ལ་ཐུག་གོ གསུམ་པ་ལམ་སྤྱི་ལྟར་བསླབ་པ་ལ་གསུམ། ལམ་བསླབ་པ་གསུམ་གྱི་གཞི་ཚོལ་བ། 

༄༅། །ལམ་གྱི་ལག་ལེན་འདེབས་ཚུལ། ལམ་ལ་མཚམས་སྦྱོར་གྱི་གདམ་ངག་གོ །དང་པོ་ལམ་བསླབ་པ་གསུམ་གྱི་གཞི་ཚོལ་
བ་ལ་གཉིས། སྐྱབས་འགྲོ་དང་། སེམས་བསྐྱེད་དོ། དང་པོ་སྐྱབས་འགྲོ་ལ་རྒྱུ་དང་། ཚུལ། བསླབ་པའོ། དང་པོ་སྐྱེབས་འགྲོའི་རྒྱུ་ནི། ན་
མོ། བདག་དང་མཐ་ཡས་སེམས་རྣམདཿ ཞེས། ཀུན་སློང་སྟེ། འཁོར་བས་འཇིགས། སེམས་ཅན་ཕ་མར་ཤེས་པས་ཞི་བདེ་ལ་སུན། 
ཡང་དག་སངས་རྒྱས་དེ་སྟན་ཐོག་གཅིག་ཏུ་ཐོབ་འདད་པ་ཞིག་ངེས་པར་དགོས། གཉིས་པ་སྐབས་སུ་འགྲོ་ཚུལ་ནི། དབང་དྲག་པདྨར་སྐྱབས་
སུ་མཆིཿ ཞེས་སྐྱབས་ཡུལ་ཡོན་ཏན་ཤེས་པས་ཡིད་ཆེས་ཐོབ་ནས་བློ་གཏད་འཆོས་པ་ཞིག་དགོས་པ་ལས། དེ་ལ་ཡུལ་དང་ཆོ་ག་གཉིས་
ཀྱི༑ དང་པོ་སྐྱབས་སུ་འགྲོ་བའི་ཡུལ་ནི། སྐྱབས་སུ་སོང་ནས་ཙམ་མི་བསླུ་བ་རྙེད་དགོས་ཏེ། དེ་གང་ལ་ཡོད་ན། སངས་རྒྱས་དང་བྱང་ཆུབ་

སེམས་དཔའ་འཕགས་པ་ཉན་རང་ལྷ་མི་ཤེས་ལྡན་ཚངས་པ་དང་བརྒྱ་བྱིན་ཡན་གྱིས་བརྟགས་ཤིང་དཔྱད་པས། ལམ་སྟོན་པ་པོ་ཡང་
དག་པར་སངས་རྒྱས་པའི་འཕགསས་པ་ལས་མ་མཐོང་། ལམ་དམ་པའི་ཆོས་ལམ་དང་འགོག་པའི་བདག་ཉིད་ཅན། ལས་མ་མཐོང་། 
དེར་འགྲོ་ཞིང་གྲོགས་མི་བསླུབ་ལམ་རྒྱུད་ལྡན་གྱི་འཕགས་པ་ལས་མ་མཐོང་ནས། འཇིག་རྟེན་འདིར་དཀོན་མཆོག་རིན་ཆེན་རྣམ་པ་གསུམ་
ཞེས་ད་ལྟ་ཆེད་དུ་གྲགས་པ་འདི་རང་ཡིན། དེ་ལས་གཞན་རྣམས་ནི། གནས་སྐབས་སུ་ཕན་ཉི་ཚེ་བ་བཏགས་པའི་ནུས་པ་ཡོད་ཀྱང་འཁོར་བ་
ནས་ཐར་མྱོང་མཁན་མེད་པས་ཐར་པ་ནི་སྟོན་མི་ནུས་སོ། དེ་ལྟ་བུའི་སངས་རྒྱས་ནི་འཁོར་འདས་སྲིད་ཞིའི་མཐའ་ལས་འདས་ཤིང་། རང་
དོན་ཆོས་སྐུ་དང་། གཞན་དོན་གཟུགས་སྐུ་བརྙིས། སྒྲིབ་གཉིས་བག་ཆག་བཅས་བྱང་། ཤེ་རྒྱ་ཇི་སྙེད་པ་མཁྱེན། ཐུགས་རྗེ་ཆེན་པོའི་ཕྲིན་

༄༅། །ལས་རྟག་ཁྱབ་ཏུ་གྱུར་པའོ། ཆོས་ནི་ཐོས་ནས་བརྩམ་ཐར་པ་ལ་ཉེ་ཞིང་དེར་འགྲོ །ཀྱིས་ལུས་གཙང་
ཏིང་ངེ་འཛིན་གྱིས་སེམས་གཙང་། སོ་སོ་རང་རིག་པའི་ཡེ་ཤེས་ཀྱིས་ཉོན་ཤེས་བག་ཆག་ལས་གཙང་བར་བྱས་ཞིང་། མཐར་རང་བྱུང་རིག་པའི་
ཡེ་ཤེས་ཀྱི་ཀློང་ཆེན་པོ་གཞོན་ནུ་བུམ་སྐུར་སངས་རྒྱས་ཏེ། འགོག་མེད་ཀྱི་ཕྲིན་ལས་ལ་དབང་བར་བྱེད་པའོ། དགེ་མདུན་ནི། ལམ་ལ་ཡིད་ཆེས་
ཐོབ་པས་བདུད་ཀྱིས་བློ་མི་འཕྲོག་པ། གང་རྗེས་སུ་འོང་བ་ཐམས་ཅད་ལ་བསླབ་གསུམ་གྱི་བོག་བཤའ་སྟེར་ནུས་པ། སྲིད་པ་ནས་འདྲེན་ཅིང་
ཞིབ་ལས་སྐྱོབས་ནུས་པའི་ཡོན་ཏན་བསམ་གྱིས་མི་ཁྱབ་པ་མངའོ། སྫོགས་ཆེན་ལམ་འདིར་ནི། དེ་དག་གི་ངོ་བོ་བླ་མ་གཅིག་པུ་ཉིད་དེ། དོན་
དམ་པའི་སངས་རྒྱས་ཞི་ཁྲོ་རབ་འབྱབས་མ་ལུས་པ་ཕུད་ཁམས་སྐྱེ་མཆེད་སོགས་ཀྱི་ཆོས། དེ་མངོན་དུ་སྟོན་པའི་ཆོས་ལ་མཁྱེན་པ་ཐོགས་ཆགས་

དང་བྲལ་བའི་མན་ངག་གྲི་ལམ། གདུལ་བྱའི་ངོར་མིའི་གཟུགས་སུ་སྣང་ཞིང་མཁའ་འགྲོ་ཆོས་སྲུང་རིག་འཛིན་དཔའ་བོ་དཔའ་མོ་སྤྲིན་བཞིན་དུ་
སྡུད་ཅིང་འགྱེད་པའི་དགེ་མདུན་གྲོགས་དང་བཅས་པ་ཡིན་པས། དེ་དག་ཀྱང་མདོ་རྒྱུད་ཀྱི་དགངས་པ་རྨད་དུ་བྱུང་བའི་སྦས་དོན་ཏེ།ཡིད་མ་ཆེས་
ཀྱི་བར་དུ་བསམ་པའི་གཞིག་འགྲེལ་མ་སོང་ན་རྒྱུ་མཚན་སྣ་གཅིག་མི་ཤེས་པར་དད་པ་ཁ་ནས་འདོན་པས་ནི་སྲིད་པ་ལས་གྲོལ་བར་བསྟན་པ་མ་ཡིན་
ནོ། གཉིས་པ་ཆྒོ་ནི་བླ་མའི་དྲུང་དུ་མཎྜལ་དང་མཆོད་པ་འབྱོར་ཚད་ཕུལ་ལ་སྐྱབས་སྡོམ་འབོག་པར་གསོལ་བ་བཏབ་པ། ཧཱུྃ་ཧྲཱིཿ ཡེ་ཤེས་རྩེ་མོ་
རྣམ་རོལ་པའིཿ སློབ་དཔོན་ཁྱེད་ཉད་དགོངས་སུ་གསོལ། བྱང་ཆུབ་ཆེན་པོ་ཚུལ་སྟོན་པཿ མགོན་པོ་ཆེན་པོ་བདག་འཚལ་ལོཿ དེ་ཉིད་དམ་
ཚིག་རིམ་པ་དངཿ བྱང་ཆུབ་སེམས་ཀྱང་བདག་ལ་སྩོལ༔ སངས་རྒྱས་ཆོས་དང་དགེ་མདུན་ཏེཿསྐྱབས་སུམ་དག་ཀྱང་བདག་ལ་རྩལཿ

༄༅། །ཐར་པ་ཆེན་པོའི་གྲོང་མཆོག་ཏུཿ མགོན་པོས་བདག་ཉིད་གཞུག་ཏུ་གསོལཿ ལན་གསུམ་བྱ། དངོས་ནི། དབང་
དྲག་པདྨ་སྐྱབས་སུ་མཆིཿ ངན་སོང་སྡུག་བསྔལ་སྤྱོད་དུ་གསོལཿ ཞེས་པ་བླ་མ་ཆེ་བའི་ལྷ་མ་ལུས་པ་རྣམས་ལས་ཀྱང་ཆེ་བའི་ཡོན་ཏན་མཆོག་
ཏུ་གྱུར་པ། མདུན་གྱི་ནམ་མཁའི་གནས་སུ་གུ་རུ་དྲག་པོ་སྐུ་མདོག་དམར་ནག་ཞལ་ཕྱགཿ ཕྱག་གཡས་རྡོ་རྗེ་ནམ་མཁར་ཕྱར་ཞིང་གཡོན་པས་
ལྕགས་ཕུར་འཛིན་པཿ ཆོས་གོས་དང་ཤམ་ཐབས་སྐུ་ལ་གསོལ་བར་བསྒོམཿ ཕྱོགས་བཅུའི་སངས་རྒྱས་དང་བྱང་ཆུབ་སེམས་དཔའ་རྣམས་
ཀྱིས་བསྐོར་བ་ལ། ཁྱེད་རང་དག་མཁའ་མཉམ་སེམས་ཅན་རྣམས་དང་བཅས་པས་ཡིད་ཆེས་པའི་དད་པས། ད་ནི་བླ་མ་གུ་རུ་དྲག་པོ་ཉིད་ཀྱིས་
མཐོ་ན་མཐོར་ཐོང་། དམའ་ན་དམར་ཐོང། སྐྱིད་སྡུག་ལེག་ཉེས་ཐམས་ཅད་ཁྱེད་ཀྱིས་མཛོད། རང་གིས་རང་དགར་ནི་འདོད་པ་ན་ཡང་མ་འགྲུབ་

ཁྱེད་ལས་རེས་གཞན་ན་ནི་མེད་འདུག་གོདཀོན་མཆོག་ཀུན་འདུས་ཀྱི་ངོ་བོ་རྗེ་ཡི་སྐྱབས་འོག་དམ་པ་རུ་ཚུད་པར་མཛད་ན་ཁྱེད་ཀྱི་རྗེས་སུ་སློབ་པོ། 
འབད་བགྱིད་དོ། བཀའ་ལ་མི་འདའོ་སྙམ་སྟེ་སྙིང་ཐག་པའི་ཞི་བ་ཅད་བསྐྱར་ཏེ་སྒོམས་ནས། སྐྱིད་བཞིན་དུ་ཚོགས་གཉིས་སྔོགས་ཏེ་སངས་
རྒྱས་ན། སྡུག་བཞིན་དུ་ངན་འགྲོར་སོང་ནས་ལས་ཉོན་ལས་ཐར་བ་ཅི་ཡོད་ན་ཁྱེད་ཀྱི་ཐུགས་རྗེར་བལྟའོ། མདོར་ན་ངན་སོང་གི་སྦྱངས། 
འཁོར་བ་ལུགས་འབྱུང་གི་འཁྲུ་འཁོར་འདི་བཟློག་སྟེ། ཉིད་ལྟ་བུར་འབྱུང་བར་མཛོད་ཅིག སྙམ་པ་ལན་གསུམ་དུ་ངག་འདོན་དེ་ཉིད་རྗེས་ཟློས་
བྱས་ཏེ། མཐར་དགེ་བ་རྫོགས་བྱང་དུ་བསྔོ། འབུམ་ཕྲག་ཀྱང་དམིགས་པ་དང་བཅས་ངག་འདོན་དེ་ཁོ་ན་བྱས་ལ། ཐུན་བསྡུ་རན་པ་ན། སྐྱབས་
ཡུལ་རྣམས་ཀྱི་སྐུ་ལས་འོད་ཟེར་འཕྲོས། སེམས་ཅན་རྣམས་དག་ཞིང་དུ་བསྐྱལ། སྐྱབས་ཡུལ་རྣམས་འོད་དུ་ཞུ་ནས་བླ་མ་དང་། བླ་མ་རང་

༄༅། །ལ་ཐིམ་པར་བསམ། གསུམ་པ་བསླབ་པ་ནི། འཇིག་རྟེན་པའི་ལྟ་རྒྱལ་པོ་བློན་མོ་སོགས་ལ་སྐྱབས་མི་འཚོལ། སེམས་
ཅན་ལ་དངོས་བརྒྱུད་ནས་འཚོ་བའི་ལས་སྤངས། མུ་སྟེགས་དང་སྡིག་ལྟ་ཡོད་པའི་གྲོགས་མི་བརྟེན་པ་དགག་བྱ་གསུམ། སངས་རྒྱས་ཀྱི་
གཟུགས། ཡི་གེདགེ་མདུན་པའི་ན་བཟའ་དེ་དག་གི་དུམ་བུ་ཙམ་ཡན་ཆོད་ལ་དད་པའི་སེམས་ཀྱིས་དགུས་པ། བྱེད་ནས་མི་འགོམས་པ་སྒྲུབ་
བྱ་གསུམ། བཤེས་གཉན་བརྟེན་ཆོས་ལ་བསླབ། རྟག་དང་ཆས་ཀ་འཆང་བ་ཆ་མཐུན་གསུམ། སྲོག་ཆད་པ་དང་། གླ་བྱིན་ཀྱང་སྐྱབས་འགྲོ་མི་
བཏང་། ནད་སེལ་སོགས་གལ་ཆེ་ཅི་ཡོད་ཀྱང་སྐྱབས་འགྲོ་མི་བཏང་། དུས་ཆེན་ལ་མཆོད་པ་མི་བཅག གཞན་སྐྱབས་འགྲོ་ལ་བཀོད། གར་
འགྲོ་ན་ཕྱོགས་དེའི་བླ་མ་ཡི་དམ་ལ་ཕྱག་འཚལ་ལོ་ཐུན་མོང་གི་ལྔ་རྣམས་བསྲུང། འགྲོ་འདུག་ཟ་ཉལ་ཀྱི་སྤྱོད་ལམ་ཚེ་ནའང་སྐྱབས་གནས་ཀྱི་

སྣང་བ་དང་མི་འབྲལ་བར་ཕྱག་མཆོད་ལ་རེམ་པས་གང་གསོལ་བ་བཏབ་པའི་ཡོན་ཏན་མ་ལུས་པ་ཐམས་ཅད་ཐོབ་ཅིང་བསླབ་པ་གསུམ་གྱིས་
ཕྱུགས་པར་འགྱུར་རོ། ཉན་རང་དང་ཐུན་མོང་གི་ལམ་དངོས་ཡིན་ནོ། ནང་པ་སངས་རྒྱས་པ་ཉིད་འདི་སེམས་ལ་ཆུབ་པས་འགྱུར་རོ། །གཉིས་
པ་སེམས་བསྐྱེད་པ་ནི། ལྷཱུྃམ་གྱུར་འགྲོ་བ་ཐ་དག་ཀུནཿ དྲག་པོའི་གོ་འཕང་ཐོབ་བྱའི་ཕྱིརཿ བདག་ཉིད་དྲག་པའི་སྒོར་ཞུགས་ནསཿ འགྲོ་
བའི་དོན་ལ་བརྩོན་པར་བྱཿ ཞེས་པ་ལ་ཡུལ་ཀུན་སློང་ཆོ་ག་བསླབ་པ་དང་བཞི། དང་པོ་སེམས་བསྐྱེད་པའི་ཡུལ་ནི། དཀོན་མཆོག་
ཀུན་འདུས་བླ་མ་ཉིད་དོ། གཉིས་པ་ཀུན་སློང་ནི། བདག་དང་མཐའ་ཡས་པའི་སེམས་ཅན་ཐམས་ཅད་རང་བཞིན་གྱིས་ཡེ་སངས་རྒྱས་པར་
ཡོད་ཀྱང་། གཟུང་འཛིན་འཁྲུང་དབང་དུ་ཤོར་བས་བདེ་བ་དང་ལྡན། སྡུག་བསྔལ་དང་ཕྲལ། སངས་རྒྱས་ཡེ་ཤེས་རབ་འབར་གྱི་གོ་འཕང་ཐོབ་

༄༅། །པའི་ཆེད་དུ་རང་ཐོག་པར་ཐོབ་པའི་སེམས་བསྐྱེད་སྙམ་པའོ། གསུམ་པ་ཆོ་ག་ལ། སྦྱོར་དངོས་རྗེས་གསུམ་གྱི། 
སྦྱོར་བ་ལ་རྒྱུད་དག་ཅིང་ཚོགས་སྫོགས་དགོས། དེས་བྱང་ཆུབ་ཀྱི་སེམས་རྣམ་པར་དག་པ་རྒྱུད་ལ་སྐྱེ་བ་ཡིན་པས། ཡན་ལག་བདུན་པ་བཟང་
སྤྱོད་ལྟར་རྗེས་ཟློས་བྱ། མཎྜལ་ཕུལ། བློ་སྦྱངས་བས་སེམས་སྣོད་རུང་དུ་འགྱུར་བ་ཡིན་པས། སེམས་ཅན་བདེ་བ་མེད་པ་བདེ་བ་ལ་སྦྱར།
སྡུག་བསྔལ་ཅན་སྡུག་བསྔལ་ལས་ཐར་བར་བྱ། བདེ་བ་ཡོད་པ་རྣམས་བདེ་བ་དེ་མི་འབྲལ་བར་བྱ། ཆག་སྡང་ཅན་རྣམས་ཆག་སྡང་སྙོམས་
པར་བྱ་སྙམ་པས། སེམས་ཅན་ཐམས་ཅད་སོགས་རྗེས་ཟློས་ལན་གསུམ། ལུས་དང་ལོངས་སྤྱོད་དུས་སུ་མ་བསགས་ཡེད་དགེ་བ་
གསུམ་པོ་གཏང་བའི་བློ་སྦྱང་བ། ལུས་དང་དེ་བཞིན་ལོངས་སྤྱོད་སོགས་ལན་གསུམ་བྱ། དངོས་གཞི་ནི། ཡུལ་སྔར་སྐྱབས་ཡུལ་ལྟར་

གསལ་བཏབ་ལ། དགོངས་གསོལ་སྔོན་དུ་འགྲོ་བས། མ་གྱུར་འགྲོ་བ་སོགས་བརྗོད་དགོས་པས། སེམས་ཅན་ཐམས་ཅད་སངས་རྒྱས་
འགོད་པའི་ཆེད་དུ་། རང་ཉིད་ཀྱི་ཐོག་མར་འབྲས་བུ་དྲག་པོའི་གོ་འཕང་ཐོབ་པ་དང་། དེའི་རྒྱུ་ཚོགས་གཉིས་སྒྲུབ་པོ་སྣམས་པའི་ཡིད་ཀྱི་
དམ་བཅས་སྣ་དྲང་བ་ནི་སྨོན་སེམས། སེམས་ཅན་རྣམས་དྲག་པོའི་གོ་འཕང་ལ་འགོད་པའི་བསམ་པ་ཡོད་ཀྱང་མ་སྒྲུབ་ན་མི་ཕ་པས་ 
ད་ལྟ་ན་དྲག་པོའི་རིམ་གཉིས་སྒོར་འཇུགས་སྙམ་དང་ལག་ལེན་ལ་བཏབ་བའི་སྦྱོར་བར་ཞུགས་པ་ནི་འཇུག་སེམས་ཏེ། གཉིས་ཀ་སྟབས་
གཅིག་ཏུ་བླང་བའི་རྗེས་ཟློས་གསུམ་རྒྱ་མཐར། སྨོན་འཇུག་གི་སྡོམ་པ་གཉིས་པོ་ལེགས་པར་ཐོབ་པས་ཤེས་པར་གྱིས། །ཞེས་ལེན་གསུམ་
ཟློས། རྗེས་ནི། ཁྱོད་རང་རྣམས་དྲག་པོའི་གོ་འཕང་ལ་སྦྱོར་བའི་རག་པ་འཛིན་པར་གྱུར་ཟིན་པ་དགའ་བ་སྒོམ། གཞན་ལྷ་དང་བཅས་པའི་

༄༅།   །འཇིག་རྟེན་ལ་དཔུང་གཉེན་དུ་གྱུར་པའི་དགའ་བ་སྒོམ་དུ་འཇུགས་པར་མོས་ཤིག་དང་བྱང་ཆུབ་སེམས་སྤེལ་ཞིང་བརྟན་
པ་ཡོད་དོ། །བསྔོ་སྨོན་བྱ་འོ། །གྲངས་གསོགས་ཚེ་ཡང་། ཐུན་མགོར་སྦྱོར་བའི་རིམ་པ་ཚར་རེ། ཐུན་འཇུག་རྗེས་ཀྱི་རིམ་པ་ཚེར་རེ་གཏང་། དངོས་
གཞིའི་འཇུག་ཏུ། ཚད་མེད་བཞིའི་ངག་འདོན་དོན་དྲན་བཞིན་དུ་གསོག་པ་ཉིད་དོ། །བཞི་པ་བསླབ་བྱ་ནི། གང་དག་མ་གཅིག་གིས་བུ་གཅིག་པོ་
ལ་བྱམས་པ་ལྟ་བུར་སེམས་ཅན་ལ་བྱམས་པ་སྦྱང་༔ བུ་གཅིག་པོ་ཡུན་དུ་འགྱང་བ་དང་ཕྲད་པ་ལྟ་བུའི་དགའ་བ༔ བུ་གཅིག་པོ་དེ་སྡུག་
བསྔལ་གྱིས་གནར་བ་ལྟ་བུའི་སྙིང་རྗེ༔ སེམས་ཅན་ཐམས་ཅད་ཐོག་མ་ནས་ཕ་མར་མ་གྱུར་པ་གཅིག་ཀྱང་མེད་པས་ད་ལྟ་རང་བཞིན་གྱི་བློ་
བཏང་སྙམས་སུ་སེམས་སྦྱང་བོའོ། །བདེ་བ་འདོད་པ་དང་། སྡུག་བསྔལ་མི་འདོད་པ་མཉམ་པ་ལ་སྦྱངས་ཏེ། བདེ་སྡུག་རང་ལ་བྱུང་བ་ལྟར་

སྒྲུབས་པ་ལ་བྱ་སྟེ་སྦྱང་། རང་གཅེས་སྟེ་འཁོར་བར་འཁྱམས་གཞན་མག་ཅེས་པས་སངས་རྒྱས་མ་ཐོབ་པའི་ཉེས་པ་དྲན་ཏེ། བདག་པོར་
གཞན་གཅེས་དགོས་པའི་རྒྱུ་མཚན་ལ་སྦྱང། བྱང་ཆུབ་སེམས་གཅིག་པུ་འདི་ཡོད་ན་སྐུ་གཉིས་འགྲུབ། མེད་ན་མི་འགྲུབ། དེ་ལྟར་ངན་
འགྲོ་དང་འཁོར་བ་ནས་ཐར། སྡིག་སྒྲིབ་བྱང་། ཚོགས་གཉིས་སྔོགས། གཞན་དོན་ནུས། ཕྲིན་ལས་གཞན་ཕན་ལ་ཟད་པ་མེད་པ་རྣམས་
འབྱུང་བ་ཕན་ཡོན་ལ་སྦྱངས། བཏང་ན་སེམས་ཅན་ཐམས་ཅད་ཀྱི་ནོར་འཕྲོག་མིག་བཏེན་པའི་ཉེས་དམིགས་ཐོབ། དེས་ངན་སོང་དུ་འགྲོ་
འགྱོད་བཤགས་མ་བྱས་པར་གྱི་སྐད་ཅིག་མ་བསྐལ་པའི་གྲངས་ཀྱིས་གཟོད་གོ་ཆ་བསྒོ་དགོས་པ་ཉེས་དམིགས་ལ་སེམས་སྦྱངས། ཐེག་
པའི་ཡང་རྩི་འདི་ལྟ་བུ་ལ་འང་། བྱང་ཆུབ་སེམས་མེད་ན་ཉན་རང་གི་སར་གོལ་བའི་སྐྱོན་དྲན་དེ་སྦྱངས་བར་བྱའོ། །བྱངས་ཆུབ་ཀྱི་སེམས། 

༄༅།   །བརྗེད་པའི་རྒྱུ་བཞི། སྐྱབས་གནས་དམ་པ་རྣམས་མགོ་བསྐོར་འདོད་པ། གཞན་དགེ་བ་ལ་མོས་པ་ཆེ་བ་ལ་གཡོ་ཆོས་
སྨྲ་ནས་འགྱོད་པ་སྐྱེད་པ། བཤེས་གཉེན་དམ་པ་ལ་ཕྲགས་དོགས་ནས་ངན་སྨྲས་བྱེད་པ། སེམས་ཅན་ཕ་མའི་འདུ་ཤེས་བོར་ནས། ཚོང་ལ་སོགས་
པའི་ཕྱིར་གཡོ་སྒྱུས་མགོ་བསྐོར་བ་ནག་པོའི་ཆོས་བཞི་འདི་སྲོག་དང་བསྡོས་ནས་སྤང། ལུས་དང་སྲོག་ལ་ལོང་སྤྱོད་རྣམས་སེམས་ཅན་ལ་རེ་
ཞིག་གཏོང་ཐུབ་པའི་དྲོད་ཐོབ་ན་བཏང་འདོད། ཉེས་སྤྱོད་ཕྲ་བ་སྤོང་འདོད། ཁོང་ཅི་ནས་ཀྱང་མི་འཁྲུག་སྙམ་པས་དམ་བཅའ། དགེ་བ་འདི་
ཕྲ་ཡང་སྐྱེས་བུ་དམ་པའི་ནོར་མཆོག་ཏུ་ཤེས་པས་སྒྲུབ་སྤྲོ་བ། སེམས་ཁ་ནང་དུ་ལོག་ནས་རང་ལ་ལྟ་ཞིང་མིག་ཡེང་བ། དམ་པའི་ཆོས་ལ།
ཐོས་སུ་བཅུག་འབྲེལ་གཞིག་གིས་བསམ། དེའི་ཤེས་དོན་དེ་ནམ་ཡང་ཉོན་མངས་གི་གཉེན་པོ་བྱེད་དེ་སྒོ་ན་དེ་དག་ལས་བྱུང་བའི་ཆོས་རྣམས་

རབ་ཏུ་ཚིག་དོན་སོ་སོར་འབྱེད་པའི་ཤེས་རབ་འབྱུང་སྟེ། ཕྱིན་དྲུག་ལ་གོམས་འགྲིས་བྱ་བ་རྣམས་སོ། འདི་ནི་ཐེག་ཆེན་ཐུན་མོང་བའི་ཉམས་སུ་
བླང་བྱ་གཙོ་བོ་ཐེག་པ་འདིར་གཞི་དང་ཡན་ལག་ཏུ་གྱུར་པའི་མེད་ཀ་མེད་དེ་སེམས་ལ་ནར་མར་སྩོལ་མི་དགོས་པར་དམ་ཤུགས་ཀྱིས་སྐྱེ་བའི་བར་
ལ་འབད་ན་གནས་ལུགས་རྟོགས་ཏེ་དོན་གཉིས་འཁྲུབ་པ་ཡིན་ནོ། ཞེས་སངས་རྒྱས་ཉིད་ཀྱིས་བསྟན་པ་འདོད། གཉིས་པ་ལམ་གྱི་ལག་
ལེན་འདེབས་ཚུལ་ལ། བསགས། སྦྱང་། སྤེལ་གསུམ་ལས། དང་པོ་བསོད་ནམས་དང་ཡེ་ཤེས་ཀྱི་ཚིགས་གཉིས་མ་བསགས་ན། ལམ་
དམ་པའི་ཆོས་ཀྱི་ངོ་བོ་བསླབ་པ་གསུམ་རྣམ་དག་མི་ཡོང་ཞིང་གཞན་དོན་མི་འགྲུབ་པས་དེའི་ཕྱིར་ཚོགས་གཉིས་སྔོགས་པ་ལ་ཤིན་ཏུ་ཟབ་པའི་
གདམས་ངག་ཁྱད་པར་ཅན་ནི་མཎྜལ་ལ། དང་པོ་འབྱོར་ཅི་མཆིས་ཡིད་སྤྲུལ་ལྷར་བཅས་ནོ༔ཐར་ལམ་སྒྲུབ་པའི་རྟེན་བཟང་སྒྱུ་མའི་ལུས༔ 

༄༅།  །མ་ལུས་དྲག་པོའི་དཀྱིལ་འཁོར་ལྷ་ལ་འབུལ། ཞེས་པ་ལ། བསོད་ནམ་ཚོགས་སྡུད་པ། ཡེ་ཤེས་ཚོགས་སྡུད་པའི་མཎྜལ་
གཉིས། དང་པོ་ལ། སྒྲུབ་པ་དང་། མཆོད་པ་གཉིས། དང་པོ་མཎྜལ་གྱི་རྒྱུ་སྒྲུབ་པ། རང་མཁོས་ཀྱིས་ལྕོག་ཚོད་ཀྱིས་རིན་གྱིས་མགུ་བར་བྱས་
པའི་གསེར་མན་ཆད། ས་ཡན་ཆད་ལས་བྱས་པ་སྐྱོན་མེད་པ་སྒྲོས་གཙང་བ། བྱི་དོར་གྱིས་གཟུགས་བརྙན་འཆར་བ་དང་། ཚོམ་བུའི་རྒྱུ་
ཡང་དེ་ལྟར། བ་བྱུང་དང་དྲི་ཞིམ་པོའི་སྤོས་ཆུ་བཅས་ཉར་ཚགས་བྱ། མདུན་དུ་རྟེན་དྲུང་མཆོད་པ་ཅི་འབྱོར་བཀོད། ཚོགས་ཞིང་སྐྱབས་
ཡུལ་ལྟར་གསལ་ལོ། གཉིས་པ་མཆོད་པ་ནི། དངོས་འབྱོར་ ཚོགས་སྔོགས་མི་ཟད་གཏེར་གྱི་དངོས་གྲུབ་སྩོལ༔ ཞེས་པས། ཚོམ་
བུ་སོ་བདུན་པ་ཕྱག་ལེན་ལྟར་བཀོད་དོ། དམིགས་པ། མཎྜལ་གྱི་རྒྱུ་དབང་ཆེན་གསེར་གྱིས་གཞི་ནས། ལྷ་མའི་ལོང་སྤྱོད་ཀུན་གྱི་བར་དེ་

དེ་ལྟར་ཡོད་པར་མོས་པ་ལས་མི་ཡེང་བ་དངོས་འབྱོར་དེ་རྣམས་ལ་ཡིད་སྤྲུལ་གྱི་ནམ་མཁའ་གང་བར་བྱ། དག་འདོན་གྲངས་བསགས་
དུས། ཚོམ་བུ་བདུན་པ་ཁོ་ན་གླུགས་པའོ། ཡུལ་བླ་མ་སྤྲུལ་པའི་སྐུར་གྱུར་པ་ལ་གླིང་བཞི་རི་རབ་སོགས་ཀྱི་མཎྜལ་འབུལ༔ ཐར་ལ་སྒྲུབ་པའི་
རྟེན་ལྷའི་ལུས་ཀྱིས་ཀྱང་མི་འགྲན་པའི་དལ་འབྱོར་གྱི་ལུས་བཟོད་སྒྱུ་མའི་ལུས་ལ། གཉེན་བཤེས་འཁོར་ཚོགས་རྟ་ནོར་སོགས་བཅས་པས་
ཀུན་བརྒྱན་རེ་རེ། བླ་མ་ལོང་སྤྱོད་སྔོགས་པའི་སྐུར་བཞེངས་པ་ལ། རང་གི་ཕུངས་ཁམས་སྐྱེ་མཆེད་བཅས་པ་འབུལ། ཚོགས་སྔོགས་ཏེ་
མི་ཟད་ནམ་མཁའ་མཛོད་ཀྱི་གཏེར་ལ་ལོང་སྤྱོད་པའི་དངོས་གྲུབ་སྩོལ་ཞེས་པའི་གསོལ་བ་བཏབ། གཉིས་པ་ཡེ་ཤེས་ཀྱི་ཚོགས་བསྡུད་
པའི་མཎྜལ་ནི། མ་ལུས་ཞེས་པའི་ཟུར་གྱིས་བསྟན་དེ། བླ་མ་ཆོས་ཀྱི་སྐུ་འཕགས་པ་རྣམས་ཀྱང་གཞལ་བར་མི་ནུས་པའི་བདག་ཉིད་ཆེན་པོ་

༄༅།  །ལ། རང་གི་རིག་པའི་ཡེ་ཤེས་འཁོར་བཅས་ཀུན་གྱི་བྱེད་པོ་རྒྱན་དེ་དག་གིས་ལྷུན་གྱིས་གྲུབ་པ་རྩལ་རྣམ་པར་ཤེས་པའི་
ཚོགས་བརྒྱད་དང་བཅས་ཕུལ་བྱ་ཕུལ་བྱེད་ཕུལ་ཡུལ་དང་བྲལ་བའི་གློང་ཆེན་པོ་གཅིག་དུ་འདུས་པ་ལ་ཕུལ་བའི་མིང་དུ་གདགས་པ་ཙམ་
གྱིས་དོན་དྲན་བཞིན་དུ་བཞག་པའོ། བླ་མ་ཆོས་ཀྱི་སྐུར་བཞེངས་པ་ལ་རང་རིག་པ་ངོ་བོ་འབུལ་བར་སེམས་སྦྱང་༔ དང་པོས་རྒྱུ་བསོད་ནམས་ཀྱི་
ཚོགས་དང་༔ ཕྱི་མས་འབྲས་བུ་ཡེ་ཤེས་ཀྱི་ཚོགས་སྔོགས་པའོ། དེ་ལྟར་བརྩོན་པས་མཆོད་སྦྱིན་བྱེད་པའི་ནོར་ཕྱུགས་པོས་དགོས་མེད་དེ།
བསོད་ནམས་ཀྱིས་ཚུལ་ཁྲིམས་དག་སྟེ་དཔེ་ལུས་ངག་གི་ཉེས་སྤྱོད་དག་ཡེ་ཤེས་ཀྱིས་ཉོན་མོངས་གི་མགོ་ནོན་ཏེ་སེམས་ཀྱི་རྟོག་ངན་དག་
གནས་ལུགས་མཐོང་བ་ཤེས་རབ་ཆེན་པོ་ནས་སྲིད་ཉོན་ཅ་སྦུར་ལ་མེ་གཏང་བ་ལྟར་གྱུར་ཏེ་ཚེ་འདིར་ཆོས་ཟད་ཆེན་པོ་ལ་སྐྱེལ་ལོ། དེ་བས་སྔགས་

པར་ཁས་འཆི་སྟེ་རང་རྒྱུད་དུ་ཚེ་འདིའི་ཞེན་པ་སྲབ་བཞག་པ་ཡིབ་སྟེང་ལ་བ་ཆེན་པོས་མི་ཚེ་སྟོང་ཟད་དུ་བཅུགས་པའི། མཆོད་སྦྱིན་བྱེད་ཟོལ་
ཀྱིས་མི་ཁ་བཅས་པ་བས། བྱ་བ་བཏང་བའི་ཕྱིར། དབེན་གནས་སུ་བཅའ་ཀ་བསྙུད་སྟེ་འདི་ལ་འབད་ན་ཚེ་འདིར་སོས་དལ། ཚོགས་གཉིས་
སྔོགས་མྱུར། སེར་སྣ་སྐྱེ་ཡུལ་མ་བྱུང་བས་ཡུལ་འདོན་སླབ་འདི་ལྟ་བུ་བསྟན་པས་སྟོན་པ་ཐབས་མཁས་ཐུགས་རྗེ་ཅན་ཟེར་བ་ཡིན་ནོ། གཉིས་
པ་སྡིག་སྒྲིབ་སྦྱངས་བ་ལ། ཧཱུྃ་ འགྲོ་རྣམས་སྒྲོལ་ཕྱིར་བརྩེ་བ་ཐུགས་རྗེའི་སྐུ༔ རྒྱུ་ཡི་ཧཱུྃ་དམར་འདུས་པའི་བསྐུལ་དོན་ལས༔ ཧེ་རུ་ཀ་དམར་
པདྨ་ར་གའི་མདངས༔ ཞལ་གཅིག་རྡོ་རྗེ་དྲིལ་བ་འཛིན༔ སྣ་ཚོགས་དར་དང་རིན་ཆེན་རྒྱན་གྱིས་སྤྲས༔ ཐུག་ཀར་རིག་པ་རྡོ་རྗེའི་ལྟེ་བར་
ཧཱུྃ༔ གསང་བ་སྙིང་པོ་འཁོར་བའི་ངོ་བོར་བསྒོམ༔ ཨོཾ་བཛྲ་ཧེ་རུ་ཀ་ས་ཏྭ་ས་མ་ཡཱ༔ ཅེས་སོགས་ བཛྲ་ཧ་རུ་ཀ་ས་ཏྭ་ཨ༔ རང་སྣང་རྡོ་རྗེ་རིགས་

༄༅།   །འདུས་ཧཱུཾ་ཡིག་དམར། རང་སྣང་ལྷ་ལ་ཡེ་ཤེས་རང་གི་སེམས༔དབྱེར་མེད་བདེ་གཤེགས་འདུས་པའི་རིགས་མདངས་
ཀྱི༔ འགྲོ་བའི་སྒྲིབ་གཉིས་དྲི་མ་དག་པར་གྱུར༔ ཞེས་པས། སྟོབས་བཞི་ཚངས་བས་བཤགས་པ་ལ། སྔར་བྱས་གྱི་སྡིག་པ་སྒོ་དྲུག་གིས་བསྡུས་
ཏེ་དྲན་དུ་བཅུག དེ་ལ་རྣམ་སྨིན་ངན་སོང་གི་སྡུག་བསྔལ་འབྱུང་བས་ཁོང་དུ་དུག་སོང་བ་ལྟར་འགྱོད་པ་མ་སྐྱེས་ཀྱི་བར་དུ་སེམས་སྦྱང་བ་ན་སུན་འབྱིན་
པའོ། དེ་དག་པའི་ཐབས་དྲན་ནས་རྟེན་བླ་མ་གསང་ཆེན་རིགས་གཅིག་གི་བསྐྱེད་རིམ་ལ་འཇུག་ཏེ་བྱང་བར་ཡིད་ཆེས་བསྐྱེད་པ་རྟེན་གྱི་སྟོབས། 
གཉེན་པོ་བདེ་བར་གཤེགས་པ་ཀུན་ཀྱི་ཡང་སྙིང་ཞི་ཁྲོ་རིགས་འདུས་ཧེ་རུ་ཀའི་ཡིག་བརྒྱ་དམིགས་བཟླས་བསྒྲགས་པས་དག་པར་ཡིད་ཆེས་པ་
ཀུན་ཏུ་སྤྱོད་པའི་སྟོབས། དག་པར་གྱུར་ཚེ་སྡིག་པ་གསར་དུ་སྲོག་ལ་བབ་ཀྱང་མི་བགྱིད་པའི་དམ་བཅའ་དྲག་པོ་ལམ་སོར་ཆུད་པའི་སྟོབས་སོ། 

སྒོམ་བཟླས་བྱེད་ཚུལ་ནི། ལྷ་སྒོམ་པ་སྔགས་བཟླ་བ་དམིགས་པའི་འཕྲོ་འདུ་བསྐྱར་བའོ། དང་པོ་ལྷ་སྒོམ་པ་ནི། འགྲོ་བ་སེམས་ཅན་རྣམས་ཐར་
པ་ལ་འགོད་ཕྱིར་བླ་མ་དབང་དྲག་པདྨས་བརྩེ་བ་ཆེན་པོའི་ཐུགས་རྗེའི་སྣང་བ་རྒྱུའི་ཧཱུྃ་དམར་དུ་ཤར། འོད་ཟེར་གྱིས་རྒྱལ་བ་རྣམས་ཀྱི་ཐུགས་རྒྱུད་
བསྐུལ། བྱིན་ནུས་འདུས། སེམས་ཅན་གྱི་ལས་ཉོན་གྱི་སྒྲིབ་པ་སྦྱངས་དོན་གཉིས་མངོན་དུ་བྱས་ཏེ་འདུས་པ་ལས། རྡོ་རྗེ་སེམས་དཔའ་སྐུ་
མདོག་ཐུགས་རྗེས་ཆགས་ཤིང་སོ་སོར་རྟོག་པའི་རང་མདོག་དམར་པོ། ཆོས་སྐུ་ཐིག་ལེ་ཉག་གཅིག་གི་ཞལ་གཅིག་ཐབས་ཤེས་ཟུང་དུ་འཇུགས་
པའི་ཕྱག་གཉིས། གཡས་པས་རྡོ་རྗེ་རིག་པ་ཡེ་ཤེས་ལྔ་མཚོན་པ་ཐུག་དཀར་གཏོད་པ། གཡོན་པས་དབྱིངས་དང་ཡེ་ཤེས་ཟུང་འཇུགས་པ་
མཚོན་པའི་དྲལ་བུ་དཀུར་བརྟེན་པ། འཁོར་བ་རྒྱན་དུ་ཆེ་བའི་དར་གྱི་གོས་ལྔ་རིན་པོ་ཆེའི་རྒྱན་བརྒྱད་ཀྱིས་བརྒྱན་པ། སྲིད་ཞིའི་མཐའ་གཉིས་ཀྱིས་

༄༅།   །མ་གོས་པའི་བརྡར་ཞབས་གཉིས་རྒྱལ་པོ་རོལ་པའི་སྟབས་སུ་བཞུགས་པ། དངས་གསལ་སྒྲིབ་གཡོགས་དང་བྲལ་བ་ཤེལ་དམར་གྱི་བུམ་པ་ལྟ་བུ། 
འཁོར་བའི་སྐྱོན་གྱིས་མ་གོས་ཤིང་ཡེ་ཤེས་རང་གསལ་དུ་གནས་པ་མཚོན་པའི་པད་ཟླའི་གདན་ལ་བཞུགས་པ། ཐུགས་ཙིཏྟའི་ནང་ཁོད་དུ་ཟླ་གདན་ལ་རྡོ་རྗེ་རྩེ་ལྔ་དང་། དེའི་
ལྟེ་བར་ཟླ་གདན་དབུས་སུ་ཧཱུྃ་དམར་པོ་ལངས་སྟབས་ཞལ་མདུན་ངོས་ངོ་བསྟན་པ། དེའི་མདུན་ངོས་ནས་ཧེ་རུ་ཀའི་ཡིག་གེ་བརྒྱ་པའི་སྔགས་ཕྲེང་དམར་པོ་གཡོན་སྐོར་
དུ་སྦྲུལ་འཁྱིལ་པ་ལྟར་བཀོད་པ་གསལ། གཉིས་པ་སྔགས་བཟླ་བ་ནི། དེ་ཉིད་མདུན་གྱི་ནམ་མཁར་བཞུགས་པ་ལ་གསོལ་བ་བཏབ་སྟེ་ཐུགས་ཀའི་སྔགས་ཕྲེང་
ལ་ཀློག་པའི་ཚུལ་དུ་དམིགས་པ་གཏད་དེ་མ་ཡེངས་པར་ཧེ་རུ་ཀའི་ཡིག་བརྒྱ་བཟླས་པའི་སྔགས་ཕྲེང་ལས་རང་སྒྲ་འུ་རུ་རུ་གྲགས་པར་བསམ། ཐུན་མཐར་སྔགས་ཕྲེང་ལས་
བདུད་རྩི་དཀར་པོ་དམར་གྱི་མདངས་ལྡན་བབ་ཏེ་སྐུའི་དན་བརྒྱུད་རང་གི་ཚངས་བུག་ནས་བབ། ལུས་ཀྱི་རྩ་གནས་དང་བཅས་པ་ལ་ཁྱབ་པས་སྡིག་སྒྲིབ་ན་གཉིལ་ཀྱིས་དེད་སྒོ་ཐམས་ཅད་དང་བ་

སྤུའི་བུ་ག་ནས་ཕུད་དེས་འོག་ལས་ཀྱི་གཤིན་རྗེའི་ཁར་སོང་། ཤུལ་བདུད་རྩིས་གང་། ལུས་ཤེལ་བུམ་ལྟར་གསལ་བར་བསམ། བླ་མ་རྡོར་སེམས་ཀྱིས་
ཞལ་འཛུམ་མཛད། ནས་སྡིག་སྒྲིབ་དག་གོ་ཞེས་གནང་བ་བྱིན་པ་ཙམ་ན་རང་ལུས་དེ་ལྟར་གྱུར་བར་བསམ་སྡོམ་སེམས་དྲག་ཏུ་བྱ། །སྒྲིབ་
སྦྱང་སྐྱབས་ཡུལ་མདུན་གྱི་ནམ་མཁར་རྡོ་རྗེ་སེམས་དཔའ་བསྐྱེད་ལ་གསོལ་བ་འདེབས་པར་བསམ་སྦྱང་༔ ཐུག་རྗེས་གཟི་མདངས་
དང་བཅས་ནས་སྤྱི་བོར་བྱོན་པ་ལ་དབང་བཞི་ལེན་པའི་སེམས་སྦྱང་༔ ཧྲིཿ སྐྱབས་ཡུལ་ལྷ་ཚོགས་བླ་མའི་སྐུར་གྱུར་སོགས་ཀྱིས་ལམ་
དབང་། དེ་ནས་བླ་སྙིང་ཁར་བྱོན་རང་སེམས་དང་དབྱེར་མེད་ཀྱི་རང་དམ་ཚིག་པ་དང་ཡེ་ཤེས་པར་གྱུར་པའི་སེམས་སྦྱང་ལ༔ སྡིག་སྒྲིབ་དག་
པའི་ལྟས་མཐོང་བ་འམ། གྲངས་འབྲུ་འབུམ་བཟླ་འོ། གསུམ་པ་དམིགས་པའི་འཕྲོ་འདུ་བསྐྱར་བ་ནི། ཆོས་རྣམས་ཀྱི་རྐྱེན་འདུན་པ་

༄༅།  །ཡིན་པའི་ཕྱིར་། གཉེན་པོ་ལ་ཐེ་ཚོམ་སྤང་། བླ་མ་ལ་ཡིད་ཆོས་པས། ལྷ་སྔགས་གཉིས་པོ་ལ་དྲན་ཤེས་ཁབ་མིག་ཏུ་
སྐུད་པ་ལྟ་བུར་སྒྲིམ་ན། རང་སྣང་ལྷ་བསྐྱེད་པ་དེ་སྔོགས་པར་མཐུན་རྐྱེན་བསྐྱེད་པའོ། དེ་ལྟར་ན་ན་ཚ་བྱུང་ན་ཐོག་མ་ནས་འགྲོ་ལ་གནད་པའི་སྒྲིབ་
པ་དང་༔ དབུལ་ནི་གཞན་ལ་ཕྲོག་པས་སྒྲིབ་པ་དང་༔ གད་ལམ་དུ་མི་འགྲོ་ལ་འཚི་བའི་སྒྲིབ་པ་སྨིན་པར་ངེས་པས་འགྱོད་པས་སེམས་སྦྱངས་
སྟེ་བཤགས་པ་ལ་འབད༔ད་ལྟ་ཡང་ཉམས་པ་དང་འགྲོགས་པས་ཉམས་པའི་གྲིབ་བྱུང་བ། ཟླས་དང་ཞལ་གྱི་ཉམས་པ་ནི་མེད་
པའི་ཕྱིར་རྒྱུན་དུ་སྒོམ་བཟླས་ཀྱིས་ཉི་ཤུ་རྩ་ལྔ་རི་མི་ཆགས་པ་གལ་ཆེའོ། རང་ལ་རང་བཞིན་དང་བཅས་པའི་ཁ་ན་མ་ཐོའི་སྡིག་ལྟུང་ཡོད་
མེད་རྒྱུན་དུ་དཔྱད། བཤགས་པ་འདི་ཁོ་ན་ལ་འབད་ན། སྡིག་སྒྲིབ་དག་ན་ཡེ་ཤེས་འཆར་དེས་མྱུར་དུ་སངས་རྒྱས་པ་ཡིན་ནོ། དེ་ཕྱིར་འདི་ཕྱི་

ཐམས་ཅད་ཀྱི་ཕན་བདེའི་རྩ་བར་ཤེས་ཤིང་། ཞི་ཁྲོ་རབ་འབྱམས་གསང་ཆེན་རིགས་གཅིག་ཏུ་འདུས་པའི་བསྐྱེད་རིམ་ཡིན་པའི་གནད་གོ་ན་འདི་
ཁོ་ན་ལས་སེམས་རྗེས་སུ་མི་འགྲོ་བའི་བདག་བསྐྱེད་པོ་ཏིར་ལངས་པས་ཅི་ལ་ཕན་ནོ་ཙོ་བོའི་འདོན་པས་སངས་རྒྱས་མི་ཐོབ་པ་ལྟར་རོ། དེས་ན་ནམ་
ཤིའི་བར་དུ་ཐུག་དམ་བསྟེན་པ་གལ་ཆེ་བ་རིག་འཛིན་རྒྱུད་པའི་མན་ངག་གོ གསུམ་པ་སྤེལ་བ་ནི། ཧཱུྃ། རང་ཉིད་ཧེ་རུ་ཀ་ཡི་སོགས། སིདྡྷི་ཧྲཱི༔ 
ཞེས་པ། བླ་མའི་བྱིན་བརླབས་སྙིང་ལ་ཞུགས་པ་ན༔ དངོས་གྲུབ་ལག་པའི་མཐིལ་དུ་མཆིས་པ་བཞིན། ཞེས་པས། འདི་སྒོམ་པས་
བྱིན་རླབས་ཀྱིས་རྒྱུད་བརླན་སྟེ། ཁྲིད་ཀྱི་རིམ་པ་རྣམས་སྒོམ་ཙ་ན་རྟོག་ངན་ཤེད་ཆུང་། ཉམས་རྟོགས་སྐྱེ་སླ། ཆོས་མ་ངེས་ཤེས་འདྲོད། སེམས་
ཀྱི་དྭང་སྙིང་བྱེ། ཉམས་ལེན་ལ་བརྟན་པ་ཐོབ་སྟེ་དྲོད་སྐྱེ་བས་གནས་ལུགས་ངོ་འཕྲད་ནས་ཕྱག་རྒྱ་ཆེན་པོའི་དངོས་གྲུབ་ལོ་མྱུར་དུ་རེག་པར་

༄༅།  །བྱེད་དེ། དེ་ལ་མཚན་ཉིད། བསྟེན་ཚུལ། རྣ་འབྱོར་སྒོམ་ཚུལ་དང་གསུམ་ལས། དང་པོ་བླ་མའི་མཚན་ཉིད་ནི། ཉོན་
མོངས་རང་གཟུགས་ཡེ་ནས་དབེན་པ། ཉིད་མཚན་ཀུན་དུ་ལྡེར་པོ་བཞག་པ་བཞིན་གཡོ་འགུལ་མེད་པ། ཟ་འཆགས་མི་དགོས་པ་ཞིག་དང་པོ་
གི་ངུས་འདོད་ཀྱིན་འདུག་ཀྱང་། སངས་རྒྱས་ཀྱི་སྤྲུལ་པ་དེ་སེམས་ཅན་གྱི་ངང་ཚུལ་དང་མཐུན་པ་ཞིག་སྣང་དགོས་ཏེ། ད་དུས་ཀྱི་མ་རྣམས་དང་
བྱེད་སྤྱོད་མཚུངས་པ་འདྲ་མོ་ལ། ཙནྡ་གྱི་སྡོང་པོ་ལ་འཁྲི་ཤིང་དཀྲིས་པས་བསུང་ཙནྡ་གྱི་དྲི་བསྣམ་པ་ལྟར། གཞན་རྒྱུད་དེ་ཐར་པའི་ས་བོན་ཅན་
སད་ཐུབ་པ་ཞིག་ནི་ངེས་པར་དགོས་པ་ལས། སངས་རྒྱས་གཟུགས་སྐུ་དངོས་འདྲ་བ་གདུལ་བྱའི་བསོད་ནམ་གྱིས་སྣང་བ་མ་དག་པ་ལ་མི་མཐོང་
བས་ཡོད་མཐའ་མ་བཀག་ཙམ་མོ། དེ་ཕྱིར་རང་འགྲང་བའི་བཤེས་གཉེན་བརྟག་དཔྱད་སྔོན་དུ་བཏང་ཡིད་ཆེས་པས་བརྟེན་དགོས། བརྟགས་

ཐབས། རྩ་རྒྱུད་ལས། རིགས་པའི་གནས་མཁས་ཡིད་བཞིན་ལྟར༔ ཐོས་རྒྱ་ཆེ་བ་ཕྱི་ཡི་སྟེ༔ འཛིན་ཆགས་ཆུང་བ་ནང་གིའོ། གསང་བ་
གནས་རླུང་ཚུལ་ལྡན་ལ༔ ཡང་གསང་བྱམས་དང་སྙིང་རྗེ་ཅན༔ གང་བསྟན་གདམས་པ་རྒྱུད་ལ་ཕན༔ རྒྱུ་འབྲས་གང་སྨོན་ཡིད་བཞིན་འགྲུབ། 
ཞེས་གསུངས་པས། སྤྱིར་གནས་ལྔའི་རིག་པ་ལ་མཁས་པས། ཕྱི་ནང་གི་ཐེག་པ་མ་ལུས་པའི་ཐོས་རྒྱ་ཆེ་བས་གདུལ་བྱར་གང་འདུལ་སྟོན་པའི་
རེ་བ་སྐོང་བ་ནུར་པོ་ལྟ་བུ་ཕྱི་ཐེག་པ་ཐུན་མོང་གི་བླ་མའི་མཚན་ཉིད། འཁོར་བའི་དཔལ་འབྱོར་ལོངས་སྤྱོད་ལ་གཏིང་ནས་ཞེན་ཆགས་སྤང་བ་གང་
བྱུང་དེས་ཆོག་གིས་སློབ་མ་ཡང་འཛིན་འདོད་སྲེད་ལས་སྐྱོབ་པ་ནང་རྒྱུད་ལུང་མན་ངག་སྟོན་པའི་བླ་མའི་མཚན་ཉིད། གནས་ལུགས་རྟོགས་ཤིང་གདམ་
ངག་གི་དྲོད་ཐོབ་པ་གསང་བ་སྫོགས་ཆེན་སྟོན་པའི་བླ་མའི་མཚན་ཉིད། རྟོག་པ་མཐར་ཕྱིན་ནས་རྩལ་བྱམས་པ་དང་སྙིང་རྗེ་མེ་ལྟར་འབར་བས་ཅི་

༄༅།  །མཛད་གདུལ་བྱའི་དོན་ལས་མ་འདའ་བ། ཡང་གསང་མན་ངག་སྡེ་པ་སྟོན་པའི་བླ་མའི་མཚན་ཉིད་སྟེ། གཙོ་འཁོར་ཕྱི་མ་
གཉིས་པོ་གདམ་ངག་ལག་ཁྲིད་དུ་འདེབ་སྙམ་པ་རྣམས་ཀྱིས་རྩལ་བར་བྱའོ། མདོར་ན་ཐོས་བསམ་སྒོམ་གསུམ་གང་མཁོ་བ་དེ་རང་ལས་ཅུང་ཟད་
མཐོ་ཞིང་རྒྱུད་ལ་གདམས་པས་ཕན་པ་སྟེར་ནུས་པ་དེ་བླ་མ་བརྟེན་ནས་དཔེ་བསྟན་པ་ལག་ལེན་དུ་བཏབ་ན། གང་སྨོན་པའི་བྱང་ཆུབ་དེའི་རྒྱུ་སྒྲུབ་པ་དང་
འབྲས་བུ་ཐོབ་པ་ལ་དཀའ་ཚེགས་མེད་པ་ཡིན་ནོ། དེའི་ཞར་ལ་རང་ལ་སློབ་མའི་མཚན་ཉིད་ཚང་མི་བརྟགས་ཏེ། ཇི་སྐད་དུ། དད་བཙུན་གཏོང་
ཕོད་སྙིང་རུས་ཆེ༔ དམ་གཙང་གཞུང་བཟང་བླ་མར་གུས༔ སྒོ་གསུམ་ཞབས་ཏོག་སྒྲུབ་ནུས་ལ༔ གསང་རྒྱུད་བཅུད་ཀྱི་སྣོད་དུ་བཤད༔ ཅེས་གསུང་
པས། བླ་མ་དང་དཀོན་མཆོག་ལ་མི་བསླུ་བར་ངེས་པའི་ཡིད་ཆེས་པའི་དད་པ་ཐར་པའི་ས་བོན་དང་། གདམ་ངག་ལ་འཇུག་སྤྲོ་དྲག་པོས་སྐད་ཅིག་

ཀྱང་མི་འདོར་བར་འཇུགས་པའི་ཐར་པའི་གྲོགས་བརྩོན་འགྲུས་དང་། ཆོས་ཕྱིར་སྲོག་ལ་བབ་ཀྱང་དངོས་པོའི་གཏོང་ཕོ་ཆེ་བ་ཐར་པའི་སྣ་འདྲེན་དང་། 
ལོ་ཟླ་ཅི་ཙམ་སྒོམ་ཡང་དད་མི་ཐུང་ཞིང་སྒྲུབ་ནུས་པའི་སྙིང་རུས་ཆེ་བ་ཐར་པའི་རྩ་བ་དང་། དམ་ཚིག་ལ་དངོས་ལྐོག་མི་བྱེད་པར་བསླུ་སྡམ་ལ་ནན་
གྱིས་བརྡུང་བ་ཐར་པའི་སྲོག་ཤིང་དང་། མི་གཤིས་བཟོད་པོ་འགྲོགས་ན་བདེ་བ་བལ་ལས་འཇམ་པ་ཐར་པའི་ལུས་དང་། བླ་མ་ལ་སངས་རྒྱས་དངོས་
མཐོང་གིས་སྒོ་གསུམ་གྱིས་བརྐས་སྤྱོད་མེད་པར་གུས་པ་མན་ངག་སྡུད་པའི་སྒོ་དང་། སྒོ་གསུམ་གྱིས་དཀའ་ཡུས་མི་འཛིན་པའི་ཞབས་
རོག་སྒྲུབ་ནུས་པ་དངོས་གྲུབ་ཀྱི་གཡབ་མོ་སྟེ་འདི་དག་ཚད་དམ་བརྟགས། མ་ཚང་ན་བཅོས་ཏེ་གཟབ་པ་གལ་ཆེ། བླ་མ་ལ་མཚན་ཉིད་ཡོད་ཀྱང་
བཅུ་དང་འདྲ། སློབ་མའི་མཚན་ཉིད་སྣོད་དང་འདྲ། སྣོད་མེད་ན་བཅུད་གླུག་ཐབས་བྲལ། དེ་བས་རང་ལ་བརྟགས་པ་ནི་ཅི་ནས་ཀྱང་གལ་ཆེའོ། 

༄༅།  །གཉིས་པ་བརྟེན་ཚུལ་ནི། ཇི་སྐད་དུ། ལུས་ངག་ཡིག་གསུམ་བཀའ་བཞིན་བསྒྲུབ༔ ཞེས་པས། ཆོས་སྒྲུབ་
དུས་ལྟ་ཅི་སྨོས། ཐ་མལ་གྱི་བླ་མའི་ལས་ལའང། ལུས་ཀྱི་སྒོ་ནས་མི་གཙང་འཕྱག་པ་འཁྲུད་པ་ཡོད་དང་། ངག་གི་སྒོ་ནས་ཁྱི་འབོད་པ་དང་ཚུན་དང་།
ཡིད་ཀྱི་སྒོ་ནས་གྲངས་རྩིས་བཏབ་པའི་བསམ་བློ་ཚུན། ཅི་ནུས། ཅི་ལྕོག་གིས་བཀའ་བཞིན་དུ་ཐུགས་ལ་འཐད་པ་ནམ་བྱུང་བརྟགས་ནས་འཐད་པ་
བཞིན་སྒྲུབ་སྟེ་བརྟེན་དངོས་གྲུབ་ཐོབ་ལ། བཀའ་མ་སྒྲུབ་ན་སློབ་དཔོན་བརྙད་པའི་རྩ་ལྟུང་དང་པོ་ཤིན་དུ་ལྕི་བ་དེ་བསགས་ཏེ་རྡོ་རྗེ་དམྱལ་བར་འགྲོ་
འོ། དེས་ན་བླ་མ་ལ་ངོ་ཆེན་པོ་བྱུང་སྙམ་མེད་པར། རང་གི་མདོ་དོན་མི་ཤོར་བའི་རིག་ལ་ཕབ། རྒྱུད་ཐམས་ཅད་ཀྱི་རྒྱལ་པོ་གསང་བའི་སྙིང་པོ་
ལས། བླ་མ་མཉེས་པར་མ་བྱས་ཤིང། དབང་རྣམས་སྫོགས་པར་མ་བྱས་པར། ཉན་པ་ལ་སོགས་རྩམ་པ་རྣམས། འབྲས་བུ་མེད་ཅིང་བརླག་

པར་འགྱུར། ཞེས་གསུངས་སོ། ཆོས་ཀྱི་བདུད་རྩི་ཐོབ་ཀྱང་། བླ་མའི་ཐུགས་དང་འགལ་བ་ནི། བླ་མ་གླ་བ་ལྟ་བུ། སློབ་མ་རྔོན་པ་ལྟ་བུ་
གདམ་ངག་གླ་རྩི་ལྟ་བུར་རྡོ་རྗེ་དམྱལ་བའི་སྒོ་འཕར་ཕྱེ་བའོ། དེའི་རྒྱུད་པ་བྱུང་ངོ་ཅོག་དང་བཅས་ཏེ། དམ་སྲི་བྲེད་ཐག་མཐུད་པ་ཁོ་ནིར་འགྱུར་
རོ། རྩ་རྒྱུད་ལས། བསྐྱེད་རྫོགས་སྙིང་པོའི་གསང་བཅུད་འདི༔ སྣོད་ངན་འཆོལ་བར་འཐོར་སྲིད་ན༔ འདི་ཕྱི་བསྟན་པའི་ཕུང་འདྲེ་སྟེ། 
རླུང་ཕྱེ་ཙམ་ཡང་བསྒྲགས་མི་རུང་༔ ཞེས་སོ། གསུམ་པ་བླ་མའི་རྣལ་འབྱོར་སྒོམ་ཚུལ་ནི། བསྐྱེད་པ་དང་། གསོལ་བ་འདེབས་པ། དབང་
བཞི་ལེན་པ། དེ་ལ་ཚིག་སྟོན་པ་དང་བཞི་ལས། དང་པོ་བསྐྱེད་པ་ནི། ཧཱུྃ་ རང་ཉིད་ཧེ་རུ་ཀ་ཡི་སྤྱི་བོར་བླ་མའི་སྐུ༔ ཆོས་དབྱིངས་ཡེ་ཤེས་
རབ་འབར་ངོ་བོར་བཞེངས༔སྣང་སྟོང་ཐབས་ཤེས་ཕྱག་རྒྱ་ཆེན་པོར་སྦྱོར༔ གང་འདུལ་ཕྱག་མཚན་ཡོན་ཏན་རྒྱན་ཏུ་འཆར༔ སྤྱི་བོར་

༄༅། །སྣང་མཐའ་ཐབས་ཤེས་གཉིས་མེད་རོལ། ཞེས་པ། རང་ཉིད་རྒྱུ་རྡོ་རྗེ་སེམས་དཔའ་ཧེ་རུ་ཀ་དམར་པོ་སྔར་ལྟར་གསལ་
བའི། མདུན་གྱི་ནམ་མཁར་བླ་མ་ཡེ་ཤེས་རབ་འབར་ཞག་གཅིག་ཕྱག་གཉིས་པ། དེའི་སྤྱི་གཙུག་ཏུ་ཆོས་སྐུ་རྒྱལ་བ་སྣང་བ་མཐའ་ཡས་དམར་པོ་རྒྱན་
མེད་མཉམ་བཞག་སྐྱིལ་ཀྲུང་རང་འོད་ཀྱི་ཡུམ་དང་སྦྱོར་བ་གསལ་དེའི་སྟེང་གི་ཆར་རྒྱུད་པའི་བླ་མ། བར་གྱི་ཆ་ལ་ཡི་དམ་ལྷ་ཚོགས། འོག་ག་ཆ་ལ་དཔའ་
བོ་མཁའ་འགྲོ་ཆོས་སྐྱོང་སྲུང་མ་རྣམས་སྤྲིན་གཏིབ་པ་ལྟར་བསྐྱོད་དོ། གཉིས་པ་གསོལ་བ་འདེབས་པ་ནི། སྔར་སྐྱབས་འགྲོའི་སྐབས་ལྟར་བློ་
གཏད་ལིང་བསྐུར་གྱིས་མ་ཡེངས་བར། ཧྲཱིཿ འོག་མིན་བདེ་ཆེན་དབང་གི་ཕོ་བྲང་ནསཿ འདུས་པ་ཀུན་གྱི་གཙུག་རྒྱན་སྣང་མཐའ་ཡསཿ 
ཆོས་སྐུའི་འཁོར་ཚོགས་བཅས་ལ་གསོལ་བ་འདེབསཿ ཀ་དག་ཆོས་སྐུ་དགོངས་པའི་དངོས་གྲུབ་སྩོལཿ རང་བཞིན་མ་འདྲེས་གསལ་སྣང་

ལོང་སྤྱོད་སྫོགསཿ ཚེ་དང་ཡེ་ཤེས་དཔག་མེད་གར་གྱི་དབངཿ སེམས་དཔའ་ཚེ་བདག་བཅས་ལ་གསོལ༴ ལྷུན་གྲུབ་འཆི་མེད་ལོང་སྐུའི་༴
གང་འདུལ་མཛད་པ་ནམ་མཁའི་གར་ཁྱབ་ཀྱིཿ ཕྲིན་ལས་སྣ་ཚོགས་སྤྲུལ་བསྒྱུར་པདྨ་འབྱུངཿ ཞི་ཁྲོག་བསྒྱུར་མཆོག་ལ༴ ཞི་རྒྱས་དབང་
དྲག་མཐུ་སྟོབས༴ སྐུ་གསུམ་སྟོན་པའི་གསང་ཆེན་ཡེ་ཤེས་བཅུདཿ བཀའ་ཡི་བསྡུད་པ་ཌཱཀྐིའི་གཙོ། བདེ་ཆེན་རྒྱ་མཚོ་འི་ཞབས་ལ་
བདེ་སྟོང་ཟུག་འཇུག་བཅུད་ཀྱི༴ རྗེ་འབངས་དབུས་ན་གཟིགས་པའི་ལོ་ཙ་བཿ ཡ་མཚན་ཆོས་རྣམས་བཀའ་བབ་རྗེས་གནང་བའིཿ དཀོན་
མཆོག་འབྱུང་གནས་ཞབས་ལ༴ ཟབ་རྒྱའི་བཅུད་རྣམས་མ་ལུས༴ ཨུ་རྒྱུན་ཆེན་པོའི་སྨོན་ལམ་གཏད་རྒྱའི་མཐུས། གྲངས་མེད་ཟབ་
ཆོས་སྤྱད་པའི་ཆོས་རྒྱལ་ཆེཿ གཏེར་བདག་སྤྲུལ་པའི་སྐུ་ལ༴ ཡོངས་སྫོགས་གསང་སྔགས་བཅུད་ཀྱིཿ སྨོན་ལམ་དབང་གི་གསང་སྔཊ་

༄༅། །དཀྱིལ་འཁོར་དུཿ འཇུག་པ་གཅིག་གའི་འཛིན་སྤེལ་གང་འདུལ་གྱིཿ 
བཀའ་བབ་ཆོས་བདག་རྣམས་ལ༴ མཁའ་མཉམ་འགྲོ་བ་འདྲེན་པའི༴  གསང་སྔགས་རྒྱུད་ལུང་མན་ངག་སྙིང་པོ་ཡིཿ རིམ་གཉིས་དཀྱིལ་
འཁོར་ཀློང་དུ་རྗེས་འཛིན་པའིཿ དྲི་ཆེན་བླ་མའི་ཞབས་ལ༴ ཡོངས་སྫོགས་བླ་མའི་ས་མཆོག༴ སྣང་སྲིད་དག་པ་ལྷའི་དཀྱིལ་འཁོར་དུ་᫷ བླ་མེད་
ཡེ་ཤེས་འདུས་པའི་ཧེ་རུ་ཀཿ ཆེ་མཆོག་དྲག་པོ་རྩལ་ལ༴ ཕུན་ཚོགས་གྲུབ་པ་བརྒྱད་ཀྱི༴ པདྨས་ལེགས་ཉེས་མཚན་མར་བཀའ་བསྒོས་པའིཿ 
ཚུལ་འཛིན་བསྒྲུབ་ལ་ལུས་དང་གྲིབ་ལྟར་དུཿ ཟབ་གཏེར་སྲུང་མ་རྣམས་ལ༴ ཅི་འདོད་བསྒྲུབ་པའི་མཐུན་རྐྱེན་དངོས་གྲུབ་སྩོལཿ ཧྲཱིཿ 
སངས་རྒྱས་ཀུན་འདུས་འགྲོ་མགོན་བླ་མ་རྗེཿ གསང་སྔགས་རྒྱུད་རྒྱལ་ཐེག་ཆེན་བཅུད་འདུས་པའིཿ ཡེ་ཤེས་རབ་འབར་བཀའ་གསང་འཛིན་

པ་བོཿ ཟབ་ལམ་ཐེག་ཆེན་གསང་སྒོ་དེ་དབྱེ་འཚལཿ འོག་དཔག་མེད་མགོན་ཐུགས་བཅུད་འདུས་པའི་རྒྱུད། ཚེ་གཅིག་སངས་རྒྱས་འགྲུབ་
པ་ཟབ་མའི་ལམཿ ཆོས་སྐུ་བདེ་བ་ཆེན་པོའི་དངོས་གྲུབ་མཆོགཿ བཀའ་གསང་གཉེན་པོ་བདག་ལ་སྩལ་དུ་གསོལ། བསྐྱེད་སྫོགས་འབྲུའི་ལ་
སྦྱོར་ཡན་ལག་གིསཿ ལུས་ཅན་འགྲོ་བའི་ཟུག་རྔུ་འབྱིན་པ་དངཿ ཐམས་ཅད་སྨིན་གྲོལ་ལམ་གྱི་སར་སྦྱང་ནསཿ འགྲོ་འདྲེན་དེད་དཔོན་བཀའ་
གསང་བདག་ལ་སྩོལཿ ཧཱུྃ་ཧྲཱིཿ འོད་དཔག་མེད་མགོན་པདྨ་ཐོད་ཕྲེང་སྩལཿ ཞི་དང་ཁྲོ་བོའི་གང་ལ་གད་འདུལ་གྱིསཿ མཐུ་སྟོབས་གདུལ་
བྱ་དེ་བཞིན་བདག་ལ་རྩོལཿ ཁྱེད་དང་ཕིན་ལས་མཉམ་པའི་དངོས་གྲུབ་རྩོལཿ ཨོཾ་ཨཱཿཧཱུྃཿ བཛྲ་གུ་རུ་པདྨ་སིདྡྷི་ཧཱུྃཿ  ཨོཾ་ཨཿཧཱུྃ་ཨ་རྩི་ནི་ 
རྩིག་ན་མ་བྷ་ག་ལྦ་ཏེ་ཧཱུྃ་ཧཱུྃ་ཕཊཿ ཨཱཿཧཱུྃ་ཧཱུྃ་ཕཊཿ ཀཱ་ཡ་སིདྡྷི་ཨོཾཿ ཝཱཀྐ་སིདྡྷི་ཨཱཿ ཙིཏྟ་སིདྡྷི་ཧཱུྃཿ སརྦ་ཀརྨ་སིདྡྷི་ཧྲཱིཿ གསུམ་པ་དབང་

༄༅། །བཞི་ལེན་པ་ནི། སྐྱབས་སེམས་ཐུན་མོང་སྡོམ་པ་དང་། བླ་མའི་གནས་གསུམ་ཏུ་རྡོ་རྗེ་གསུམ་གྱི་རང་བཞིན་འབྲུ་
གསུམ་གནས་པ་ལས་འོད་ཟེར་དཀར་དམར་མཐིང་གསུམ་འཕྲོས་རང་གི་གནས་གསུམ་དུ་ཐིམ་པས། དབང་བཞི་ཐོབ། སྒྲིབ་པ་བཞི་དག་
སྐུ་བཞི་ཐོབ། རིག་འཛིན་བཞིའི་ས་ནོན་པར་བསམ་ལ། ལམ་དབང་བླང་བ། ཧཱུྃ་ཧྲཱིཿ ཡེ་ཤེས་རྩེ་མོ་རྣམ་རོལ་པའིཿ སློབ་དཔོན་ཁྱེད་ཉིད་
དགོང་སུ་གསོལ། བྱང་ཆུབ་ཆེན་པོའི་ཚུལ་སྟོན་པཿ མགོན་པོ་ཆེན་པོ་བདག་རྩལ་ལོཿ དེ་ཉིད་དམ་ཚིག་རིམ་པ་དངཿ བྱང་ཆུབ་སེམས་ཀྱང་
བདག་ལ་རྩོལཿ སངས་རྒྱས་ཆོས་དང་དགེ་མདུན་ཏེཿ སྐྱབས་གསུམ་དག་ཀྱང་བདག་ལ་རྩོལཿ ཐར་པ་ཆེན་པོའི་གྲོང་མཆོག་ཏུ་᫷ མགོན་
པོས་བདག་ཉིད་གཞུག་ཏུ་གསོལཿ ན་མོ་ བདག་དང་མཐའ་ཡས་སེམས་ཅན་རྣམསཿ དབང་དྲག་པདྨར་སྐྱབས་སུ་མཆིཿ དོན་སོད་

སྡུག་བསྔལ་སྦྱང་ཏུ་གསོལཿ འཁོར་བིའི་འཁྲུལ་འཁོར་བཟློག་ཏུ་གསོལཿ  ཧཱུྃ་ མགྱུར་འགྲོ་བ་ཐ་དག་ཀུནཿ དྲག་པོའི་གོ་འཕང་ཐོབ་བྱའི་
ཕྱིརཿ བདག་ཉིད་དྲག་པོའི་སྒོར་ཞུགས་ནསཿ འགྲོ་བའི་དོན་ལ་རྩོན་པར་བྱཿ ཤེས་རབ་དགྱེས་པར་རོལ་པ་ཡིཿ རྡོ་རྗེ་སློབ་དཔོན་དགོངས་སུ་
གསོལཿ དུས་འདི་ནས་བཟུང་བྱང་ཆུབ་བརཿ དཀོན་མཆོག་གསུམ་བཟུང་མི་བཏང་ངོཿ རྡོ་རྗེ་རིགས་ཀྱི་དམ་ཚིག་ཏུཿ རྡོ་རྗེ་དྲིལ་བུའི་
ཕྱག་རྒྱ་དང་᫷ བྱང་ཆུབ་སེམས་ནི་སྤང་མི་བྱཿ རིན་ཆེན་རིགས་མཆོག་ཆེན་པོ་ཡིསཿ དམ་ཚིག་ཡི་དུ་འོང་བ་ལཿ ཉིན་རེ་བཞིན་ཏུ་དུས་དྲུག་
ཏུཿ སྦྱིན་པ་རྣམ་བཞི་རྟག་ཏུ་སྦྱིནཿ པདྨའི་རིགས་མཆོག་དག་པ་ཡིཿ ཕྱི་ནང་གསང་བཞི་སྡོམ་པ་གསུམཿ ཐེག་པ་གསུམ་དང་ཆོས་རྣམས་
བཤདཿ ལས་ཀྱི་རིག་ཀྱི་དམ་ཚིག་ཏུ་᫷ སྡོམ་པ་ཐམས་ཅད་ལྡན་པ་ནིཿ ཡང་དག་ཉིད་དུ་བཟུང་བར་བགྱིཿ མཆོད་པའི་ལས་ཀྱང་ཅི་ནུས་

༄༅། །བགྱིཿ བྱང་ཆུབ་སེམས་ཀྱང་བླ་ན་མེདཿ དམ་པ་བདག་གིས་བསྐྱེད་བྱས་ནསཿ བདག་གིས་སྡམ་པ་མ་ལུས་
བཟུངཿ མ་བསྒྲལ་བ་རྣམས་བསྒྲལ་བ་དངཿ མ་གྲོལ་བ་རྣམས་དགྲོལ་བ་དངཿ དབུགས་མ་ཕྱིན་རྣམས་དབུགས་དབྱུགས་ཞིངཿ 
སེམས་ཅན་མྱ་ངན་འདས་ལ་འགོདཿ ཧྲཱིཿ སྐྱབས་ཡུལ་ལྷ་ཚོགས་བླ་མའི་སྐུར་གྱུར་ཏེཿ ཕྱོགས་བཅུའི་སངས་རྒྱས་རྒྱུད་སྡེའི་
དཀྱིལ་འཁོར་ལྷཿ མདོ་རྒྱུད་གསུང་རབ་ཀུན་གྱི་བཅུད་འཛིན་པའིཿ རིགས་འདུས་མཚན་ལྡན་བླ་མར་གསོལ་བ་འདེབསཿ སྨིན་
གྲོལ་མངོན་སྫོགས་གྲུ་བའི་དངོས་གྲུབ་སྩོལཿ རིག་འདུས་དཀྱིལ་འཁོར་འབྲུ་གསུམ་འོད་ཟེར་གྱིསཿ ནུས་པའི་བྱིན་རླབས་བདག་
གི་སྒོ་གསུམ་ཐིམཿ བུམ་དབང་གསང་དབང་ཤེས་རབ་དབང་ཐོབ་ནསཿ ཀུན་འདུས་བདག་ལ་ཐིམ་སྟེ་ཚིག་དབང་ཐོབཿ ཨོཾ་ཨཿཧཱུྃ་ཧྲཱིཿ

ཧཱུྃ་ཧྲཱིཿ བདག་ཉིད་ཡེ་ཤེས་རབ་འབར་ཡབ་ཡུམ་ལཿ རྟོག་པའི་མཚན་མ་བར་མ་ཆོད་བྱ་ཞིངཿ དག་གི་འཕྲོ་འདུའི་གསང་སྔགས་
ནུས་པ་བསྐུལཿ ཡིག་དབང་གང་ཤར་རང་གྲོལ་ཡོངས་མེད་ཀྱིསཿ  བསྐྱེད་སྫོགས་དབྱེར་མེད་ལམ་དུ་ཁྱེར་བར་བྱཿ དེ་ལྟར་སྔགས་སྡམ་
སྨིན་གྲོལ་རིམ་གཉིས་ཀྱིཿ འདུན་པ་ཟབ་མོ་ལམ་ཁྱེར་བའི་མཐུསཿ མཐོང་ཐོས་དྲན་རེག་འགྲོ་བའི་སྒྲིབ་ཞི་ནསཿ ཀུན་ཀྱང་བདེ་ཆེན་དག་
བའི་སར་དྲོངས་ཤོགཿ བར་བརྗོད་ཅིང་ སིདྡྷི་དང་། ཨ་རྩིག་འབུམ་ཕྲག་བཞི་བཟླ། ཐུན་བསྡུ་བའི་ཚེ་། སྣང་མཐའ་རབ་འབར་ལ། དེ་ཉིད་
སྤྱི་བོར་བྱོན་པ་ལ་སེམས་འཛིན། དེ་ནས་སྙིང་ཁར་བྱོན་ནས་བཞུགས་པ་ལ་རང་སེམས་དང་དབྱེར་མེད་དུ་བསྲེལ་བཞག་སྟེ། བླ་མའི་རྣལ་
འབྱོར་གྱི་སེམས་སྦྱང་ནིཿ གསོལ་བ་འདེབས་པའི་རྟེན་མདུན་གྱི་ནམ་མཁར་བསྒོམ་པ་ལ་སེམས་སྦྱང་᫷ བླ་མའི་དཀྱིལ་འཁོར་དུ་དབང་

༄༅། །བཞི་ལེནཿ དེ་ནས་བླ་མ་སྤྱི་གཙུག་ཏུ་སྒོམ་ལ་སེམས་འཛིནཿ  དེ་ནས་སྙིང་ཁར་སྒོམ་ལ་སེམས་སྦྱང་བའོཿ ཞེས་སོ། 
བཞི་པ་དམ་ཚིག་ནི། གསང་རྒྱུད་ལས། གཙོ་བོ་སློབ་དཔོན་ལྷ་དང་གྲོགསཿ བདག་ཉིད་དག་པས་མ་ཁྲེལ་བའི་᫷ ཚུལ་དང་མཐུན་པའི་དམ་
བཅའ་བཟུང་᫷ ཞེས་ དམ་ཚིག་གི་གཙོ་བོ་ཉམས་སུ་བླང་བྱིའི་མཐིལ་ནི་མ་ཁྲེལ་བ་གསུམ་དུ་འདུ། རྡོ་རྗེ་སློབ་དཔོན་གྱི་གཟིགས་ཤིང་དགོངས་
རུང་ངོས་ལྐོག་ཐམས་ཅད་དུ་དེས་མི་ཁྲེལ་སྙམ་པའི་གནོང་མི་བསམ་པར་རྒྱུད་དག་པ། ལྷ་དང་མཆེད་གྲོགས་སུས་གཟིགས་ཀྱང་མི་ཁྲེལ་
བ་གཙོ་བོར་རྒྱལ་བའི་ལུང་། ཚད་མའི་བསྟན་བཅོས་ཀྱི་རིག་པ། བླ་མའི་གདམ་ངག་གང་དང་རང་རྒྱུད་རང་གྲིས་ཞུ་དག་བ་གྱིས་ན་མི་
འགལ་ཞིང་ཐམས་ཅད་མཁྱེན་པ་སངས་རྒྱས་ཀྱི་སྤྱན་སྔར་སོན་ཀྱང་གནོང་ཁུར་མི་དགོས་ཤིང་མི་ཁྲེལ་བ་སྟེ་མདོ་གསུམ་མོ། །དེ་ལས་

ཕྱེས་པ་ནི། ཇི་སྐད་དུ། བདག་ཡུལ་ཚུལ་རྣམས་སྒོ་ཕྱེས་ནསཿ རྩ་བ་སྐུ་གསུང་ཐུགས་ཉིད་དོཿ ཤེས་སྤྱོད་སྒྲུབ་བྱ་དངས་བླང་དངཿ མི་སྤང་
བ་སོགས་ལྔ་ལྔ་ཡིསཿ རྩ་བ་ཡན་ལག་དང་བཅས་དྲུངཿ ཞེས་རྒྱས་པས། རྩ་ལྟུང་དེ་དག་ལ། བྱེད་པོ་རང་འདུ་ཤེས་མེད་པ་དང་། འཁྲུལ་
པ་སོགས་མ་ཡིན་པར་སེམས་རྣལ་དུ་གནས་པས། ཡུལ་བླ་མ་དང་མཆེད་ལྟུ་མ་ནོར་མ་འཁྲུལ་བ་ལ། ཚུལ་ངས་སྨྲས་སྐུར་འདེབས་སོགས་
ཕ་རོལ་པོས་གོ་བར་གྱུར་པ་དེ་ལྟ་བུའི་ལྟུང་བའི་འབྱུང་སྒོ་ཤེས་པར་བྱའོ། རྩ་བ་སྐུ་གསུང་ཐུགས་ཀྱི་དམ་ཚིག་དགུ་གསུམ་ཉེ་ཤུ་རྩ་བདུན། 
ཡན་ལག་དམ་ཚིག སྤྱད་བྱ་ལྔ། མི་སྤང་བ་ལྔ། དང་བླང་ལྔ་རྣམས་སྤྱོད་པའི་དམ་ཚིག་བཅོ་ལྔ། ཤེས་བྱ་ལྔ་ལྟ་བའི་དམ་ཚིག།བསྒྲུབ་བྱ་
ལྔ་སྒོམ་པའི་དམ་ཚིག་ཉི་ཤུ་རྩ་ལྔ་དེ་དག་ཞིབ་ཏུ་ཤེས་པར་བྱས་ལ་ཉོན་མོངས་ཀུན་དུ་བསྡོ་བགྲངས་བྱའོ། དེ་དག་ཐུན་གྱིས་ཆོད་པ། 

༄༅། །ཞག་གིས་ཆོད་པ། ཟླ་བས་ཆོད་པ། ལོ་གཅིག་གིས་ཆོད་པ།  ལོ་གཉིས་སུ་ཆོད་པ་རྣམས་ལ། ཐུན་འདས་། འགལ་
བ། ཉམས་པ་འདས་པ། རལ་བ་ཞེས་བརྗོད་པ་ཕྱི་རིམ་གྱིས་བཤགས་དཀའ་ཞིང་། ལོ་གསུམ་འདས་ན་གསེར་མི་རུང་བས། དེ་དག་གི་བཤགས་
པ་ཐུན་དྲུག་གི་ལྟུང་བཤགས་དང་། དོང་སྤྲུག་གི་བཤགས་པ་ལ་འབད་དོ། གསུམ་པ། ལམ་ལ་མཚམས་སྦྱོར་གྱི་གདམ་ངག་ལ། བགེགས་
བསྲུང་བ། འདའ་ཀ་མའི་ཉམས་ལེན་གཉིས། དང་པོ་བགེགས་བྲ་སྲུང་བ་ནི། ཐར་ལམ་སྒྲུབ་པའི་རྟེན་བཟང་ལ་གདོན་བགེགས་དང་། 
ཉམས་སད་ཅིང་དྲོད་ཉུལ་བ་རྣམས་ཀྱིས་ལམ་དུ་མི་ལོང་ནས་ཚེ་འི་བར་ཆད་དུ་འགྱུར་བས། དེ་སེལ་བའི་གདམས་པ་ནི། རབ་ཀྱིས་ལྟ་བའི་
གདེངས་བསྐྱེད། འབྲིང་གིས་བྱང་ཆུབ་སེམས་ཀྱིས་བློ་སྦྱང་། ཐ་མས་བསྐྱེད་རིམ་བསྒོམ་པས་བཟློག་སྟེ། ཐ་མའི་ལྟར་ན། རང་ཉིད་ཡི་དམ་

དྲག་པོར་གསལ་བའི་ཐུགས་ཀའི་ཧཱུྃ་དམར་པོ་ལས། ཧཱུྃ་གྲངས་མེད་པ་འཕྲོས། སྣ་བུག་གཡས་ནས་ཕྱིར་ཐོན། འཇིག་རྟེན་ཁམས་
ཐམས་ཅད་གང་ནས་ཧཱུྃ་སྒྲ་ལྡི་རི་རི་བསམ་སྟེ། ངག་ཏུ་ཧཱུྃ་བགྲངས། མཐར་དྲག་པོའི་སྐུར་བསམ། ཡང་ལུས་ཀྱི་ནང་ཐམས་ཅད་ཧཱུྃ་གིས་
གང་བར་བསམ་ལ་ཧཱུྃ་བགྲངས། མཐར་དྲག་པོའི་སྐུར་བསྒོམ་རྗེས་སུ་ཤེས་པ་རང་སོར་གློད་ནས་ཅི་ནུས་སུ་བཞག་པས། ཕྱི་ནང་གི་བར་ཆད་
ཐ་དག་ལས་གྲོལ་བར་འགྱུར། གཉིས་པ་འདའ་ཀ་མའི་ཉམས་ལེན་ནི། བུམ་དབང་གི་འདའ་ཀ་མ་འོད་ཀྱི་གོང་བུ་སྒྲ་ཡིས་འཕོ་བ་། 
རང་ཡི་དམ་བསྐྱེད་རིམ་གསལ་བའི་ལུས་ཀྱི་དབུས་ནས་དབུ་མ་སྔོ་སྐྱ་གསལ་སྒྲིབ་བྲལ་བ་དམར་སྣེ་ཕུག་སྡུག་དང་། ཡར་སྣེ་ཚངས་
བུག་ཏུ་ཁ་བྱེ་བ་རྭ་ཡི་དབྱིབས་ལྟ་བུ་བསྒོམ་པའི། སྙིང་ནང་ཐད་པདྨ་དཀར་པོ་འདབ་མ་བརྒྱད་པའི་ཟེའུ་འབྲུར་འོད་ལྔའི་གོང་བུ་རྒྱ་སྲན་

༄༅། ཙམ་འཕར་ལིང་ལིང་གནས་པ། སྤྱི་གཙུག་ཏུ་སངས་རྒྱས་འོད་དཔག་མེད་བཞུགས་པ་ལ་མོས་གུས་གདུང་ཤུགས་
དྲག་པོས་ཐུགས་རྒྱུད་བསྐུལ་བས་ཐུགས་ཀ་ནས་འོད་ཟེར་དང་ཤར་གྱིས་བྱུབབ་ཐིག་ལེ་ལ་ཕོག་མ་ཐག་དུ་། ཐིག་ལེ་གྱེན་དུ་སོང་། ཐུགས་
ཀར་ཐིམ། ཡང་མར་ཕབ་སྟེ། རྟོགས་སྤྱི་ལྟར་མ་བྱུང་གི་བར་དུ་སྦྱངས། མཐར་སྤྱི་གཙུག་དུ་རྩ་སྒོ་པདྨ་འདབ་བཞིའི་བཀབ་པར་དམིགས་
ལ། ཚེ་སྒྲུབ་ཀྱི་དམིགས་པ་བྱ། དེ་ནས་པདྨ་གཉིས་ཀྱི་བར་དུ་ཐིག་ལེ་འགྲོ་འོང་ལ་དམིགས་པ་སྦྱང་། ནམ་ཞིག་ལས་ལ་སྦྱོར་དུས་སྣང་མཐའི་
ཐུག་ཀར་འཕོ་བ་ལས་ཐུར་དུ་བབ་པའི་དམིགས་པ་བོར་ཏེ། རླུང་དམིག་སེམས་གསུམ་ཚིག་དྲིལ་དུ་གཏད་པ་ཡང་ཡང་བསྐྱར་བས་དག་པའི་
ཞིང་དུ་བགྲོད་པར་འགྱུར་རོ། ངག་འདན་གྱི་རིམ་པ་སྤྲོ་ན་བྱའོ། དེ་དག་གིས་ཚེ་གཅིག་ཏུ་ཉམས་སུ་བླང་བྱའི་ལུས་ཡོང་སུ་སྫོག་པར་བསྟན་

བས་གནད་སེམས་ལ་འདྲིས་ཤིང་ལམ་གྱི་དོ་བོས་ཟིན་ངེས་ཀྱིས་ལག་ལེན་ལ་བཏབ་པ་ནི་གལ་ཆེ། གཞན་དོན་དུ་བཤད་ཀྱང་རང་ལ་ཉམས་མྱོང་
མེད་པའི་ཁྲིད་དེ་ནི། གཞན་གྱིས་ཡང་ཉམས་མི་སྐྱེ། ཆོས་དེ་ལ་འདྲ་ཆོས་ཟེར་བཤད་མཁན་གྱི་རྒྱལ་བཟུང་བ་རྩམ་ལས་བསྟན་པ་ལ་བྱ་བ་ཆེར་
བྱས་པ་མེད་དེ། མདོ་ལས། རང་གི་གཞིས་བསྐྱུར་རོག་ལ་ལས་བསླབ་ཀྱང་། སྟོན་ཐོག་སྨིན་ནས་རང་ལ་མེད་པ་ལྟར། ཤེས་ནས་མ་བསྒོམ་
ཆོས་ཀྱང་དེ་དང་འདྲ། ཞེས་ཀྱང་ཤིང་། རྣལ་འབྱོར་གྱི་དབང་ཕྱུག་མི་ལ་རས་པས། མ་བསྒོམ་བཤད་བའི་ཆོས་དེ་ང་རྒྱལ་ཡིན། མ་གསོས་
རྙེད་པའི་བུ་དེ་ཕུང་འདྲེ་ཡིན། ཞེས་བྱ་ཤིང་། དེ་བས་ན། མཛོད་ལས། ཚུལ་གནས་ཐོས་དང་བསམ་ལྡན་པས། སྒོམ་པ་ལ་ནི་རབ་ཏུ་སྦྱོར་། 
ཞེས་གསང་ཤིང་། དེའི་འོག་ཏུ་བཤད་པས། དཔེར་ན་རང་གིས་ཁྱུང་གྲུབས་ཟིན་པའི་ལག་ལེན་གནད་དེ་བསྟན་ན། གཞན་གྱིས་ཀྱང་ཁྱུང་

༄༅། །ངེས་པར་གྲུབ་པ་དང་། རང་གིས་མ་འགྲུབ་བཞིན་གཞན་ལ་བསྟན་པས་ལག་ལེན་གྱི་གནད་མེ་ངེས་པས་གཞན་གྱིས་
ཀྱང་མི་འགྲུབ་པ་ལྟར་རོ། དེའི་ཕྱིར་སྒམ་ཡུན་ཤེ་དང་སྙོམས་པར་བྱས་ན་བསྟན་པ་དེར་གསལ་བར་བྱས་པས་བྱ་བ་བྱས་པ་ཡིན་ནོ། ཅིའི་ཕྱིར་ན་
མཛོད་ལས་། སྟོན་པའི་དམ་ཆོས་རྣམ་གཉིས་ཏེ། ལུང་དང་རྟོག་པའི་བདག་ཉིད་དེ། དེ་འཛིན་བྱེད་པ་སྨྲ་བྱེད་དང་། སྒྲུབ་པར་བྱེད་པ་ཁོ་ན་ཡིན། 
ཅེས་པས་སོ། རྟོགས་ལྡན་དྲོད་ཐོབ་པས་འཆད་དུ་རུང་ཙམ་ནི་ཆོས་འདི་པའི་ཁྱད་པར་ཏེ་སྔར་བཤད་ཟན་ཏེ། གཉིས་པ་ཐུན་མོང་མ་ཡིན་པ་སྒོས་
ཀྱི་ཉམས་ལེན་ལ། བུང་དབང་། གསང་དབང་། ཤེར་དབང༴ ཚིག་དབང་གི་ཉམས་ལེན་གྲོལ་ལམ་གྱི་རིམ་པ་བཞི་ལས། དང་པོ་ བུམ་དབང་
ཉམས་ལེན་གྲོལ་ལམ་གྱི་རིམ་པ་ལ། བསྐྱེད་པ་ལྷ་ ཟློས་པ་སྔགས། ཏིང་ངེ་འཛིན་དུ་བྱེད་ཚུལ་དང་གསུམ་ལས། དང་པོ་བསྐྱེད་པ་ལྷ་ནི། 

སྐ་ཕྱག་རྒྱའི་རྣ་འབྱོར་སྟེ། སྔོན་འགྲོ་ དངོས་གཞི། རྗེས་ དང་པོ་ སྔོན་འགྲོ་ནི་གང་སྒྲུབ་བྱའི་ལྷ་དང་པོ་བཟུང་བ། དེར་གོམས་པའི་ཐབས་
གཉིས། དང་པོ་གང་སྒྲུབ་བྱ་འི་ལྷ་ངོས་བཟུང་བ་ནི། ལྷ་དང་དངོས་གྲུབ་ནང་དུ་ཚོལ་དགོས་སྟེ། གསང་རྒྱུད་ལས། ཕྱག་རྒྱ་ཆེན་པོའི་དབུས་
གནས་པཿ ཧེ་རུ་ཀ་དཔལ་སྒོམ་པར་བྱཿ ཕུང་པོ་ཡང་ནི་ཧེ་རུ་ཀཿ རྡོ་རྗེ་པདྨོ་ཁམས་སྤིན་ནོ། ཞེས་པས། སེམས་ཀྱི་ངོ་བོ་གདོད་ནས་
དག་པའི་གདངས་ཅིར་ཡང་འཆར་བ་སོ་སོ་རང་གིས་རིག་པའི་ཡེ་ཤེས་ཀྱི་སྙིང་པོ་ཅན་དེ་ནི་ཡེ་ཤེས་རབ་འབར་སྟེ་ཡེ་ཤེས་མ་ལུས་པའི་ངོ་
བོ་ཉིད་རྒྱལ་འགྲོས་མ་བཅོས་མ་བསླད་པ་ཡིན་ཕྱིར་ཕྱག་རྒྱ་ཆེན་པོ་དང་། སྤྲོས་པའི་ཆོས་ཀྱིས་ཡེ་ནས་མ་གོས་པའི་གཤིས་ཡིན་ཕྱིར་
དབུས་གནས་པ་སྨོས་ཏེ། དེའི་རྩལ་དུ་སྣང་བ་ནི། ཕུང་པོ་ལྔ། ཁམས་ལྔ་སོགས་ཆོས་འདི་དག་ཡིན་ལ། དེ་དག་འཁྲུལ་ཆོས་མ་རིག་པ་

༄༅། དང་བྲལ་ན། དྲག་པོ་རིགས་ལྔ་དང་། མཁའ་འགྲོ་ལྔ་སོགས་སུ་སྣང་བ་རང་ལོག་ཏུ་འགྱུར་བས་ལྷ་གསར་དུ་བཟོར་
མེད་ལ། འཁོར་བ་སྤང་དུ་མེད་པའི་གཤིས་ལྷུན་གྲུབ་ཆེན་པོར་བཞུགས་པས། དེ་ཉིད་འཁྲུལ་ཆོས་གློ་བུར་བའི་གཉེན་པོར་སྣོད་བཅུད་ལྷ་
སྔགས་ཀྱི་ཏིང་ངེ་འཛིན་དུ་གོམས་པས་ལས་ཉོན་སྔར་བསགས་སྦྱངས། ཕྱི་འབྱུང་སྡོམ་ནས། འབྲས་བུ་རིག་འཛིན་དུ་བཀོད་པས་དག་སྨིན་
སྫོགས་ཞེས། གསུང་པ་ཡིན་ནོ། གཉིས་པ་དེར་གོམས་པའི་གདམ་ངག་གི་ཐབས་ནི་ལུས་གནད། དམིགས་གནད་གཉིས་ཀྱི། དང་པོ་ལུས་
གནད་ནི་རྣམ་སྣང་གི་ཆོས་བདུན་པོ། རྐང་པ་རྡོ་རྗེའི་སྐྱིལ་ཀྲུང་བཅའ། སྒལ་ཚིག་བསྲང། ལག་པ་མཉམ་བཞག་ དཔུང་པ་ཁོག་པོ་ལ་མ་
མ་རེག་པར་བརྒྱང། མིག་སྣ་རྩེར་ཕབ། ལྕེ་ཡར་རྐན་ལ་སྦྱར། མགྲིན་པ་ཅུང་བཀུག་ལ་འདུག གཉིས་པ་དམིགས་གནད་ནི། རང་མདུན་

ཧཱུྃ་དམར་པོ་བྲིས་པ་ཞིག་བཞག དེ་ལ་མིག་གཏད། མིག་ཅུན་པར་ལྷོད་ཀྱིས་སེམས་ཀྱིས་བསམ་སྟེ། དེ་ལས་གཞན་དུ་མིག་མི་ཡེང། 
སེམས་འཕྲོ་ན་དེ་བོར་ནས་སྔ་མའི་སྟེང་བཞག་སྟེ། རྒྱུན་མཐུད། ཡུན་ཐུང་བ་རེ་ལ་བཞག་སྟེ། ཡང་མལ་སོ། དེ་ནས་ཇེ་རིང་དུ་བསྒོམ། བྱིང་
རྨུག་བསེང་། འཕྲོ་རྒོད་འབེབས། ཟས་གོས་འདུ་གནས་ཚོད་རན་པར་བྱའོ། དམིགས་ཐུན་དང་པོའོ། ཡང་བྲིས་པ་དེ་མི་བཞག་ཡིད་
དོར་དེ་འདྲ་བ་བསམ། གསལ་ནས་སྐབས་སུ་རྩལ་སྦྱང་བ་ཇེ་ཆེར་རི་རབ་ཙམ་གྱི་བར་དུ་བསམ། ཇེ་ཆུང་ཡུང་འབྲུ་ཙམ་གྱི་བར་དུ་བསམ། 
འོད་ཟེར་སྣ་ཚོགས་འཕྲོ་བར་བསམ། ཧཱུྃ་དེ་ལས་འཕྲོས་ཏེ་ཧཱུྃ་གིས་ནམ་མཁའ་གང་བར་བསམ་ལ་སྦྱངས། དམིགས་ཐུན་གཉིས་པའོ། 
ཡང་རང་ལུས་ཧཱུྃ་དམར་དུ་བསམ་ཏེ་སྡར་ལྟར་སྦྱངས། དམིགས་ཐུན་གསམ་པའོ། ཡང་རྡོ་རྗེ་རྩེ་ལྔ་པའི་ལྟེ་བར་ཧཱུྃ་ལངས་སྟབས་སུ་ཡོད་པ་

༄༅། མདུན་དུ་སྒོམ། གསལ་ཐེབས་ནས་རྩལ་སྔར་ལྟར་སྦྱངས། དམིགས་ཐུན་བཞི་པའོ། རང་ལུས་དེ་ལྟར་སྒོམ་
པས་ལྔ་པའོ། དེ་ནས་མདུན་དུ་དྲག་པོ་ཞལ་གཅིག་ཕྱག་གཉིས་ཀྱི་བྲིས་སྐུ་ཤིན་དུ་ལེགས་པ་ལ་རལ་པའི་རྩེ་ནས་གདན་ཁྲིའི་བར་དང་།
མེ་རི་བཅས་རེ་རེ་ནས་གཏད་ལ། མིག་བཙུམ་ནས་ཡིད་ངོར་འཆར་དུ་བཅུག་པ་དྲུག་པའོ། དེ་ནས་ཡིད་ངོར་སྐུ་ཁྲ་ལམ་མེར་ཡོད་སྣང་གིས་མདུན་
དུ་བསྒོམ་རྩལ་སྦྱང་སྔར་ལྟར་བྱ་བདུན་པའོ། རང་ལུས་དེ་ལྟར་ལྷར་གསལ་བ་དང་རྩལ་སྦྱང་བ་བྱས་པས། ཡིད་ངོར་ཤར་བ་དབང་པོས་
གསལ་བ་འབྱུང་ཡང་གོམས་པ་ཙམ་སྔོན་དུ་མ་སོང་པས་མོས་སྒོམ་ཡང་མི་འོང་སྟེ་ཀུན་རྟོག་རྙོག་མ་དྭངས་ཕྱིར་རོ། བརྒྱད་པ་འོ། །དེ་ནས་
ཞལ་ཕྱག་དྲུག་པ་དང་། གཞན་ཡངས། བསྲུང་འཁྲོུར་རྣམས་ལ་སྦྱང་མཐར་ཐར་ཆགས་སུ་མི་སྒོམ་པར་སྐད་གཅིག་ལ་སྔར་འདྲིས་ཡུན་

རིང་བའི་མི་དང་ཁང་པ་དྲན་པ་ལྟར། མེ་འདྲེས་ཡོངས་སྫོགས་སུ་སྒོམ་པ་ལ་བསླབ། དགུ་པའོ། དེ་ནས་ཞལ་ཕྱག་ཇེ་མང་དང་། འཁོར་ཚོགས་བཅས་དེ་
འདྲ་བའི་དཀྱིལ་འཁོར་གྲངས་མེད་པ་སྤྲོ་ནས་སྒོམ། ཐམས་ཅད་ཡུང་འབྲུའི་ཁྱོན་ཙམ་ལ་སྒོམ་སྟེ་རྩལ་སྦྱང་ངོ། བཅུ་པའོ། གཉིས་པ་དངོས་
གཞི་ལ། བསྙེན་པ་དང་། ཉེ་བ་བསྙེན། སྒྲུབ་པ་དང་། སྒྲུབ་ཆེན་གྱི་རིམ་པ་ལ་འཇུག་པ་སྟེ། རྒྱུད་ལྡན་བླ་མའི་ཉམས་ཁྲིད་ལ་བརྟེན་པ་
ཉམས་སུ་བླང་བ་གཞན་དུ་ཤེས་སོ། གསུམ་པ་རྗེས་ནི། དེ་ཙམ་གྱིས་ཐ་མལ་གྱི་དངོས་པ་ལ་བདེན་ཞེན་ལྡོག་ཅིང་སེམས་ལས་སུ་རུང་
ཙམ་ལས་དོན་ལ་རེག་པར་མི་འགྱུར་ཞིང་བློ་བཏང་བཞག་སྡོད་གསུམ་ལས་སུ་རུང་བས་ཐུན་མོང་དངོས་གྲུབ་གཟོད་འགྲུབ་ལ་དབང་གཉིས་
པའི་ཉེ་རྒྱུ་སྨིན་བྱེད་དུ་འགྲོ་བ་ཤེས་པར་བྱའོ། གཉིས་པ་ཟློས་པ་སྔགས། གསུང་བཟླས་པའི་རྣ་འབྱོར་ནི། ངོས་བཟུང་བ་དང་། སྒོམས་

༄༅། །པའི་ཐབས་གཉིས། དང་པོ་ངོས་བཟུང་བ་ནི། རིག་རྩལ་དུ་ཤར་བ་ཐམས་ཅད་སེམས་ཉིད་ཡི་གེའི་འཁར་ལོ་ཅན་དུ་
གནས་ཤིང་། དེའི་ནུས་པ་ལས་རྩ་ཡང་ཡི་གེའི་གཟུགས་སུ་གྲུབ་དེར་རླུང་རྒྱུ་བའི་རྟེན་འབྱུང་གིས་ལྕེ་རྐན་དཔུགས་གསུམ་གྱི་སྒྲ་སྐད་དབྱངས་དང་
གསལ་བའི་ཕྲེང་བར་གྲགས་པ་རང་བྱུང་གསུང་རྡོ་རྗེའི་ངོ་བོ་གསང་སྔགས་ཏེ། དེ་ལ་འཁྲུལ་དྲག་པོ་གིས་བསླད་པ་སྤང་ཕྱིར་གཉེན་པོ་རྩ་རིག་གི་སྔགས་
ཟློས་པ་ཤེས་པར་བྱའོ། གསང་རྒྱུད་ལས། སྒྲ་སྐད་བསམ་གྱིས་མི་ཁྱབ་པ᫷ ཐམས་ཅད་བཟླས་བརྗོད་སྔགས་ཀྱི་ཚིག᫷ ཅེས་སོ། གཉིས་པ་
གམས་པའི་ཐབས་ནི། འགོག་བཟླས་དང་། རྡོར་བཟླས་ཡིད་བཟླས། ངག་བཟླས་བཞི་ལས། དང་པོ་གཉིས་སླད་ནས་འབྱུང་ལ་ཕྱི་མ་གཉིས་
འདིར་སྐབས་སུ་དགོས་ཏེ། ཐོག་མར་ཡིད་བཟླས་ནི། སེམས་དཔའ་གསུམ་བརྩེགས་སུ་གསལ་བའི་ཐུགས་ཀའི་ཉི་གདན་དབུས་སུ་ཆུ་ཧཱུྃ་དམར་

དང། དེའི་མཐར་ཨ་རྩིག་གི་སྔགས་ཞལ་ཕྱིར་གཟིགས་གཡོན་སྐོར་དུ་འབྲུ་རེ་རེ་ནས་སེམས་སྦྱང་། དེ་དག་ཀྱང་སྤུས་བྲིས་པ་ལྟར་ཕྲ་བ་འོ་ཕྲོམ་མེ་
བ་ཤེལ་དམར་གྱིས་བླུགས་པ་ལྟ་བུ་མི་སྒྲིབ་པར་བསམ་ལ་སྦྱང་། དམིགས་ཐུན་བཅུ་གཅིག་པའོ། དེ་ལས་འོད་ཟེར་ཕྲ་མོ་བ་ཐག་གཟིང་བ་ལྟ་བུ་
འབྲུ་རེ་རེ་ནས་འཕྲོ་སྟེ་རེ་རེ་ལ་ཐིམ་པར་བསམ་པའོ། གཞན་ཛབ་སྡས་དགོངས་བཞི་དང་། ལས་སྦྱོར་སོགས་ཀྱི་དོན་ནི་གཞུང་ལས་གསལ་ལོ། 
བཅུ་གཉིས་པའོ། དེ་ནས་ཡིད་བཟླས་ལ་གོམས་ནས་དེས་སྐྱོང་བའི་ཚེ་ན་ངག་བཟླས་ཡང་བྱ་སྟེ། །གཙོ་བོར་ཡིད་བཟླས་ནི་སྔགས་འབྲུ་ཐམས་
ཅད་ཐ་ར་ར་དྲན་བཞིན་དུ་གནས་པ་ལ་བསླབ་སོ། བཅུ་གསུམ་པའོ། གསུམ་པ་ཏིང་ངེ་འཛིན་དུ་བྱེད་ཚུལ་ནི། དེ་ལྟར་ཡིད་ཀྱིས་སྒོམ་པ་དེ་དག་སྤྲུ་
རིས་ཕྱེད་པོར་དྲན་པའི་གསལ་བ། རང་རིག་པའི་རྩལ་བ་ཐོད་བཞི་དག་པའི་སྣང་བ་ལ་ཤར་བ་ཀུན་ལྟ་ལྟར་སྣང་འདི་ལྟར་ཡིན་ནོ། སྙམ་པའི་ངེས་ཤེས་

༄༅། །ཀྱིས་དག་པ་དྲན། དོན་ལ་རང་ཉིད་ལུས་ཕུང་ཁམས་སྐྱེ་མཆེད་ཡུལ་དང་སྒྲ་གྲགས་དང་བཅས་པ་ཐམས་ཅད་ལྷ་དང་སྔགས་
ཉིད་དེ། ཀུན་གྱི་བདག་ཉིད་ཆེན་པོ་ང་འོ་སྙམ་པའི་ང་རྒྱལ་བརྟན་པོ་བྱེད། །དེ་དག་སྟོང་ཉིད་ཅིར་ཡང་འཆར་ཞིང་དེ་མ་རྟོག་པ་ཐམས་ཅད་བསྒྲལ་ཕྱིར། 
རང་ཉིད་སངས་རྒྱས་སྒྲུབ་པའི་རྒྱུ་རྨད་དུ་བྱུང་བ་ཡིན་པའི་ངེས་ཤེས་མི་བྲལ་བར་བྱ་བ་རྣམས་སོ། འདིར་ཐབས་ཤེས་སྣོད་བཅུད་རང་གྲོལ་ལ་བསྡུ་སྟེ།
ཨོཾ་མ་ཧཱ་ཤུ་ནྱ་ཏ་ཛྙ་ན་བཛྲ་སྭ་བྷཱ་ཝ་ཨདྨ་ཀོ་྅་ཧཾ། མི་དམིགས་པ་ལས། སྤྱན་མའི་མཁའ་དང་ཤ་ས་དབྱེར་མེད་ཅིང་᫷ མ་ཀིའི་ཀློང་དང་ཆུ་
ཁྲག་འདུ་འབྲལ་མེད᫷ གིས་དཀར་མེ་དྲོད་དབུགས་རླུང་དམ་ཚིག་སྒོལཿ ཕྱི་ནང་སྣོད་བཅུད་དབྱེར་མེད་ཡོངས་ཁྱབ་ཀྱང་᫷ གཟུགས་
ཕུད་རྟེན་གྱི་གཞལ་ཡས་ལྷུན་གྱིས་གྲུ᫷ པད་ཟླ་ཉི་མ་རྒྱལ་བསེན་ཕོ་མོ་བསྣོལ་བའི་ཁྲིའི་སྟེང་དུ། རྣམ་ཤེས་པདྨ་ཧེ་རུ་ཀ་དམར་དཀར་

ལྗང་བའི་ཞལ་གསུམ་ཕྱག་དྲུག་གིས་གཡས་གསུམ་རྡོ་རྗེ་ཐོ་བ་བསྐལ་པའི་མེ་དཔུང་དང་᫷ གཡོན་གསུམ་བྷན་ཁྲག་ལྕགས་སྡིག་
ལྕགས་ཕུར་འཛིན་པ᫷ དུར་ཁྲོད་དཔལ་ཆས་ཀྱིས་བརྒྱན་པའི་སྐུ་ལ་འཁྱུད་པའི་ཡུམ་ཡེ་ཤེས་རྩེ་མོ་སྐུ་མདོག་དམར་མོ་གྲི་གུག་དང་ཐོད་
ཐོད་ཁྲག་འཛིན་པའི་སྐུར་གྱུར᫷ སྤྱི་བོར་རིགས་ཀྱི་བདག་པོ་སྣང་བ་མཐའ་ཡས་ཡུམ་ན་བཟའ་དཀར་མོ་དང་འཁྲིལ་བའི་ཟག་མེད་བདེ་
བས་མངོན་པར་དབང་བསྐུར᫷ ནུས་པས་རྒྱུད་གྲོལ་བར་བསམ᫷ བདག་ཉིད་ཡེ་ཤེས་རབ་འབར་ ཡབ་ཡུམ་གྱི᫷ ཐབ་ཤེས་ཡེ་ཤེས་སེམས་
དཔའ་དབྱེར་མེད་མཉམ་སྦྱོར་དབང་བསྐུར་ཤར᫷ རྩ་གསུམ་འཁོར་ལོ་ལྔ་ལ་ས་ ཨོཾ་ཨཱཿཧཱུྃ་སྭཱ་ཧཱ བོན་ལས᫷ སྐུ་གསུང་ཐུགས་དང་
ཡོན་ཏན་ཕྲིན་ལས་ལྷ᫷ གསལ་ཞིང་སྣང་སྟོང་གཉིས་མེད་མཉམ་པར་བཞག᫷ པད་ཉིར་རྡོ་རྗེའི་ལྟེ་བར་ཉི་གདན་དབུས᫷ ཧཱུྃ་དམར་མཐའ་

༄༅། །བསྐོར་སྔགས་ཀྱི་ཕྲེང་བས་འཁོར᫷ བཟླས་པ་མ་བཅོས་རྩ་བཞི་སྙིང་པོ་བཟླས᫷ ཨོཾ་ཨཿཧཱུྃ་ཨ་རྩིག་ན་
ནེ་རྩག་ན་མོ་བྷ་ག་ཝ་ཏེ་ཧཱུྃ་ཧཱུྃ་ཕཊ᫷ ཨ་ཧཱུྃ་ཧཱུྃ་ཕཊཿ ནང་ལྟར། གཟུགས་ཀྱི་ཕུང་པོ་རྡོ་རྗེ་དྲག་པོ་རྩལ་གྱི་ཀློང་ན᫷ རྣམ་ཤེས་ཀྱི་ཕུང་པོ་རྡོ་རྗེ་དྲག་
པོ་རྩལ་དང་᫷ ཚོར་བའི་ཕུང་པོ་རདྣ་དྲག་པོ་རྩལ᫷ འདུ་ཤེས་ཀྱི་ཕུང་པོ་པདྨ་དྲག་པོ་རྩལ᫷ འདུ་བྱེད་ཀྱི་ཕུང་པོ་ཀརྨ་དྲག་པོ་རྩལ་དུ་རིག་མདངས་
འཁོར་ཡུག་ཏུ་ལམ་དུ་ཁྱེར་ཞིང་᫷ དེ་དག་རྣམས་ལས་འབྱུང་བའི་ཡུམ་ལྔ་མ་བསྐྱེད་སྫོགས་པའི་ཚུལ་དུ་མངོན་པར་ལྷུན་གྱིས་གྲུབ་པས་
ཐབས་ཤེས་ཀྱི་ཡོན་ཏན་སོ་སོར་རྒྱས་པར་བལྟ᫷ འདུ་བྱེད་བྱ་བ་ནན་ཏན་གྱི་འཕྲོ་འདུས་ཕྲིན་ལས་རྣམ་པ་བཞི་ལམ་དུ་ཁྱེར་རོ᫷ གསང་བ་
ལྟར᫷ ཡི་དམ་གྱི་ལྷ་པདྨ་ཧེ་རུ་ཀ་ཉ་མ་ལྟ་བུའི་ཟེར་ཕྲིན་ལས་རིགས་བཞིའི་དྲག་པོར་སྣང་བ། དབྱེར་མེད་མཉམ་པ་ཉིད་ནི᫷ སྣང་བ་ཆེ་མཆོག་

དྲག་པོ་རྩལ་དང་᫷ སྟོང་པའི་བདག་ཉིད་རྡོ་རྗེའི་རྩེཿ སྣང་སྟོང་བདེ་སྟོང་ཟུང་འཇུག་མཉམ་པ་ཉིད་ཀྱི་ངོ་བོ་རྩོལ་བྲལ་འཁོར་ཡུག་ཏུ་མི་ཡེངས་ཏེཿ
ཡེ་ཤེས་ཀྱི་བཅུད་དགའ་བའི་བདུད་རྩིར་རོལ་ཞིང་᫷ མི་གཡོ་ཆོས་ཉིད་ཀྱི་ཡེ་ཤེས་རབ་འབར་གྱི་ངོ་བོར་ལྷུན་གྱིས་གྲུབ་པའོ᫷ སྙམ་པའི་ང་རྒྱལ་
རེས་མོས་སུ་བྱེ་སྟེ། དེ་དག་ནི་ཧཱུྃ་ཧྲཱིཿ སྣང་སྟོང་དབང་དྲག་སོགས་ཀྱི་ལེ་ཚན་གྱི་དོན་ནོ། བཅུ་བཞི་པའོ། དེ་ནས་གསང་དབང་གི་ཉམས་ལེན་
གྲོལ་ལམ་གཏུམ་མོའི་རིམ་པ་ལ། སྔོན་འགྲོ་དངོས་གཞི། རྗེས་ཀྱི་རིམ་པ་དང་གསུམ་ལས། དང་པོ་སྔོན་འགྲོ་ལ་ཤེས་བྱ་དང་། སྒོམ་བྱ་
གཉིས་ཀྱི། དང་པོ་ཤེས་བྱ་ལ་རྡོ་རྗེའི་ལུས་ནི་ལྷའི་གྲོང་ཁྱེར་ཆེན་པོ་སྟེ། ཅིའི་ཕྱིར་ན་རྩ་འཁོར་རྩ་བྲན་དང་བཅས་པ་ལྷུན་གྲུབ་གྱི་གདངས་
སུ་ཤར་ཞིང་། ལྷུན་གྲུབ་གྱི་རང་གདངས་འཆར་བའི་རྟེན་དུ་ཡང་གྱུར་པས་སོ། དེ་ནི་ལུས་ཆགས་པའི་ཚེ་ན་ཁུ་ཁྲག་གི་དྭངས་མས་སྲོག་

༄༅། །རྩ་སོགས་ཚེ་སྲོག་དང་ཁམས་འཛིན་པ། ལུས་ཀྱི་བྱེད་ལས་ཀྱི་ནུས་པ་འཛིན་པའི་རླུང་རྣམས་རྒྱུ་བའི་ལམ་དུ་གྱུར་པ་
རྩ་རྣམས་ཆག་པ་ནི་དེའི་དྭང་མ་དང་ཡེ་ཤེས་ཀྱི་རང་གདངས་སེམས་ཀྱི་གཡོ་བ་དེ་དང་མཉམ་པར་ཁྱབ་པས། གནད་དུ་སྣུན་བྱའི་རྩ་གཙོ་བོ་དབུ་
རྐྱང་རོ་གསུམ་དང་། འཁོར་ལོ་ལྔ། རྩ་གཙོ་བོ་དེ་དག་ལས་གྱེས་པའི་རྩ་འདབ་གྲངས་མེད་པ་ཆགས་སྟེ་ལས་རླུང་དང་སེམས་ཀུན་རྟོག་གི་རྟེན་
གནས་སུ་གྱུར་པས་ལུས་འཁྲུལ་འཁོར་གྱིས་དེ་གནད་དུ་བསྣུན་པས་ས་རླུང་སོགས་ལྔ་ལ་དབང་འབྱོར་བའི་དགོས་པ་ཡོད་དོ་། རྩ་དེ་དག་ལ་
ལས་ཀྱི་རླུང་། སྲོག་སོཀ་སྩར་འཛིན། གྱེན་ལུས་ཀྱི་སྟེད་ལ་རྒྱུ། ཁྱབ་ལུས་སྤྱི་ལ་བྱེད་མ་ལྟོ་བར་མཉམ། སྨད་དུ་རྒྱུ་བས་ཐུར་སོལ་ཏེ་རྩེ་བའི་རླུང་
ལྔ་དང་། ཡན་ལག་གི་རླུང་དེའི་རིགས་ཀྱིས་བསྡུས་པའི་ལས་རླུང་ཉི་ཁྲི་ཆིག་སྟོང་དྲུག་བརྒྱ་ལས། དྲུག་བརྒྱ་དང་བཅུ་ཅུ་དོན་ལྔ་ཕྱིར་རྒྱུ་བས་

རྣམ་རྟོག་གི་བཞོན་པ་བྱེད། ཉི་ཁྲི་དང་དགུ་བརྒྱ་ཉེར་ལྔ་ནང་དུ་རྒྱུ་བས་ཨ་ཐུང་གི་མེ་སྦར་བར་བྱེད། དེའི་ཕྱིར་རླུང་གནད་དུ་བསྣུན་པས་
གཏུམ་མོའི་བདེ་དྲོད་བསྐྱེད་ནས་ཡེ་ཤེས་ཀྱི་མགོ་ལྡང་ནུས་པ་ཡིན་ནོ། གཉིས་པ་སྒོམ་བྱ་ལ། གེགས་བསལ་བ་དང་། ལམ་དུ་སྒྲུབ་པ་
གཉིས་ལས། དང་པོ་གེགས་བསལ་བ་ལ། གདོན་བསལ་བ། སྡིག་སྒྲིབ་སྦྱང་བ། རྩ་དང་རླུང་གི་ལམ་བསལ་བ་གསུམ་གྱི། དང་པོ་
གདོན་བསལ་བ་ནི། ཐུན་མོང་གི་སྔོན་འགྲོ་རང་རྒྱུད་དང་འདྲེས་པར་དམིགས་འདུན་ཟུང་དུ་ཆུད་པར་བྱས་ལ། བླ་མའི་རྣ་འབྱོར་རང་ལ་
བསྟིམ་པའི་རྗེས་སུ། ནང་ཚད་ཅན་གྱི་གདན་ལ། ལུས་གནད་ཆོས་བདུན་བཅས་ལ་ཁྱད་པར་བ། དཔུང་ཚིག་ཕྱིར་གཅུས་ཀྱི་ཁོག་པོ་
ལ་སྦྱར་ཞིང་། དཔུང་མགོ་གྱེན་འཐེན་ཡོང་བ་དང་། ཐེ་བོང་གིས་སྲིན་ལག་འཕར་རྩ་མནན་པའི་རྡོ་རྗེའི་ཁུ་ཚུལ་ཐེར་ཁུག་ཏུ་ཕན་ཚུན་མཉམ་

༄༅། །པར་གྱེན་བསྟན་དུ་བཞག་པར་བྱ། རྐང་པ་རྡོ་རྗེའི་སྐྱིལ་ཀྲུང་གིས་ཐུར་སེལ་ཆུན། ཁུ་ཚུ་ལ་གྱེན་མནན་གྱིས་མེ་མཉམ་
ཆུན༑ སྒལ་ཚིག་བསྲང་བས་སྲོག་འཛིན་ཆུན། མགྲིན་པ་བཀུག་པ་དང་ལྕེ་ཡར་རྐན་ལ་སྦྱར་བས་གྱེན་རྒྱུ་ཆུན་དཔུང་བ་བརྒྱད་པས་ཁྱབ་བྱེད་
ལུས་ཕྱི་གྲི་མ་ཆ་དང་ནང་ལྷོད་ཆ་ལྡན་པས་བྱེ་བྲག་གི་རླུང་ཐམས་ཅད་ཆུན་པ་ཡིན་ནོ། རླུང་གནད་ལ་རླུད་དུག་ལན་གསུམ་ཕྱིར་དབྱུང་ནས། རླབ་
ཆུབ་གིས་སྟོང་མིད་བཅས་ལྟེ་འོག་ཏུ་རིམ་གྱིས་བསྐྱིལ། ཅི་ཐུབ་བར་དུ་དག མི་ཐུབ་པ་དང་བ་སྤུའི་ཁུང་བུ་ནས་གཞིལ་བར་བསམ། ཅེས་ཀྱང་
མི་ཐུབ་པའི་ཚེ་སོགས་སྒྲ་བཅས་ཏེ་འཕང་ལ་མ་ལུས་པར་བྱ་བའི་སྦྱོར་བ་བཞི་ལྡན་ནོ། དམིགས་པ་ནི། རང་ཉིད་དྲག་པོའི་སྐུ་ཁྲོམ་གཏུམ་བཟོད་
པར་དཀའ་བ། གཟི་བྱིན་མེ་ལྟར་འབར་བཞི་ཐུག་ཀར་ཉི་གདན་ལ་ཧཱུྃ་དམར་པོ་གསལ་བ་ལས། ཧཱུྃ་དང་ཁྲོ་ཆུང་རྡོ་རྗེ་དང་། ལྕགས་སྡིག་མཚོན་

ཆ་མེ་དཔུང་འཕྲོས་བ་སྤུའི་བུ་ག་རྣམས་ནས་ཕྱིར་ཐོན་ཏེ་གདོན་བགེགས་ཐམས་ཅད་ཀྱི་ལུས་སེམས་ཐལ་བར་བརླག རིག་པའི་ཡེ་ཤེས་སངས་རྒྱས་
ཀྱི་ཞིང་གཞན་དུ་འཕང། སླར་འདུས་ཏེ་ལུས་ནད་ཐམས་ཅད་གང་། བ་སྤུའི་ཁུང་བུ་རྣམས་ཁྲོ་ཆུང་གིས་གཏམས་ཏེ་བསྲུང་བར་བསམ་མོ། 
ཆོས་ཐུན་དང་པོའོ། གཉིས་པ་སྡིག་སྒྲིབ་སྦྱང་བ་ལ། ཆོས་བདུན་གྱིས། རླུང་འཛིན་ལ་དམིགས་པ་མདུན་དུ་ཡེ་ཤེས་ཀྱི་མེ་དངོས་འཛིན་
བ། དོས་བཅས་སྡིག་སྒྲིབ་དང་ལས་ཉོན་བསྲེག་པའི་མཚན་ཉིད་ཅན་འབར་བར་བསམ་ལ། རླུང་འབུད་རན་པའི་ཚེ་ལག་གཡས་རྡོ་རྗེའི་ཁུ་ཚུར་
གྱེན་བརྟན་པུས་མགོར་དྲུད་། སྒོ་བསྟན་གྱིས་གྱེན་དུ་སྣ་བུག་གི་བར་དྲུད་པའི་དཔུང་པ་བརྒྱད་ལག་མགོ་ནང་བཀག་གྱི་ཕྱིར་ལན་གསུམ་སྤྲུགས་པ་
དང་མཉམ། རླུང་ལན་གསུམ་འབུད། དམིགས་པ་ཕོ་གདན་གྱི་གནོད་པ་དང་གདོན་རིགས་ལུས་ནང་ནས་ནག་ཉིལ་གྱིས་གྱེན་དུ་དེད་སྣ་བུག་

༄༅། །གཡས་ནས་ཐོན་ཏེ་ཚིག་པར་བསམ། དེ་བཞིན་དུ་རླུང་ཁུག་གཅིག་གིས་ལག་གཡོན་འཕེན་སྡུད་གསུམ་གྱིས་
ནད་བཞི་བརྒྱ་རྩ་བཞི་དང་མོ་གདོན་གྱིས་གནོད་པ་གོད་བཞིན་སྣ་བུག་གཡན་ནས་བུད་དེ་བསྲེགས་པར་བསམ། །ཡང་རླུང་ཁུག་གཅིག་ལ་ཆོས་བདུན་
བཅའ་བཞིན་ནམ། ལག་གཉིས་ཀའི་འཕེན་སྡུད་གསུམ་གྱིས་རླུང་རོ་གསུམ་འཕང་དུས། ལས་ཉོན་མོངས་བག་ཆགས་ཀྱི་སྡིག་གྲིབ་ཐམས་
ཅད་སྣ་བུག་གཉིས་ཀ་ནས་ཐོན་མ་ཐག་སྡིག་ནག་ར་ཅན་དུ་གྱུར་པ་ཚིག་པར་བསམ། ཐུན་མཐར་ལུས་མེ་ཤེལ་ལྟར་དྭངས་བར་བསམ།
རྩ་རླུང་རབ་གསལ་ལས། དང་པོ་རྩ་རླུང་ལས་སུ་རུང་ཕྱིར་ལུས་རྡོ་རྗེའི་སྐྱིལ་ཀྲུང་བྱས་ཏེ། དེས་སྣོད་ཀྱི་མ་དག་པ་བཀྲུ་བའི་ཚུལ་དུ་། །རླུང་རོ་
འབུད་དེ་སྣོད་ཀྱི་སྐྱོན་བསལ་བར་བྱ་བའི་ཕྱིར་རྩལ་སྤྲུགས་བྱའོ᫷ ཞེས་པས་སོ། ཆོས་ཐུན་གཉིས་པའོ། གསུམ་པ་རྩ་དང་རླུང་གི་ལམ་

བསལ་བ་ནི། རླུང་ནུས་ཀྱིས་དགོས་པས། རླུང་བསྐྱིལ་བའི་དུས་བུམ་པ་ཁ་གཡེལ་བའི་ཆོས་མཚུང་སྟེ། གྱེན་རྒྱུ་དང་། སྲོག་འཛིན་ལས་སུ་
རུང་། ངན་གོམས་སེལ་ཕྱིར་ཅི་ཡོད་པའི་རླུང་རྡུབ་ཐུང་གིས་གཞིབ᫷ དངས་སྙིགས་འབྱེད་ཅིང་ལས་སུ་རུང་བ་དང་སྟེང་རླུང་གནད་དུ་
འཛུད་ཕྱིར་སྟོང་མིད་དང་སྦྲང་ཏེ་ལྟེ་འོག་ཏུ་ཆིལ་གྱིས་མནན᫷ བུམ་པ་ཞབས་ཞུམ་པ་དང་ཆོས་མཚུང་སྟེ། ཐུར་སེལ་ལས་སུ་རུང་ཞིང་
འོག་རླུང་རིགས་གནད་དུ་ཚུད་ཕྱིར་སྲིན་ཞལ་དྲག་ཏུ་སྡོམ᫷ བུམ་པ་ལྟོ་བ་ལྡིར་བ་དང་ཆོས་མཚུང་སྟེ། མཉམ་གནས་ཁྱབ་བྱེད་དང་བར་རླུང་
ལས་སུ་རུང་ཞིང་མེ་མཉམ་གྱི་རླུང་གནད་དུ་ཚུད་པའི་ཕྱིར་ལྟེ་བར་ཆིལ་གྱིས་འཛིན᫷ སྐྱོན་ཡོན་ཏན་དུ་རིམ་གྱིས་བསྒྱུར་དགོས་ཕྱིར་གང་
ཐུབ་འཛིན། གཡས་གཡོན་མདུན་དུ་བཅག་རེ་བྱས། མི་ཐུབ་དུས་འཕྲོ་མ་ལུས་པར་ཕྱིར་བཏང། ཡང་དེ་བཞིན་འཛིན་ནོ། གྱེན་རྒྱུ་འཆིང་

༄༅། །བྱེད་ཡེ་ཤེས་སྙིང་ཁ་ནས་མར་སྨད་དུ་མནན་པས་རོལ་པའི་རྩེརཿ འཕྲོ་རྒོད་རང་དབང་འགགས་ཏེ་གནས་སྟོབ་དག་ཟེར་བའི་དོན་
ནོ༑ པོ᫷ ཐུར་སེལ་འཆིང་བྱེད་ཡེ་ཤེས་བདེ་བ་ རླུང་གསང་གནས་ནས་ཡར་སྡམ་བ་ཆེ᫷ བྱིད་རྨུག་རང་དབང་སྟོབས་ཟད་གསལ་ཆ་ཆེ᫷ མཉམ་གནས་
རླུང་གཉམ་ཉིད་ཡེ་ཤེས་འཆིང་ལྟོ་ལྡིར་དུ་བཟུང་བ་བྱེད་ཀྱིས᫷ གཉིས་འཛིན་རང་འགགས་གསལ་སྟོང་ཡེ་ཤེས་འཕེལ᫷ རླུང་བཅུད་འཆིང་བྱེད་སྦྱོར་
བ་སྤྱི་ཡེ་ཤེས་སྤྱི་ཟླུམ་གྱིས᫷ རྣམ་གཡེང་རང་མི་རྟ་བྲལ་བའི་དཔེ་ལྟར་དོན་འགག་ཡེ་ཤེས་གཉིས་མེད་སྤྱོད᫷ ཞེས་སོ། ཆོས་ཐུན་གསུམ་པའོ། འདིའི་
སྐབས་སུ་རྩ་ལ་མཉན་ཕབ་ཅིང་རླུང་གི་ལམ་བསལ་པའི᫷ རྩལ་སྦྱང་ལུས་ཀྱི་འཁྲུལ་འཁོར་། ཆོས་བདུན་བ་ཅས་ཡོད་པ་རླུང་གཞི་ལ་རན་དུས་
ཁུ་ཚུལ་གཉིས་གྱེན་བསྟན་གྱིས་བརླ་སྟེང་ནས་ཕར་དྲུད་དེ་པུས་མགོར་སླེབ་པ་དང་ཁུ་ཚུར་ཕར་བསྟེན་གྱིས་བསླང་སྟེ། སྙིང་ཁར་རྡོ་རྗེ་འཆད་གི་ཕྱག། 

རྒྱ་བཅའ་བ་དང་། སྐྱིལ་དཀྲུང་པུས་མོ་བཏེག་ལག་པའི་ཕྱག་རྒྱ་བཤིག་པུས་མགོར་གཏད་པ་དང་མཉམ་སྐྱིལ་ཀུང་ཡང་བཤིག ལག་གཉིས་ཀྱི་བར་
སྣང་ལ་བསྙབ་པའི་ཚུལ་གྱིས། བོག་སྡོབས་བསླང་བ་ལ་བརྟེན་། འཕོང་སོར་བཞི་སྤགས་ནས་རྐང་པ་བསྐུམ་པས་བར་རང་ལ་ཕྱེད་སྐྱིལ་དུ་
ཡོད་པའི་སར་ཤེད་བསྐྱད་ནས་བརྡབ་པའི་འབེབ་ཆུང་གསུམ་རེ་སྤྲུགས། ཆོས་ཐུན་བཞི་པའོ། ཡན་ལག་ལྔ་སྦྱངས་བསྡུས་པ་སྙིང་པོར་དྲིལ་བ་
ནི། རྩ་བའི་འདུག་སྟང་གི་རྡོ་རྗེ་སྐྱིལ་ཀྲུང་དང་ཁུ་ཚུར་ཐེར་ཁུག་མནན་པ་གཉིས་བོར། ཆོས་ལྔ་དང་ལྡན་པས་རྡོ་རྗེའི་ཁུ་ཚུར་པུས་སྟེང་བསླང་ནས་
བུམ་ཆེན་ལྡིར་ལ། རྐང་སངས་རྒྱས་ཤད་ཀྱི་བརྐྱང་བས་སོ་སོར་རྣམས་བཀུག་ལ་ལག་གཡོན་གྱིས་རྐང་པའི་རྒྱབ་ནས་འཛིན་ལ་སངས་རྒྱས་པས་
པུས་མོ་བརྟེན་སྟེ་ཤད་ཀྱིས་རྐང་པ་གཡོན་དུ་གཙུས་ལ༔ མགོ་གཡས་སུ་གཅུས་པའི་ཆུན་གྱིས་བྱང་ཁོག་གི་ངན་འཁུམ་གྱིས᫷ རྩ་ཞ་བ་དང་རེང་བ། 

༄༅། །འཁུམ་པ་ཐ་དག་སོར་ཆུད་པར་བྱའོ། དེ་བཞིན་དུ་གཡོན་གྱིས་བསྒྱུར་ཏེ་རྩལ་སྤྲུགས་བྱེད་ཡིན་ཡན་ལག་སྦྱང་བ་ཐམས་
ཅད་ཀྱི་སྙིང་པོ་འོ། ཆོས་ཐུན་ལྔ་པའོ། གཉིས་པ་ལམ་དུ་སྒྲུབ་པ་ལ། སྟོང་རྭ་སྒོམ་པ་དང་། ཨ་ཐུང་མེ་སྒོམ་པ་གཉིས་ཀྱི་དང་པོ་སྟོང་རྭ་སྒོམ་པ་ལ། 
ཅོས་ཐམས་ཅད་རང་བཞིན་གྱིས་དག་པའི་སྟོང་པ་ཉིད་ཀྱི་དོན་དྲན་བཞིན་པས། ཨོཾ་མ་ཧཱ་ཤུ་ནྱ༴ དེའི་ངང་ལས་སྣོད་རྣམ་པར་དག་པ་གཞལ་ཡས་
ཁོད་དུ་གྱུར་པའི་དབུས་སུ་ཆོས་འབྱུང་དམར་ནག་བསྣོལ་མའི་སྟེང་པད་ཟླ་ཉྨི་དྲེགས་པ་བསྣོལ་བའི་གདན་གྱི་སྟེང་དུ། པད་མ་ཧེ་རུ་ཀ་དམར་
དཀར་ལྗང་བའི་ཞལ་གསུམ་ཕྱག་དྲུག་གི་གཡས་གསུམ་རྡོ་རྗེ་ཐོ་བ་བསྐལ་པའི་མེ་དཔུང་དང་། གཡོན་གསུམ་བྷན་ཁྲག་ལྕགས་སྡིག་ལྕགས་
ཕུར་འཛིན་པ᫷ དུར་ཁྲོད་དཔལ་ཆས་ཀྱིས་བརྒྱན་པའི་སྐུར། ཡུམ་ཡེ་ཤེས་རྩེ་མོ་སྐུ་མདོག་དམར་མོ་གྲི་གུག་དང་ཐོད་ཁྲག་འཛིན་པ་དང་

མཉམ་པར་སྦྱོར་བ། སྐུ་ཕྱི་གསལ་ནང་གསལ་ཤེལ་དམར་གྱི་གུར་ཕུབ་པ་ལྟ་བུ་མེ་རི་འབར་བའི་དབུས་ན་བཞུགས་པ་གསལ་བའི།
ལུས་ཀྱི་དབུས་ནས་ཡར་དབུ་མ་སྔོ་སྐྱ་ཡར་སྣེ་སྤྱི་གཙུག་དང་། མར་སྣེ་ལྟེ་འག་སོར་བཞིའི་ཐད་དུ་ཟུག་པ། དྲང་བ་དང་། ཕྱི་གསལ་
ནང་གསལ་གྱི་སྲབ་པ། མར་མེའི་སྙིང་པོ་ལྟར་འོད་དུ་གསལ་བ། སྣུམ་པ་སྟེ་མཚན་ཉིད་བཞི་ལྡན། གཡས་སུ་རོ་མདའ་དམར་མོ།
གཡོན་དུ་རྐྱང་མ་དཀར་མོ་གཉིས་ཡར་སྟེ་སྨིན་མཚམས་ཀྱི་ཐད་ནས་སྣ་བུག་གཉིས་ལ་ཟུགས་པ། མར་སྣེ་གཉིས་དབུ་མའི་སྟེ་ཐད་
ནས་ཡར་བཀུགས་ཏེ་དབུ་མ་དང་ནང་གཅིག་ཏུ་སོང་བ། ༑གཞི་ནི་སྐབས་སུ་རོ་རྐྱང་ཀྱིས་གྱེས་གཅེར་གྱི་ཚུལ་དུ་སྔོན་རྒྱབ་ནས་རྩ་མདུད་ཉི་ཤུ་རྩ་
གཅིག་བྱས་ཡོད་ཀྱང་ལམ་དུས་འདིར། དེ་གཞིག་པའི་ཕྱིར་ཀ་བ་ལྟར་དྲང་པོར་བསྐྱེད་དགོས། བསྐྱེད་པ་རང་ལུས་རྩམ་ལ་དབུ་མ་མདའ་སྙུག་

༄༅། །རྩམ་རོ་རྐྱང་གཉིས་གྲོ་སོག་ཙམ་རེ་ཚོད་དུ་སྒོམ། རྩ་དེ་གསུམ་ལས་གྱེས་པའི་གསང་གནས་བདེ་སྐྱོང་གི་འཁོར་ལོ་
རྩ་འདབ་ཉི་ཤུ་རྩ་བརྒྱད་། རླུང་གི་རང་བཞིན་ཅན་ཁ་དོག་ལྗང་གུ ལྟེ་བ་སྤྲུལ་པའི་འཁོར་ལོ་དྲུག་ཅུ་རྩ་བཞི། སའི་རང་བཞིན་ཅན་སེར་པོ། 
སྙིད་ཁ་དྲན་པ་རྣམ་བཀོད་ཀྱི་འཁོར་ལོ་སུ་ཅུ་སོ་གཉིས། ནམ་མཁའི་རང་བཞིན་མཐིང་ཀ་ མགྲིན་པ་རོ་འདུས་ཀྱི་འཁོར་ལོ་བཅུ་དྲུག་ མེའི་རང་
བཞིན་དམར་པོ། སྤྱི་བོར་རྩེ་མོ་རྣམ་བཀོད་ཀྱི་འཁོར་ལོ་སུམ་བརྒྱ་དྲུག་ཅུ་ཆུའི་རང་བཞིན་དཀར་པོ་གསལ། གསང་གནས་དང་ལྟེ་བའི་རྩ་འཁོར་
གཉིས་གདུགས་འདེགས་ལྟ་བུ་རྩ་འདབ་ཀྱི་རྩེ་མོ་གྱེན་དུ་ཕྱོགས་པ། སྙིང་ཁ་ཡན་གདུག་རྩིབ་ལྟ་བུར་བརྒྱད་པར་བསམ། ཆོས་ཐུན་དྲུག་པའོ།
གཉིས་པ་ཨ་ཐུང་གི་མེ་བསྒོམ་པ་ནི། གཞི་དུས་སུ་དམར་ཆའི་དྭང་མ་ལྟེ་བར་བརྟན་ཅིང་མེ་མཉམ་གྱི་དྲོད་བསྐྱེད་པ་ལ། ལམ་དུས་སུ་རྩ་གསུམ་གྱི་འདུས་

མདོར་དབུ་མའི་ནང་དུ་ཉི་གདན་སྲན་མ་འཕོས་པ་ཙམ་གྱི་སྟེང་། མེ་ལྕེ་ཕྲ་བ་ན་དེ་ལྟ་བུ། ཡི་གེ་ཨ་ཡི་ཕྱི་ཤད་དམ། ད་ལོག་མཇུག་མ་གྱེན་བསྟན་གྱི་
དབྱིབ་ཅན། ཁ་དོག་དམར་བ་རེག་བྱ་ཚ་བ། ཉུགས་ཉུགས་འབར་བ། ངོ་བོ་བདེ་བའི་ཡེ་ཤེས་ཀྱིས་མཚན་ཉིད་བཞི་ལྡན་སྒོམ་མོ། ཆོས་ཐུན་བདུན་
པའོ། གཉིས་པ་དངོས་གཞི་ལ། ལམ་སྒོམ་པ་དངོས་དང་། འདའ་ཀ་མ་གཉིས་ཀྱི། དང་པོ་ལམ་སྒོམ་པ་དངོས་ལ། ཐབས་ཕ་རྒྱུད་ལྟར་སྒོམ་
པ། ཤེས་རབ་མ་རྒྱུད་ལྟར་སྒོམ་པ་གཉིས་ལས། དང་པོ་ཐབས་ཕ་རྒྱུད་ལྟར་བསྒོམ་པ་ལ། བླ་མ་སྒྲུབ་པ། ཡི་དམ་སྒྲུབ་པ་གཉིས་ཀྱི། དང་པོ་བླ་
མ་སྒྲུབ་པ་ནི། དེ་ལྟར་དྲག་པོར་སྟོང་རྭ་གསལ་བའི་སྟེང་ཁྱད་པར་མ། བདག་ཉིད་དྲག་པོར་གསལ་བ་ཡི᫷ ལྟེ་བ་སྤྲུལ་པའི་རྩ་འཁོར་
ནཿ ངོ་བོ་རྩ་བའི་བླ་མ་ལ᫷ རྣམ་པ་སློབ་དཔོན་པད་མ་འབྱུང᫷ དབྱེར་མེད་འདུས་མ་བྱས་པར་བསྒོམ᫷ ཞེས་དབུ་མའི་ནང་སྦྲུལ་འཁོར་

༄༅། །གྱི་ཐད་དུ་རྩ་བའི་བླ་མ་དེ་པད་འབྱུང་གི་རྣམ་པར་འོད་ལྔའི་དབུས་སུ་བཞུགས་པར་བསམ། ཁ་སྦྱོར་རླུང་གི་འཕྲོ་འདུ་ལས᫷ 
ཨ་ཤད་མེ་དཔུང་་ཇེ་ཆེར་སོང་᫷ བླ་མ་ཆོས་དབྱིངས་འཁོར་ལོ་བཞུགས᫷ དེ་བཞིན་རླུང་གིས་མེད་པུང་བསྐྱེད᫷ བླ་མ་ལོང་སྤྱོད་འཁོར་ལོར་བཞུགས᫷ 
དེ་བཞིན་རླུང་ཁུག་ཉམས་སུ་བགྲངས᫷ བླ་མ་བདེ་ཆེན་འཁོར་ལོར་བཞུགས᫷ དེ་བཞིན་ཡས་བརྟན་རླུང་གིས་བསྐུལ᫷ ཞེས། བུམ་ཆེན་གྱི་
ཆུན་བཙུན་པས་རྔུབ་རླུང་དེ་རོ་རྐྱང་གཉིས་ཀྱི་ལམ་ནས་བརྒྱུད་མ་ཐུང་ལ་ཕོག བླ་མར་མོས་གུས་དུད་དུང་མ་བྱས་པས་སྣ་བསུས་ཏེ་མེ་
ཆེར་འབར་བས་ལྟེ་འཁོར་གང་། མ་དག་ཉོན་མོངས་སྐྱེད་པའི་རྩ་རྣམས་སྲེག བདེ་དྲོད་ཀྱིས་ཁྱབ་པས་དག་པའི་རྩ་རྣམས་ལས་སུ་རུང་
བླ་མ་ཡར་རིམ་གྱིས་སྙིང་ཁའི་རྩ་འཁོར་དུ་ཇེ་མཐོར་སོང་བ་དང་རླུང་གིསས་བུས་པས་མེ་ཡང་སྙིང་ཁར་སོན་དེར་ཁྱབ་པས། སྲེག་ཁྱབ་ཀྱི་

ནུས་པ་སྔར་ལྟར་སྒོམ། དེ་བཞིན་དུ་མགྲིན་པ་དང་། སྤྱི་བོའི་བར་ཁྱབ་ཅིང་དེར་བརྟན་པས་ནི་ཡས་བརྟན་དུ་ཉམས་སུ་བླང་བའོ། བླ་མ་
པདྨ་འབྱུང་སྤྱི་བོ་རུ᫷ སྣང་མཐའ་ཀུན་བཟང་ཡབ་ཡུམ་སྒོམ᫷ གཏུམ་མོའི་མེ་རྣམས་ཕྱོགས་མཚམས་འབར᫷ མེ་དཔུང་མཁྲོ་བོའི་
གར་སྟབས་འཁྲིགས᫷ བླ་མ་ལོང་སྤྱོད་འཁོར་ལོར་བཞུག᫷ རླུང་གི་སྦྱོར་བ་སྔོན་བཞིན་བརྩོན᫷ བླ་མ་ཆོས་ཀྱི་འཁོར་ལོར་བཞུགས᫷ ཞེས་
པས། དེ་ནས་བླ་མ་པད་འབྱུང་གི་སྤྱི་བོར་སྣང་མཐའ་ཚེ་དཔག་མེད་ཡབ་ཡུམ། དེའི་སྤྱི་བོར་ཀུན་བཟང་ཡབ་ཡུམ་བླ་མ་སྐུ་གསུམ་གྱི་རྒྱལ་
བ་རིག་འཛིན་རྒྱུད་པ་ཀུན་འདུས་ཀྱི་ངོ་བོར་བསམ་ལ་གསོལ་བ་ཕུར་ཚུགས་སུ་བཏབ་ནས་རླུང་སྦྱོར་བརྩོན་པས། གཏུམ་མོ་མེ་ཆེར་འབར་
བ་སྤུའི་བུ་ག་དང་སྒོ་ཐམས་ཅད་ནས་ཕྱིར་འུར་སྟེ་མེ་ལྕེའི་རྩེར་མཁའ་འགྲོའི་སྐུ་གྲངས་མེད་པ་གར་སྟབས་འཁྱུགས་པར་བསམ་ལ་མཐར་

༄༅། །མགྲིན་པར་བཞུགས་པ་ལ་གཏད། དེ་ནས་བླ་མ་སྙིང་ཁར་བཞུགས་པ་ལ་གཏད་དོ། དེ་ནི་མས་བརྟན་གྱི་དམིགས་པ་
སྟེ་དེ་ལྟར་ཡང་བསྐྱལ། ཐུན་བསྡུ་བའི་ཚེ་པད་འབྱུང་སྣང་མཐའ་ཀུན་བཟང་གསུམཿ སྐྱེ་འགག་གནས་གསུམ་ངོ་བོར་བསྟེཿ མཁའ་འགྲོའི་
ཚོགས་རྣམས་མེ་དང་བསྲེཿ མེ་དཔུང་ཨ་ཤད་ངོ་བོར་བསྡུཿ རང་སེམས་སྐྱེ་མེད་ཆོས་སྐུ། འགགས་མེད་ལོང་སྐུ། གནས་པ་མེད་པ་སྤྲུལ་
སྐུའི་རང་བཞིན་དབྱེར་མེད་དུ་གྱུར་ཏེ་ཡེ་ཤེས་མངོན་དུ་གྱུར་པར་བསམ། མཁའ་འགྲོའི་ཚོགས་རྣམ་མེ་དང་འདྲེས་པས་ཡེ་ཤེས་ཀྱི་མེར་བྱིན་རླབས་
མེ་རྣམས་ཚུར་འདུས་ཨ་ཤད་ཕྲ་བ་སྔར་བཞིན་བསམ་སྟེ། དེ་ཡང་དམིགས་བྲལ་བཟོ་བཅོས་མེར་པར་བཞག དང་པོ་རླུང་ཁུག་དུ་མ་ལ་དམིགས་
པ་ཚང་བར་བྱ། གོམས་ནས་རླུད་ཁུག་རེ་རེ་ལ་ཚང་བར་བྱ་འོ། ཡེ་ཤེས་བླ་མ་སྒྲུབ་པའི་གནདཿ ཤིན་ཏུ་ཟབ་གསང་འདི་ལ་འབདཿ ཡེ་ཤེས་

བླ་མའི་ས་ནོན་འགྱུརཿ ཞེས་སོ། དེ་དག་གི་ཉམས་ལེན་སྐབས། རྩལ་སྦྱང་གི་འཁྲུ་འཁོར་སྔར་ལྟར་འདྲེས་ཤེས་པར་བྱའོ། ཆོས་ཐུན་བརྒྱད་
པའོ། གཉིས་པ་ཡི་དམ་སྒྲུབ་པ་ནི། ཞི་བ་དང་། ཁྲོ་བོ་གཉིས་ཀྱི། དང་པོ་ཞི་བ་སྒྲུབ་ནས་ཚེ་བསྲིང་བ་ནི། རང་དྲག་པོར་གསལ་བའི་མདུན་
གྱི་ནམ་མཁར། བདེ་མཆོག་ཡེ་ཤེས་རབ་འབར་ཚེ་དཔག་མེད་དམར་པོ། ཡུམ་ཡེ་ཤེས་རྩེ་མོ་དམར་མོ་དང་སྦྱོར་བ། ཡབ་མཉམ་ཞག་གིས་
ཚེ་བུམ། ཡུམ་མདའ་དར་ཚེ་བུམ་བསྣམས་པ་བསྐྱེད། ཧཱུྃ་ཧྲཱིཿ བདེ་ཆེན་ཚེ་དབང་འཆི་མེད་དྲག་པོ་རྩལཿ ཟུང་འཇུག་སྐྱེ་མེད་བདེ་ཆེན་
ལྷན་སྐྱེས་མཿ སྣང་སྟོང་བདེ་བ་ཆེན་པོར་གསོལ་བ་འདེབསཿ སྐྱེ་འཆི་གཉིས་མེད་རྟོགས་པར་བྱིན་གྱིས་རློབསཿ ཞེས་གསོལ་བ་དྲག་དུ་
བཏབ་སྟེ། ཆོས་བདུན་གྱིས་རླུང་བཅིང་སྟེ། དམིགས་པ་ནི། གནས་གསུམ་བཅུད་དང་ཡེ་ཤེས་བདག་ཐིམ་ནསཿ བདག་ལུས་ཆ་སྨད་ཉི་མའི་

༄༅། །འོད་འཁྱིལ་དམརཿ ལུས་ཀྱི་ཆ་སྟོད་ཟླ་བ་བསིལ་ཟེར་དཀརཿ འདབ་སྟོང་གའུ་ཁ་སྦྱོར་སྲུབ་མེད་ཀྱིཿ ཟེར་གྱིས་
སྔོན་འཕྲལ་སྡིག་སྒྲིབ་དུག་བསྲེག་སྦྱངཿ རླུང་རོ་གཡོན་འབུད་གཡོན་འཛིན་དགང་བའི་ཚེཿ ཟླ་བའི་སྐྱོན་བསལ་ཡི་དམ་ཚེ་བུམ་ལསཿ 
བདུད་རྩི་དཀར་པོའི་རྒྱུན་གྱིས་ཟླ་བ་རྒྱསཿ རླུང་རོ་གཡས་འབུད་གཡས་འཛིན་གང་བའི་ཚེཿ ཉི་མའི་སྐྱོན་བསལ་མཁའ་འགྲོའི་ཚེ་བུམ་
ལསཿ བདུད་རྩི་དམར་པོའི་རྒྱན་གྱིས་ཉི་མས་རྒྱསཿ ཞེས་གསུངས་པས། ཐུགས་རྒྱུད་བསྐུལ་བའི་བྱིན་གྱིས་ཡབ་ཡུམ་གྱི་གནས་སུམ་ནས་ཚེ་
དང་ཡེ་ཤེས་ཀྱི་ངོ་བོ་བདུད་རྩིའི་རྒྱུན་བདག་ལ་ཐིམ་པས། ལུས་སྨད་ཐམས་ཅད་དམར་ཆ་ཉི་མའི་འོད་དམར་པོ་འཁྱིལ། ཆ་སྟོང་ཐམས་ཅད་དཀར་
ཆ་ཟླ་བའི་འོད་དཀར་པོ་འཁྱིལ། འདབ་འཁོར་གའུ་ཁ་སྦྱོར་བ་བཞིན་ལུས་ཐེམ་འགགས་སུ་ཁྱབ་པའི་ཟེར་དེས་ཚེ་རབས་སྔོན་དང་ད་ལྟ་འཕྲལ་

དུ་བསགས་པའི་སྡིག་སྒྲིབ་དང་། རྒྱུ་ཉོན་མོངས་གི་དུག་བསྲེག་སྦྱངས་བྱས་པར་བསམ་ལ། སྔར་སྡིག་སྒྲིབ་སྦྱང་བའི་སྐབས་ཀྱི་གཡོན་ལྟར་
གྱིས་རླུང་རོ་བསལ། གཡོན་པའི་མཛུབ་མོས་སྣ་བུག་གཡས་བཀགས་སྟེ་གཡོན་ནས་རྔུམ་ལ། དམིགས་པ་དཀར་ཆའི་སྐྱོན་གེགས་
བསལ། ཡབ་ཀྱི་ཚེ་བུམ་ལས་བདུད་རྩི་དཀར་པོ་བབ་པས་དཀར་ཆ་རྒྱས་པར་བསམ། དེ་བཞིན་རླུང་རོ་གཡས་ནས་བུས། གཡས་ཀྱི་
མཛུབ་མོས་སྣ་བུག་གཡོན་པ་བཀགས་ཏེ་བཟུང་བས། དམར་ཆིའི་སྐྱོན་གེགས་བསལ། ཡུམ་གྱི་ཚེ་བུམ་ལས་བདུད་རྩི་དམར་པོ་བབ་དམར་
ཆ་རྒྱས་པར་བསམ། ཐུན་བསྡུ་ཚེ། ཐུན་མཚམས་ཡི་དམ་ཡབ་ཞུ་ཟླ་བར་ཐིམཿ ཡུམ་ཞུ་ཉི་མར་ཐིམ་ཞིང་གཉིས་མེད་ཀྱིཿ ཟུང་འཇུག་
བསྐྱེད་སྫོགས་སྣང་སྟོང་རང་ལོ་སྐྱོངཿ ཞེས། ཡབ་ཞུ་དཀར་ཆ་ལ་ཐིམ། ཡུམ་ཞུ་དམར་ཆ་ལ་ཐིམཿ རང་ཡི་དམ་གྱི་ང་རྒྱལ་དང་སྟོང་ཆེན་

༄༅། །ཟུང་དུ་འཇུག་པར་བློ་ཅི་གནས་སུ་བཞག རྒྱལ་བའི་སྐུ་གསུང་ཐུགས་ཡོན་མཛད་ཕྲིན་དངཿ མཚན་དང་དཔེ་བྱད་
མཐུ་རྩལ་སྒྲུབ་པའི་དཔལཿ དམར་ཆ་དབྱངས་ཡིག་མཚན་བཟང་སུམ་ཅུ་གཉིསཿ ཤེས་རབ་ཉི་མ་མེ་ལོང་ཡེ་ཤེས་ལསཿ དཀར་ཆ་གསལ་བྱེད་
དཔེ་བྱད་བརྒྱད་ཅུ་ནིཿ ཐབས་ཀྱི་ཟླ་བ་མཉམ་ཉིད་ཡེ་ཤེས་ཀྱིཿ སྲོག་རྩོལ་རླུང་གི་རྒྱུ་བས་ཉི་མའི་མདངསཿ རང་བྱུང་ཡེ་ཤེས་སོར་རྟོགས་ཧྲཱིཿཧཱུྃ་སྨིནཿ 
ཉི་མ་ཟླ་བའི་ཚེ་ཡི་རིགས་མདངས་ལཿ ཐབས་ཤེས་དྲོད་གཤེར་ཉི་མཚམ་ལྟ་མ་གྱི་སྦུབཿ ཡེ་ཤེས་ལྷན་སྐྱེས་བདེ་ཆེན་འདྲེན་པ་ཡིཿ རྡོ་རྗེའི་བཟླས་
པ་བྱ་བ་ནན་ཏན་བསྐྱེདཿ འབྲས་བུ་རྡོ་རྗེ་དྲག་རྩལ་ཡེ་ཤེས་ཆེཿ ཆོས་ཀྱི་དབྱིང་ཡེ་ཤེས་ཚེ་དབང་མངོན་དུ་བྱཿ ཞེས་ཡོན་ཏན་མ་ལུས་པའི་གཞི་བསྐྱེད་
བྱེད་དམར་ཆ་དབྱངས་ཡིག་ཕྲག་གཉིས་ཀྱིས་མཚན་པ་མེ་ལོང་ཡེ་ཤེས་ལ་མངོན་པར་བྱང་ཆུབ་པ། དཀར་ཆ་གསལ་བྱེད་ཕྲག་གཉིས་ཀྱིས་བརྒྱན་

པར་བསྒོམ་པ་མཉམ་ཉིད་ཡེ་ཤེས་ལ་མངོན་པར་བྱང་ཆུབ་པ། སྲོག་རྩོལ་རོ་རྐྱང་རླུང་གིས་དམར་ཆ་དྲོད་རྒྱས། དེས་དཀར་ཆ་གཤེར་རྒྱས་པས་རང་
བྱུང་རིག་པའི་ཡེ་ཤེས་རྩལ་རྒྱས་པའི་བྱེད་ལས་འགྲུབ་ཕྱིར་རིག་པའི་ངོ་བོ་རྩ་བའི་སྙང་པོ་དེ་གཉིས་ཀྱི་བར་དུ་ཧཱུྃ་དམར་པོ་དང་ཧྲཱིཿ མཐིང་ཀར་གསལ་
བ་སོར་རྟོག་ཡེ་ཤེས་ལ་མངོན་པར་བྱང་ཆུབ་པ། ཉི་ཟླ་རྒྱས་པ་ཀུན་སྫོབ་ཚེ་མཆོག་སྟེ་རིགས་རྩལ་དང་། དཔེ་ཐབས་ཤེས་དཀར་དམར་འཕྲད་
པའི་ལྷུམ་མམ་མངལ་བསྐྱེད་པ་དེར། སྲས་ལྷན་ཅིག་སྐྱེས་པའི་བདེ་བ་ཆེན་པོའི་ཡེ་ཤེས་ཀྱི་སྣ་འདྲེན་ནས་དམ་ཅན་ཚེ་མཆོག་མངོན་དུ་བྱེད་པས་
ཆོས་དབྱིངས་ཡེ་ཤེས་ལ་མངོན་པར་བྱང་ཆུབ་པ། དེ་སྐྱེད་པའི་ཕྱིར། ཐུགས་སྲོག་རྩ་བའི་སྔགས་གཉིས་ལ་དམིགས་པ་མི་ཡེངས་བར་གཏད་པ་
བྱ་བ་ནན་ཏན་གྱི་ཡེ་ཤེས་ལ་མངོན་པར་བྱང་ཆུབ་པ་སྟེ། མངོན་བྱང་ལྔས་བསྐྱེད་སྫོགས་ཟུང་དུ་ཆུད་པར་བསྒོམ་པ་ནི། རྡོ་རྗེའི་བཟླས་པའམ་

༄༅། །འགོག་བཟླས་སྟེ་ངག་གི་འབད་རྩོལ་མ་བྱས་བཞིན། ལས་རླུང་གི་གྲངས་ཀྱི་བཟླས་པ་ཐེམ་སྟེ། སེམས་ཀྱི་འདུན་
པས་དབང་བསྒྱུར་ནས་རླུང་ཐམས་ཅད་དེར་འགྱུར་བ་ཡིན་ནོ། དེ་ལྟར་སྒོམ་པས། སྲོག་རྩོལ་རླུང་གི་བྱེད་པས་ཐེབ་ནས་བསྐྱེདཿ ཐས་ཤེས་དྲང་
པོ་གཤེར་གྱིས་ས་བོན་སྨིནཿ འབྲས་བུ་རྡོ་རྗེ་འཛིན་པ་ཆོས་དབྱིངས་ཚེཿ མི་ཤིག་ཐིག་ལེ་འཆི་མེད་ཚེ་དབང་གྲུབ། ཏིང་འཛིན་ཡེ་ཤེས་སྨིན་ཐབས་
ས་མ་ཡཱཿ ཞེས་པ་ལྟར་རོ་གྲུབ་པ་ཉིད་དོ། དེ་ནས་བཟུང་ཐོ་རང་མི་ཚིག་མ་འདྲེས་གོང་ལ་ཉམས་སུ་བླང་བར་བྱའོ། ཆོས་ཐུན་དགུ་པའོ། 
གཉིས་པ་ཁྲོ་བོ་སྒྲུབ་ནས་ཕུང་ཁམས་སྨིན་པ་ནི། དྲག་པོའི་སྟོང་རག་བསྒོམ་ལ། ཁྱད་པར་བ། དབུ་མ་རྩ་ཡི་གཞི་རྒྱས་ཁངཿ རྩ་འདབ་། 
ཕོ་བྲོང་བཀོད་པའི་དབུས། སྤྱི་བོ་བདེ་ཆེན་འཁོར་ལོ་ནཿ གུ་རུ་རྡོ་རྗེ་དྲག་རྩལ་དངཿ རྡོ་རྗེ་མཁའ་འགྲོ་གཉིས་མེད་འཁྲིལཿ མགྲིན་པ་ལོང་སྤྱོད་

འཁོར་ལོ་ནཿ གུ་རུ་རདྣ་དྲག་སྩལ་དངཿ རིན་ཆེན་མཁའ་འགྲོ་གཉིས་མེད་འཁྲིལཿ སྙིང་ཁ་ཆོས་ཀྱི་འཁོར་ལོ་ནཿ གུ་རུ་བུདྡྷ་དྲག་རྩལ་དངཿ 
སངས་རྒྱས་མཁའ་འགྲོ་གཉིས་མེད་འཁྲིལཿ ལྟེ་བ་སྤྲུལ་པའི་འཁོར་ལོ་ནཿ གུ་རུ་པདྨ་དྲག་རྩལ་དངཿ པདྨ་ཁྲོ་མོ་གཉིས་མེད་འཁྲིལཿ 
གསང་གནས་བདེ་སྐྱོང་འཁོར་ལོ་ནཿ གུ་རུ་ཀརྨ་དྲག་རྩལ་དངཿ ལས་ཀྱི་མཁའ་འགྲོ་གཉིས་མེད་འཁྲིལཿ འཁོར་ལོ་རྩ་ཡི་གྲོང་ཁྱེར་ནཿ 
དཔའ་བ་དཔའ་མོ་གར་སྟབས་འཁྲིགསཿ བསྐྱེད་བྱེད་སྤྲུལ་འཁོར་ལྟེ་བ་ནཿ མེ་མཉམ་ཨ་ཤད་ཚུལ་དུ་བཞེངསཿ སྲོག་རྩོལ་རིན་ཆེན་
འོད་རླུང་འཕྲོ་དངཿ རོ་རྐྱང་ཐབས་ཤེས་ལམ་ནས་མེ་མཉམ་བསྐྱེདཿ འབྱུང་བའི་རེག་མེ་སྦར་བྱ་ཚ་བའི་ཟེརཿ པདྨ་དྲག་རྩལ་ཡབ་ཡུམ་
བདེ་བ་བསྐྱེདཿ བདེ་ཆེན་ཁམས་རྒྱ་མཚོ་ཡེ་ཤེས་དམར་ཆ་མོཿ རབ་འཕྲོས་རྩ་ཁམས་བདེ་བས་ཁྱབཿ ཡར་སྐྱེད་ཆོས་དབྱི་འཁོར་ལོར་རེགཿ 

༄༅། །ཚེ་སྲོག་འཛིན་འཛིན་རིན་ཆེན་འོད་འཕྲོ་དངཿ གཅིག་གྲོགས་གཅིག་གིས་སྐྱེད་པར་བྱེདཿ བྦུདྡྷ་གཙོ་བོ་ཡབ་ཡུམ་བདེ་བའི་
མདངསཿ ཐབས་ཤེས་སྦྱོར་བ་བསྐྱེད་པ་རྩ་ཁམས་གངཿ རང་ལུས་དྲག་པོ་བདེ་བས་ཁྱབ། དེ་བཞིན་ཕོ་བྲང་ལྟེ་འཁོར་མ་གཏོགས་པའི་བཞི་པོ་ལཿ 
ཡང་ཡང་སྦྱང་པས་དགའ་བཞི་རྒྱསཿ ཞེས་པ། ཆོས་བདུན་གྱི་བུམ་ཆེན་བཟུང་བས། ཨ་ཤད་འབར་བས་རྒྱུད་བསྐུལ་པདྨ་དྲག་རྩལ་ཡབ་ཡུམ་
བདེ་བ་རྒྱས་མཉམ་པར་སྦྱོར་བས་རྩ་འདབས་ཀྱི་དཔའ་འོ་དཔའ་མོ་ཐམས་ཅད་ཀྱང་བསྐུལ་ཏེ་སྦྱོར་བས་རྒྱས། མེ་ཡར་སོང་སྙིགས་ཁར་དེ་
བཞིན་རིགས་ཀྱི་དྲག་རྩལ་ཡབ་ཡུམ་བསྐུལ་བ་རྩ་འདབ་དང་། རང་ལུས་དྲག་པོར་གསལ་བ་ཡང་རྒྱས་ནས་ཡར་སོང་ནས་མགྲིན་པ་དང་སྤྱི་བོར་
མར་གསང་གནས་ཏེ་འཁོར་ལོ་བཞིར་བདེ་བ་རྒྱས་པར་བསམ། དེས་ཀྱང་དཔེ་ཡི་ཡེ་ཤེས་འཆར་བར་བྱེད་པས་གོང་མའི་ཉི་རྒྱུའོ། ཆོས་ཐུན་

བཅུ་བའོ། དེ་ཉིད་ཀྱི་རྡོར་བཟླས་ནི། དབུ་མའི་འདུས་མདོར་ཉི་གདན་ཨཱཿཧཱུྃ་མཚོནཿ རྔུབ་པའི་སྲོག་རྩོལ་རྒྱུ་བ་ཨོཾ་བྱུང་སྟེཿ གནས་པ་ཨཱཿ 
ཧཱུྃཾ་གཉིས་ཀྱི་གཟི་མདངས་སྐྱེདཿ ཡང་ཡང་སྦྱངས་ཤིང་ཨཱཿཧཱུྃ་ནུས་པར་བཅསཿ དབུ་མའི་ཐབས་ཤེས་ཕྱི་ནང་ཆ་ལ་ཐིམཿ འབྱིན་ཚད་རླུང་
རྣམས་དབང་བསྐུར་སོང་བར་སྒོམཿ ཞེས་དབུ་མའི་མདོག་དམར་འབྲུ་གཉིས་བསམ། རྔུབ་རླུང་གཉིས་ཨོཾ་དཀར་པོའི་རྣམ་པར་བྱུངཿ 
འབྲུ་གཉིས་ལ་ཐིམ་པས་གཟི་མདངས་སྐྱེདཿ འབྲུ་གཉིས་ཀྱི་ནུས་པ་དབུ་མའི་ནང་དང་ཕྱི་ལ་ཐིམ་པས་རླུང་རྣམས་ཀྱང་དབུ་མར་ཚུད་པར་
བསམ༑ ཡང་སྐབས་སུ། སྙིང་ཁར་ཡི་དམ་ཡབ་ཡུམ་ཀྱི་ཐུགས་ཀར་ཧཱུྃཿཧྲཱིཿགསལ་བ་ལ་རླུང་གིས་གཟི་མདངས་བསྐྱེད་ནས། གཞི་
ཚེ་རླུང་དབང་བསྐུར་སོང་བ་བསམ། དེར་མེ་ཡེངས་བར་བརྩོན་པར་བྱ་འོ། ཆོས་ཐུན་བཅུ་གཅིག་པ་འོ། གཉིས་པ་ཤེས་རབ་མ་རྒྱུད་ལྟར་

༄༅། །ཉམས་སུ་བླང་བ་ནི། རང་ཉིད་རྡོ་རྗེ་ཕག་མོ་སྐུ་མདོག་དམར་མོ་ཕྱི་གསལ་ནང་གསལ་དམ་དམར་གུར་ཕུབ་པ་ལྟ་བུའི་
ལངས་ཚོ། རྒྱས་པའི་དབུས་སུ་རྩ་རྣམས་སྔར་ལྟར་གསལ་ལ། རྩ་གསུམ་འདུས་མདོར་ཉི་གདན་སྟེང་ཨ་ཐུང་གསལ་བ། གསལ་འདེབས་པ། ཡེ་ཤེས་
དབུ་མའི་ཆེ་ཆུང་ངེས་མེད་ཀྱིཿ བསྐྱེད་པའི་ཡེ་ཤེས་དཔེ་མཚོན་དབུ་མ་ནིཿ སྦ་སྨྱུག་ཙམ་མདོར་ཤེས་རབ་ཉི་གདན་སྟེངཿ ཤེས་རབ་རང་མདངས་རེག་
བྱ་ཨ་ཤད་བཞིནཿ གསལ་དང་སྒྱུ་མ་དང་རེག་ཚེའི་མཚན་ཉིད་ལྡནཿ དེ་སྟེང་མཁའ་དབྱིངས་གཙོ་བོ་འཛུམ་བཅས་བཞེངསཿ རེག་བྱས་རྒྱུད་
བསྐུལ་བདེ་རྒྱས་གར་ཐབས་ཀྱིསཿ ཡེ་ཤེས་བཅུད་ཀྱིས་མེ་ཡི་ནུས་པ་བསྐྱེདཿ ཨ་ཤད་རྩཎྜའི་རྒྱུ་རྐྱེན་འབར་འཕྲོས་ཁྱབཿ རྟག་དང་ཆད་པའི་
མཐའ་ལ་མི་གནས་ཕྱིརཿ རྩ་དངོས་མོ་གཉིས་མ་འབྲེལ་ལ་མེ་ཡི་རེག་བདེ་དྲོད་མདངས་འབྲེལཿ རྩ་འཁོར་ལོ་རྣམས་ལ་བདེ་བའི་རེག་བྱས་རིམ་པས་འགྲོཿ 

ཞེས་མེ་རྩེར་ཕག་མོ་དམར་མོ་རྒྱན་མེད་ཆུང་ངུ་ཌཱ་དྲིལ་འཁྲོལ་བ་ཞལ་འཛུམ་ཡ་ལེབ་གསལ། མེ་ཡི་རེག་བྱས་ཕག་མོ་བདེ་བ་རྒྱས། ཌཱ་དྲིལ་
འཁྲོལ། གར་སྟབས་འཁྱུགས་པའི་ཡེ་ཤེས་ཀྱི་བདེ་དྲོད་ངོ་བོ་ཐིག་ལེ་དམར་མོ་མཁའ་ནས་བྱུང་། མེ་ལ་རེག་ལ་ཁད་ཀྱི་མེའི་ནུས་པ་བསྐྱེད་ཆེར་
འབར་ཡར་ཡར་འབྲོས་འདོད་ཀྱི་ཚུལ་དུ་སྤྱི་བོའི་བར་དུ་འབར། སྤྱིར་ལུས་ཀྱི་ནད་དང་། ཕྱི་ཐམས་ཅད་དུ་རིལ་གྱིས་འབར་བས་མེ་ལྕེ་ཚག་
ལྡིར་དུ་འབར་བར་བསམ། ཐུན་བསྡུ་དུས། ཕྱིའི་མེ་རི་རྣམས་ནང་གི་མེ་ལ་ཐིམ། ཕག་མོ་ཐིག་ལེ་བཅས་ཨ་ཐུང་ལ་ཐིམ་པས། མེ་དེ་སྤུ་
རྩེ་སུམ་འཁྱོགས་ཙམ་ལ་དམིགས་པ་གཏད་པ་མི་ཡེངས་བར་བྱ། དེས་ནི་ལུས་ལ་བདེ་དྲོད་འབར། ཐིག་ལེ་རྒྱས་ལས་རླུང་དབང་ཀུར་ཚུད་
པའི་བདེ་གསལ་མི་རྟོག་པའི་ཉམས་བཟང་པོ་སྐྱེ། རླུང་བཅུ་ཟིན་པའི་ཤེས་ཉམས་སྟོང་གཟུགས་ཀྱང་དུ་མ་ཤར་རོ། བདེ་བ་ཆེན་པོའི་ཡེ་ཤེས་

༄༅། །ཀྱི་དྲོད་ཐོབ་པོ། ཆོས་ཐུན་བཅུ་གཉིས་པའོ། གཉིས་པ་འདའ་ཀ་མའི་ཉམས་ལེན་ནི། སྔར་བདེ་དྲོད་ཀྱིས་བསྐྱེད་
པའི་དཔེ་ཡི་འོད་གསལ་རྟོགས་པའི་ལྟ་བ་ཟུང་འཇུག་གི་རང་བྱུང་ཡེ་ཤེས་ངང་དུ་བཞག་པས་སྣང་མཆེད་ཀྱིས་མདུན་བསུས་ཏེ་གཞིའི་འོད་གསལ་
ངོས་ཟིན་ནས་ཡར་གྱི་ཟང་ཐལ་དུ་གྲོལ་ལོ། གསུམ་པ། དེའི་རྗེས་ཀྱི་རིམ་པས་མེ་ལས་ལ་སྦྱོར་བ་ནི། ཕོ་སྐོར་ཞེས་ཨ་ཐུང་གི་མོས་ཀ་ལའི་
རྣམ་པར་ཕོ་སྐོར་འགྲོས་བཞིན་འབར་བས་ལྟེ་བའི་རྩ་འཁོར་གྱི་མ་དག་པ་སྐྱོན་དུ་སོང་བ་རྣམས་བསྲེགས་ཤིང་རླུང་གི་ལམ་བསལ་བར་དམིགས་
པས། ཆོས་དྲུག་བཅས་ཚུར་སུར་སྟེང་བཞག་ནས་རླུང་འཛིན་ལ། ཕོ་བ་གཡས་སུ་གསུམ། གཡོན་དུ་གསུམ་བསྐོར་། མདུན་རྒྱབ་བཅག་
རེ༑ བཅའ་བཤིགས་འབེབ་ཆུང་གསུམ་བརྒྱབ་རང་བལྟ། རྐེད་པ་དང་པོ་བ་མི་བདེ་བ་ལ་འང་བྱའོ། ཆོས་ཐུན་བཅུ་གསུམ་པའོ། མདུན་རྒྱབ་

འཕུར་ཞེས་ཡང་སྙིང་ཁའི་རྩ་འཁོར་ལ་དམིགས་ཏེ། རྡོ་རྗེའི་ཁུར་ཚུལ་གཡས་པ་སྔོན་དུ་སྙིང་ཁུར་བཞག གཡོན་པ་གྱེན་བསྟན་གྱིས། གཡོན་
པས་རྒྱབ་ཤད་རེ། གཡས་པས་ནུ་གཡས། ཕྱོགས་འཕུར་བསྐོར་གྱིས་མཆན་ལྡེབ་རེ་བཅས། ཡང་གཡོན་པ་སྔོན་བྱས་ཏེ་དེ་འདྲ་གསུམ་
གཡས་ཁ་སྦུབ། མཐེ་གོང་མཛུབ་གསུམ་གྱིས་རེག་པ་རྐེད་པ་གཡས། དང་། གཡོན་དེ་ལྟར་བཀན་པ་རྐེད་པ་གཡོན་དུ་བཞག གཡོན་
ངོས་སུ་བཤལ་གསུམ་དེ་གོ་ལྡོག་ཏེ་གཡས་ངོས་སུ་བཤལ་གསུམ་བྱ། བཅའ་བཤིག་འབབ་ཆུང་གསུམ་རྒྱབ། སྙིང་དང་རོ་སྟོད་ན་བ་ལ་བྱའོ། 
ཆོས་ཐུན་བཅུ་བཞི་པའོ། མགོ་བསྒྲིལ་ཞེས། དམིགས་པ་མགྲིན་པའི་རྩ་འཁོར་དུ་ཨ་ལི་འཁོར་བ་དང་། སྤྱ་བོའི་རྩ་འཁོར་ལ་དམིགས་ཏེ་
ཆོས་བདུན་གྱིས་མགོ་གཡས་གཡོན་དུ་གསུམ་རེ་འདྲིལ། མདུན་རྒྱབ། གཡས་གཡོན་རྣམས་སུ་བཞག་རེ། བཅའ་བཤིག་འབེབ་

༄༅། །ཆུང་གསུམ། མགོ་ལྟག་འཇིང་མིག་ན་བའི་ཚེ་བྱའོ། ཆོས་ཐུན་བཅོ་ལྔ་པའོ། བྱུགཿ ཞེས། དམིགས་པ་ལུས་ཀྱི་སྟོད་
ཐམས་ཅད་མེས་གང་བ་སོང་བསམ་ནས། ཆོས་བདུན་བཅས་པ་ཁུ་ཚུལ་ནུ་ཐད་བར་མཉམ་ཡོངས་ཀྱིས་མདུན་དྲང་པོར་ཤེད་ཀྱིས་བརྐྱང་། 
ལག་གཡས་སྔོན་དུ་ནང་སྐོར་གྱིས་པད་སྐོར་གཅིག ཐལ་སྡེབ་གཅིག ཐིལ་ཤེད་ཀྱིས་འཕུར་གསུམ། སྐྲ་མཚམས་ནས་གཡས་རྣ་ལྟགས་
གཡས་སུ་སྦུབ། གཡོན་རྒྱབ་བཀན་མཐེ་གུང་མཛུབ་གསུམ་རེག་གཞན་གདེང་ནས་གཡོན་ངོས་སུ་གསུམ་བྱུང་། གོ་ལྡོག་སྟེ་གཡས་ངོས་སུ་
གསུམ་བྱུང་། ལག་མཐིལ་གཉིས་ཀྱི་ངོ་ཐུར་དུ་ཤད་ཀྱིས་ལན་གསུམ་བྱུགས། བཅའ་བཤིག འབབ་ཆུང་གསུམ། ལུས་ཀྱི་སྟོད་མི་བདེ་བ་
ལའང་བྱའོ། ཆོས་ཐུན་བཅུ་དྲུག་པའོ། རྐང་ལག་བརྐྱང་བྱུགས། ཞེས་དང་པོ་ལག་པ་ནི་དམིགས་པ། ལག་པའི་ནང་གི་མི་དམིགས་ཏེ་ཕྱེད་

སྐྱིལ་སྟེང་ནས་ལག་གཡས་མཆན་ལྡེབ་སྔར་ལྟར་གྱིས་བརྐྱང་། ཤེད་ཀྱིས་བསྐུམ་སྟེ་ཁུ་ཚུར་ཕྲག་པར་ལན་གསུམ་བརྡེབ། ལག་གཡོན་
གྱིས་དཔུང་མགོ་ནས་སོར་རྩེ་བར་དང་ཞབས་ནས་མཆན་འོག་བར་ཤེད་ཀྱིས་བྱུགས་པ་གསུམ། གཡོན་པ་གོ་ལྡོག་འབེབ་ཆུང་གསུམ་
མོ༑ ཆོས་ཐུན་བཅུ་བདུན་པའོ། དམིགས་པ། རྐང་པའི་ནང་མེ་དམིགས་ཏེ། ཕྱེད་སྐྱིལ་དཀྱིས། པུས་མ་གཡས་བསླང་བ་ལ། ལག་
གཡས་གོང་གཡོན་འོག་བྱས་འཁྱུད་དེ། གཡོན་པའི་གྲུ་མོས་གཡོན་པའི་པུས་མོར་བསྡམ་ནས། འཕགས་ཆུང་གིས་བརླ་གཡོན་གྱིས་ཕྱེད་
འབབ་དང་མཉམ་རྐང་པ་གཡས་ཤད་ཀྱིས་བརྐྱང་། ལག་གཡས་སྔོན་དུ་བྱས་ནས་གཉིས་ཀས་རྐང་སོར་རྩེ་བར་ཡར་བྱུགས་ཚུལ་གྱིས་
གཡོན་པའི་ཁུ་ཚུར་པུས་སྟེང་བཞག་ནས། གཡས་པའི་རྡོ་རྗེ་ཁུ་ཚུར་དཔྱི་ཐད་དུ་གྱེན་བསྟན་གྱིས་གདན་ལ་བརྡེག་ལག་གཡོན་མཐེ་གོང་

༄༅། །གཉིས་ཀྱིས་རྐང་པའི་སྲིན་མཛུབ་ནས་འཛུས་ཏེ་བརླ་གཡོན་པའི་སྟེང་འཐེན་པ་དང་། གཡས་པའི་ཁུ་ཚུར་གྱིས་
པུས་མོ་ནས་བརྒྱང་སྟེ། རོ་སྟོད་གཡས་སུ་གཅུས་ཏེ་རླུང་བཏང་། ཡང་གཡོན་ངོས་གོ་ལྡོག་བྱ། སླར་རྦུབ་ཆུང་གིས་འབེབ་ཆུང་གསུམ། དེ་
གཉིས་ནི་ཡན་ལག་ན་བ་ལའང་བྱའོ། ཆོས་ཐུན་བཅོ་བརྒྱད་པའོ། རང་རིག་བྱིང་གསིང་རྒོད་ཀྱི་འགྲང་སྤྲུག་དངཿ ཞེས། ཕྱེད་སྐྱིལ་གྱིས་ཁུ་
ཚུལ་པུས་སྟེང་གཏད་ནས་འཕགས་ཆུང་གིས་ལང་ཁུ་ཚུར་མདུན་རྒྱབ། པད་བསྐོར་ཐལ་བརྡལ། ཐིལ་འཕུར། ཐོད་བྱུགས་ངོ་འཕུར་ཕྲག་བརྒྱབ་
ལག་པ་བྱུགས་བཅས་གསུམ་རེ་སོང་མཐར། རྨུག་པ་བཤིག་པ་གྱད་གྱི་རྩལ་བསྐྱེད་དོཿ ཞེས་ལང་འབེབ་གཅིག་མཛུབ་གང་ཚད་ཀྱི་བར་
འབབ་གསུམ། ཁུ་ཚུལ་ནུ་མདོར་བསྣུན་ནས་ཧཱ་སྤྲུགས་གསུམ་བྱ། དམིགས་པ། ལུས་ཕྱི་ནང་ཀུན་ལ་བྱའོ། དེ་ནི་ལུས་སྤྱི་ལ་གནོད་པ་ལ་བྱའོ། 

གཙོ་འཁོར་ནི་རྩ་གནས་དེ་དག་གི་ཞ་རེང་འཁུམས་པ་སོགས་སོར་ཆུད་པའི་ཐབས་སོ། མ་དག་སྟེན་རྩ་མདུད་འཆིང་གྲོལ་དག་བྱེད་རྩ་ཁ་འབྱེདཿ 
དྷུ་རིའི་ རོ་རྐྱང་གི་མདུད་གྲོལ་དབང་བསྐུར་རླུང་ཚུད་ཐབསཿ དག་བྱེད་སྟོད་རྭའི་རྩལ་སྦྱངས་རབ་གསལ་འདིས༔ བདག་འཛིན་རྩ་དང་རླུང་ངན་དྲི་
སྦྱངས་ནས༔ ཞེས། འཁྲུལ་འཁོར་གྱི་གནད་འདི་མ་གཅུན་ན། རྩ་མི་ཚུན། དཔེ་རླུང་བདེ་བར་མི་རྒྱུ། དཔེ་ངན་རྟོགས་འཕེལ་ནས་ལམ་གྱི་
དྲོད་མི་ཐོབ་པས་བྲོད་པ་མི་སྐྱེ་ཞིང་བསམ་པ་ཕྱིན་ཀ་ལོག་དུ་འགྲོ་བས་དེ་ཕྱིར་ལུས་ཤེད་བསྒྲིམ། འཛིན་པ་བུམ་ཆེན་ལས་སུ་རུང་བྱས་ཏེཿ ཞེས་
པས། བུམ་ཆེན་ཟིན་ངོས་ཀྱིས་དམིགས་པ་དང་སྦྲགས་ཏེ། རྩ་འདར་ཐོན་པ་ཙམ་བྱ་དགོས་ཏེ། སྟང་སྟབ་ཙམ་གྱིས་ཡོང་བ་མ་ཡིན་ནོ། དེ་ལྟ་བུའི་
ཉམས་ལེན་རྣམས་ཀྱིས་རྩ་དང་རླུང་རྣམས་ལས་སུ་རུང་། དམར་ཆའི་བདེ་དྲོད་འབར་བས་གོས་ཀྱི་ཞེན་པ་ཆོད། ཐིག་ལེ་ལ་གནད་བསྣུན་མ་

༄༅། །རག་པར་སོང་བས་ལམ་གོང་མའི་སྨིན་བྱེད་དང་། སྔོན་འགྲོ་ཡིན་པའང་ངེས་པར་བྱའོ། ཆོས་ཐུན་བཅུ་དགུ་པ་འོ། 
གསུམ་པ་ཤེར་དབང་གི་གྲོལ་ལམ་གྱི་རིམ་པ་ལ། སྔོན་འགྲོ། དངོས་གཞི། རྗེས་གསུམ་གྱི། དང་པོ་སྔོན་འགྲོ་ལ་ཤེས་བྱ་དང་། སྒོམ་བྱ་གཉིས་
ཀྱི། དང་པོ་ཤེས་བྱ་ནི། ལུས་ཆགས་པའི་ཚེ་དྭང་མའི་དྭང་མ་དཀར་ཆ་ཟླ་བ་ཕ་ལས་ཐོབ་པ་དབུ་མའི་ཡར་སྣེ་བརྟེན། མར་ཆ་ཉི་མ་མ་ལས་ཐོབ་པ་
མར་སྣེ་བརྟག་ཅིང་། དེ་གཉིས་ལས་མཆེད་པ་ཁམས་ཐིག་ལེ་རྒྱུ་བའི་རྩ་རོ་རྐྱང་གཉིས་དང་། ཆིག་ཁྲི་ཆིག་སྟོང་། དྲུག་བརྒྱ་ལ་དཀར་དམར་གཉིས་
ཞལ་སྤྲད་པའི་ཚུལ་དུ་གནས་ཏེ། གཙོ་བོར་རོ་རྐྱང་གཉིས་ཀྱིས་དབུ་མ་ལ་མདུད་པ་ཉི་ཤུ་རྩ་གཅིག་ཡོད་པའི་མཚམས་སུ་གནས་པ། རླུང་འཕོ་བ་
བཅུ་གཉིས་ཀྱིས་བརྟན་པ་གནས་ཤིང་། དེ་དག་གནད་དུ་བསྣུན་པ་ལ་དབབ་དགྲམ་བྱས་པས་ཐིག་ལེ་འཕེལ་ཞིང་། དཔེ་ལུས་ཀྱི་སྟོབས་རྒྱས་ཤིང་། 

ཉམས་འབར། ཀུན་རྫོབ་རྒྱུའི་ཐིག་ལེ་ཉིད། དོམ་ཅན་འོད་གསལ་གྱི་བརྟེན་གནས་ཡིན་པའི་ཕྱིར། རྟོག་པ་མངོན་སུམ་པ་ཡེ་ཤེས་རབ་འབར་
ཞལ་མཐོང་བའི་ཉེ་རྒྱུ་ཐུན་མོང་མ་ཡིན་པར་འགྱུར་ལ། ཅིའི་ཕྱིར་ན། ཞུ་བདེའི་བདེ་བ་ཆེར་འཕེལ་བས་དཔེ་ཡི་ཡེ་ཤེས་མངོན་སུམ་པ་དེའི་སྟོབས་
ཀྱིས་རང་བཞིན་བརྒྱད་ཅུའི་རྟོག་པ་འགགས། དོན་གྱི་ཡེ་ཤེས་གོམས་འདྲིས་བྱས་ན་མངོན་དུ་གྱུར་པའི་སྨིན་བྱེད་དུ་སོང་བའོ། དེ་གནད་དུ་བསྣུན་པ། 
སྟེང་སྒོད་རྣམ་གྲོལ་དང་། འོག་སྒོ་ཐབས་ལྡན་གཉིས་སོ། དེ་གཉིས་བསྣུན་ཐབས་གྲོལ་ལམ་རང་ལུས་ཐབས་ལྡན་རླུང་སྦྱོར་སོགས་དང་། 
ཐབས་ལམ་གཞན་ལུས་ཐབས་ལྡན་མཚན་ལྡན་མའི་མཁའ་དབྱིངས་ལ་བརྟེན་པ་སྟེ། ཡེ་ཤེས་ཐབས་ལམ་སྒྲ་ཇི་བཞིན་དགའ་ཆེན་ཐབས་རླུང་སྦྱོར་
ཀྱི་རྡོ་རྗེ་ལཿ བདེ་ཆེན་ཤེས་རབ་རྩེ་མོ་ཨ་ཐུང་གི་པདྨས་འཁྱུདཿ རང་བཞིན་དབབ་བཟློག་དགའ་བཞིའི་ལོང་སྤྱོད་ཀྱིསཿ འཁོར་ལོ་བདུན་སྤྱི་

༄༅། །གཙུག་དང་རྐང་མཐིལ་གཉིས་བསྣན་བརྩེགས་ཕོ་བྲང་དབུ་མའི་མཁརཿ ཐབས་ཤེས་ཉི་ཟླ་ཟག་མེད་བདུད་རྩིའི་སྫསཿ 
གཉིས་མེད་ཆིག་ཁྲི་ཆིག་སྟོང་དྲུག་བརྒྱའི་བཅུདཿ བཅུ་གཉིས་མི་ཤིག་ཐིག་ལེར་བསྡུས་པ་ཡིཿ རྟོག་མེད་ཡེ་ཤེས་རོལ་པ་ཆེན་པོར་སྤྱོདཿ ཅེས་གསུངས་
སོ། སྔགས་རྙིང་མའི་ཕྱོགས་ལ་ཐུན་མོང་གི་ཁ་འདོན་ལ་རག་མ་ལུས་པར་ཉམས་མྱོང་གིས་ནུས་པ་ཐོན་པ་མྱོང་གྲུབ་ཏུ་སྣང་བ། སོ་སྐྱེས་ཉན་དུ་མི་
བཟོད་པ་འདི་ཀུན་ལམ་གྱི་རིམ་པ་འདི་ལ་བརྟེན་པའོ། གཉིས་པ་སྒོམ་བྱ་ལ། དམིགས་པ་དང་བསྣུན་པ་དངོས་སོ། དང་པོ་དམིགས་པ་ལ། 
ཡེ་ཤེས་བསྐུལ་བ། འབར་འཛག་ཡས་བབ། མས་བརྟན་དང་གསུམ་གྱི། དང་པོ་ཡེ་ཤེས་བསྐུལ་བ། མེ་ལོང་རྟེན་དུ་
རུས་སྦལ་འགྲོས་དཔེས་ཀྱི་ཡས་རིམ་ནསཿ བདེ་བའི་ཨ་ཐུང་གི་རེག་བྱས་རི་བོང་དཀར་ཆ་བཅུད་ཕབ་ནས། ཞེས་དང་། སྤྱི་བོར་བྱང་སེམས་ཐིག་ལེ་

ཞུན་ཆུའི་རྒྱུནཿ ཡས་བབ། ཞེས་པ། གོང་གི་སྟོད་རྭ་སྒོམ་ལ། ཨ་ཤད་མེ་ཡི་ཐོག་དུ་མ་རེག་ཙམ་གྱིས་ཡུམ་རྡོ་རྗེ་ཕག་མོ་སྐུ་མདོག་དམར་མོ་ལང་
ཚོ་རྒྱས་པ་བདེ་བའི་རྒྱུན་གྱི་ཐིག་ལེ་མར་བབ་པ་མེ་ལ་རེག་ལ་ཁད་ཀྱིས་མ་རེག་པར་ཡར་སོང་ནས་མེ་ཡར་འཐེན་ནས་མེར་གྱུར་པར་བསྒོམཿ རྩ་འཁོར་
རྣམས་མེ་ཡི་བདེ་དྲོད་ཚ་ཆི་ལི་ལི་རིམ་པར་སོང་ནས། དབུ་མའི་ཡར་སྣེར་དཀར་ཆ་ཐིག་ལེ་དཀར་པོ་ཟླ་བ་ལྟ་བུ་ལ་ཧྃ་ཡིག་མགོ་ཐུར་བསྟན་དུ་
དོད་པ་ལ་རེག་པས། རྩ་ཁམས་ཀྱི་ཐིག་ལེ་རྣམས་ཟིལ་པ་བཞིན་དེར་འདུས་པའི་བརྒྱད་ཆ་གཅིག་རྩམ་གྱི་ཐིག་ལེ་དཀར་པོ་དངུལ་ཆུའི་དྭོགས་
ལྟ་བུར་བབ། མེ་ལ་རེག་ཙམ་དུ་སྒོམ། གཉིས་པ་འབར་འཛག་ནི་མེ་དང་ཐིག་ལེ་འབྲོས་འདོད་སྒོམ་པའོ། གསུམ་པ་ལ་གཉིས་ཀྱི། དང་པོ་
ཡས་བབ་ནི། མེ་ཡང་སྤྱི་བོའི་རྩ་འཁོར་འོག་ཏུ་མར་འཁྱིལ་ཐིག་ལེས་རྩ་འཁོར་གང་། དེར་གནས་པའི་ཐིག་ལེ་རྣམས་ཀ་ལི་དཀར་པོ་གཡས་

༄༅། །བསྐོར་གྱི་རྣམ་པར་བསམ་དེ་ཉིད་མ་གོད་པར་། དེ་ལས་བརྒྱད་ཆ་ཙམ་ཐིག་ལེ་དེ་ལྟར་བབ། མགྲིན་པའི་རྩ་འཁོར་
གང་། ཨ་ལི་དམར་མོ་གཡོན་སྐོར་གྱི་རྣམ་པར་བསམ། མེ་ཡང་འབྲོས་འདོད་ཀྱི་དུ་མར་འཁྱིལ་ཞིང་། སྙིང་ཁར་སོན ཐིག་ལེས་གང་། རྩ་འདབ་
བརྒྱད་ལ་ཨ་དམར་པོ་བརྒྱད་ཀྱི་རང་བཞིན་དུ་བསམ། དེ་ནས་མེ་ལྟེ་འཁོར་ལ་བབ། ཐིག་ལེས་གང་བས་ཀ་ལི་དཀར་པོའི་རང་བཞིན་དུ་བསམ། 
དེ་ནས་མེ་གསང་འཁོར་ལ་བབ། ཐིག་ལེས་གང་བར་བསམ་པའོ། དེའི་ཚེ་ན་བདེ་བ་བཟོད་མེད་དུ་འབར་བར་བསམ། ལུས་ཀྱི་འཁྲུ་འཁོར་
བརྐྱངཿ ཞེས་པས། བཅའ་བཤིག་རྡོ་རྗེའི་ཁུ་ཚུར་པུས་སྟེང་བཞག་ནས་རྐང་པ་གཉིས་བརྐྱང་། ལག་གཡས་སྔོན་དུ་བྱས་གཡོན་པའི་
བརླ་དང་། གཡོན་གཡས་པའི་བརླ་ཡི་རྩ་བ་ནས་རྐང་སོར་རྩེ་བར་བྱུགས། ལག་གཉིས་བྱེར་ཏེ་རྐང་པའི་རྒྱབ་ངོས་ནས་ཡར་དཔྱི་བར་བྱུགས། 

རྡོ་རྗེའི་ཁུ་ཚུར་བཀན་སྟེ་གདན་ལ་བརྡེག་པ་གསུམ། ཕྱིར་འབེབས་གཅིག བར་འབེབས་གསུམ། ཡང་རྐྱང་འབབས་གཅིག་བརྒྱབ་པོ། ཆོས་ཐུན་
ཉི་ཤུ་པའོ། གཉིས་པ་མས་བརྟན་གྱི་རྣ་འབྱོར་ཐིམ་པ་ལུགས་ལྡོག་ཏུ་ཉམས་སུ་བླང་པ་ལ། བསྐྱིལ་བ། འདྲེན་པ། དགྲམ་པ་དང་གསུམ་
ལས། དང་པོ་བསྐྱིལ་བ་ནི། ནོར་བུའི་རྩེར་བུ་ག་ལ་ཕཊཿ ལྗང་སེར་དང་། རྩ་བར་ཧཱུྃ་མཐིང་ག་གཉིས་གནས་པས་ཐིག་ལེ་རྣམས་བཀགས་ཏེ་
རྩ་ཐམས་ཅད་ལ་ཟིལ་པ་ཆགས་པ་བཞིན་འོད་ཕྲོམ་མེར་བསམ། ལུས་གནད་ཕྱེད་སྐྱིལ་གྱིས་གཡོན་པའི་རྐང་གཏིང་གིས་གསང་འོག་འཕར་
རྩ་མནན་པར་བྱའོ། རླུང་ཐམས་ཅད་དབང་བསྐུར་སོང་བར་བསམ། ཆོས་ཐུན་ཉེར་གཅིག་པའོ། གཉིས་པ་འདྲེན་པ་ལ་དམིགས་པས་
འདྲེན་པ་ནི། ཡང་ཨ་ཤད་ཀྱི་སྟེང་དུ་བྱང་ཆུབ་སེམས་ལས། ཡུམ་རྡོ་རྗེ་ཕག་མོ་སྔར་ལྟར་སྒོམ་པས། ཨ་ཤད་ཀྱི་མེས་བདེ་བའི་རྒྱུད་བསྐུལཿ 

༄༅། །ཆག་པའི་མདངས་ཀྱི་གཟི་མདངས་རྒྱས་པས་མཁའ་ནས་བདེ་བའི་རྒྱུན་གྱིས་མེ་དང་འབྲོས་འདོད་གང་བཞིནཿ མི་ཡི་
མདངས་ཀྱིས་རླངས་པའམ་ཟིལ་པ་བྱུང་བ་ལྟར་ཐིག་ལེ་སོས་ཀའི་ཆུ་ལྟར་འཕེལ་བཞིན་གྱེན་དུ་ལྡོག་སྟེ། ལྟེ་བ། སྙིང་ཁ་མགྲིན་པ། སྤྱི་བོའི་བར་
སོན་པས་བདེ་བ་འབར། དེ་ནས་ཐུན་བསྡུ་བའི་ཚེ། ཕག་མོ་བྱང་སེམས་དང་འདྲེས། ཧྃ་ལ་ཐིམ། མེ་ཨ་ཤད་ལ་བསྡུ་འོ། འཁྲུ་འཁོར་གྱིས་
འདྲེན་པ་གསང་གནས་ནས་ལྟེ་བར་བཟློག་པའི་འཁྲུ་འཁོར་ནི། བཀུགས་པར་བྱེད་པ་གླང་ཆེན་ཧཱུྃ་རིང་གིས། བདེ་སྐྱོང་འཁོར་ལ་ཤེས་རབ་
རེག་བྱའི་ཁམས། རྒྱུ་རྐྱེན་ལྷན་སྐྱེས་ཏིང་འཛིན་མངོན་དུ་བྱཿ ཞེས་པས་གླང་པོ་ཆེ་དཔེར་མཚོན་ཏེ། བཟའ་བཏུང་མཆུས་འོག་ནས་དྲངས་
ལྟར། ལྟེ་བ་འཛིན་བྱེད་རླུང་གི་གནས་ནས་ཧཱུྃ་འཕྲོས། རྡོ་རྗེ་ནོར་བུའི་རྩེའི་ཐིག་ལེ་དྲང་བར་བསམ་ནས། པུས་མོ་དད་གྲུ་མོ་སར་ཕབ། སོར་མོ་

ལྟག་པར་བསྣོལ་ཏེ། ཧཱུྃ་ཞེས་རིང་བ་དང་སྟོང་འདྲེན་སྦྲང་པ་གསུམ་བྱེད། སྟོང་འདྲེན་གྱི་ཚེ། སྦྱོར་བ་ཡན་ལག་དྲུག་ཚངས་དགོས་ཏེ། མིག་
གྱིན་ལ་བཟློག ལྕེ་ཡར་རྐན་ལ་སྦྱར། མགྲིན་པ་བཀུག སྒལ་ཚིག་དྲང་པོར་བསྲང་། རྒྱུ་མ་སྒལ་པ་ལ་སྦྱར། རྐང་ལག་གི་སོར་མོ་རྣམས་
བསྐུམ་པའོ། བར་འབེབ་གསུམ་བརྒྱབ་པོ། ཐིག་ལེ་དབུ་མའི་ལམ་ནས་སྤྱི་བོའི་ཧྃ་ལ་ཐིམ་པར་སྒོམ། འདི་དག་གི་ཚེ་བར་འབེབས་སམ། 
འབེབས་ཆེན་གྲུ་གང་འཕགས་པ་གསུམ་རེ་འདྲེས་སོ། ཆོས་ཐུན་ཉེར་གཉིས་པའོ། གྱེན་དུ་འཕང་བ་སྟག་མོའི་སྐྱུགས་སྟངས་ཀྱིསཿ སྤྲུལ་
འཁོར་ཐབས་ཤེས་དབྱེར་མེད་བདེ་བ་ཅན། སྣང་སྟོང་རང་གྲོལ་རྟོག་པའི་རྒྱ་བསྐྱེད་དོཿ ཞེས་དང་། སྦྱང་ཐག་འཐེན་འདྲ་གཅན་ཟན་སྐྱུགས་སྟངས་
ཀྱིསཿ དཀྱིལ་འཁོར་ལྷ་ཚོགས་དགྱེས་ནས་བདེ་ཆེན་དུཿ གཉིས་མེད་ངོ་བོ་ཉིད་ཀྱི་སྐུར་བསྟིམ་མོཿ ཞེས་པ། སྙིང་ཁར་བཟློག་པའི་སྟག་མོའི་

༄༅། །དཔེས་མཚོན་པ། ཁུ་ཚུལ་པུས་གཏད་ཀྱིས་ལང་། རྐང་མཐིལ་གཉིས་སྤྲད་དེ་སར་བཙུག་ནས། སྒལ་པ་བསྲང་། 
འཇིང་པ་གྱེན་དུ་བཏེག ལག་གཉིས་ཤེད་ཀྱིས་རྒྱབ་ནས་གདོང་ལ་གུང་མོས་རྐང་པའི་སྲིན་མཛུབ་ནས་འཛུས་ཏེ་ཧ་ཧ་ག་ཅེས་སྟོང་འདྲེན་སྦྱོར་བ་དྲུག་གིས་
སྤྱི་བོའི་ཧྃ་ལ་གཏད་ཅིང་། རླུང་དབང་སྐུར་གཞིལ་པ་སྔར་ལྟར་རོ། ཆོས་ཐུན་ཉེར་གསུམ་པའོ། གཉིས་མེད་འདྲེས་པ་ཝ་མོའི་སྣམ་ཚུལ་གྱིསཿ 
ཆོས་དབྱིང་ཞིང་ན་ཡེ་ཤེས་མདངས་བསྐྱེད་དོཿ ཞེས་པ། ཝ་མོས་ཟས་སྣོམ་པའི་དཔེས་མཚོན་ཏེ། རྐང་པ་རྡོ་རྗེའི་སྐྱིལ་ཀྲུང་ལག་གཉིེས་འགྲོམ་པ་
འདེག་པས། རླུང་སངས་རྒྱས་ངོས་ཆུང་ངུ་འབུད། གཡོན་ངོས་འབུད། འོག་ཏུ་ཅུང་ཟད་ཚུར་འཛིན་དུས། རླུང་རྩ་ཁམས་ཐམས་ཅད་ལ་ཁྱབ། 
བྱང་སེམས་རླུང་གིས་དྲང་པའི་ཧྃ་ལ་གཏད་སྦྱོར་བ་དྲུག་གི་ཁོང་འདྲེན་བྱའོ། ཆོས་ཐུན་ཉེར་བཞི་པའོ། དེ་ནས་གསུམ་པ་དགྲམ་པ་ནི། རོ་རྐྱང་གཉིས་

ཀྱི་མདུད་པའི་མཚམས་འཁོར་ལོ་རྣམས་ཀྱི་བར་ནས་གྱེས་པའི་དབུ་མའི་རྩ་མདུད་ཉི་ཤུ་རྩ་བཞི་ཁམས་རྒྱུ་དང་མི་རྒྱུ་བའི་ཁྱད་པར་། རླུང་སེམས་
འདུ་བ་ཡོད་མེད་ཀྱི་ཁྱད་པར་ཅན། གརྩུག་ཏུ་རྫ་ལན་དྷ་ར་སོགས་དང་སྦྱར་བ་ལུས་ཀྱི་གནས་ཉི་ཤུ་རྩ་བཞི་ལ་ཟུགས་པ། གནས་དང་ཉེ་གནས་སོགས་
ཕྱེས་པ་གནས་མཆོག་ཉེར་བཞིའི་དབྱེ་བ་དང་། གནས་འདུས་རྡོ་རྗེའི་སྦས་བཤད་ལས་བསྟན་པ་ལྟར། དེ་དག་ལ་དགྲམ་པའི་དམིགས་པས། 
འཁྲུ་འཁོར་ནི། སེང་གེའི་རྣམ་རོལ་འབྲས་ཞིང་ཆུ་བཞིན་དུཿ ལུས་གནད་ཉེར་བཞིའི་ཡུལ་རྣམས་ཀུན་ཁྱབ་པརཿ བཀྲམ་ནས་བདེ་སྟོང་སྐུ་
བཞིའི་སྐུར་བཞུགས་སོ༔ ཞེས་པ། ཁུ་ཚུར་པུས་གཏད་གྱིས་ལང་སྟེ། རྐད་རྩེ་ཕན་ཚུན་དུ་བསྒྲད། རྐང་མཐིལ་སྦྱར། པུས་མོ་གཉིས་
གཡས་གཡོན་དུ་བཀྲད། ལུས་དྲང་པོར་བསྲང་། རྡོ་རྗེའི་ཁུ་ཚུར་གཉིས་ཀྱིས་མཆན་ནས་ཡར། མགྲིན་པའི་བར་ཤེད་ཀྱིས་བྱུགས། 

༄༅། །ལུས་བྱིང་སྦྲུགས་ལ་ལན་གསུམ་བྱ། ཐོག་འབེབ་གཅིག་རྒྱབ། ཡང་ན་དྲག་འབེབས་གསུམ་བྱ། ཤེས་པ་པོ་མ་བཟོ་བཅོས་བྲལ་བའི་ངང་མཉམ་པར་
བཞག གཏོར་བའི་དོན་ ཕཊཿ ཀྱིས་བསྲེ་སེངྒའི་རྣམ་རོལ་གྱིསཿ ཡོངས་ལ་ཁྱབ་པར་བཀྲམ་པའི་ཡེ་ཤེས་ཀྱིཿ རང་གྲོལ་རྩལ་ཆེན་ཡེ་ཤེས་རབ་འབར་བལྟཿ ཞེས་གསུང་
སོ༑ ཆོས་ཐུན་ལྔ་པའོ། གཉིས་པ་དངོས་གཞི་ལ། ཡེ་ཤེས་བསྐྱེད་ཚུལ་དང་། ཉམས་སུ་བླང་བྱ་གཉིས་ལས། དང་པོ་ཡེ་ཤེས་བསྐྱེད་ཚུལ་ནི། རང་བཞིན་
དབབ་ལྡོག་དགའ་བཞིའི་ལོང་སྤྱོད་ཀྱིཿ ཞེས། དེ་ལྟར་གཏུམ་མོ་སྦར་བའི་དྲོད་བརྙེས་དམིག་པ་ལས་སུ་རུང་བར་གྱུར་ཙ་ན། རང་གཞན་ཐབས་ལྡན་གང་ལ་བརྟེན་ཀྱང་རུང་། 
ཐིག་ལེ་ཧྃ་ལས་གཡོས་ཏེ་སྤྱི་བོར་བབ་དུས་ལུས་སེམས་ལ་དགའ་བདེའི་ཉམས་འབར་ཞིང་ཡེ་ཤེས་འདྲེན་པས་དགའ་བའི་ཡེ་ཤེས་སྐྱེ། སྣོད་བཅུད་ཀྱི་ཞེན་པ་དང་བྲལ་ཞིང་བུམ་
དབང་ཐོབ། གསལ་སྟོང་ཟུང་འཇུག་གི་སེམས་ཉིད་མངོན་སུམ་བར་གྱུར་བའི་ལྟ་བ་རྟོགས། གཟུང་རྟོག་རགས་པ་དང་འདོད་ཆགས་ཀྱི་རྟོག་པ་བཞི་བཅུ་འགགས། ཉལ་རང་རྟོག་ཀྱིའི་བདག་མེད་

མངོན་དུ་གྱུར། འཁོར་བཅས་དབྱེར་མེད་པའི་གྲུབ་མཐའ་སྐོགས། འབྲས་བུ་སྤྲུལ་སྐུ་ཐོབ་པའོ། དེ་ལས་མགྲིན་པར་བབ་སྟེ་གང་བའི་དུས། བདེ་ཉམས་
གོང་མོ་ལས་སུམ་འགྱུར་འཕེལ་བའི་བདེ་བའི་ཉམས་སྐྱེ་མཆོག་ཏུ། དགའ་བའི་ཡེ་ཤེས་སྐྱེ། ཞུ་བདེ་མངོན་དུ་སླང་བས་གསང་དབང་ཐོབ། 
བདེ་བའི་རང་བཞིན་སྟོང་པར་མངོན་སུམ་པར་ཟུང་དུ་འཇུག་པའི་ལྟ་བ་རྟོགས་གཟུང་རྟོག་ཕྲ་བ་གཞན་དུ་སྣང་བ་དང་ཞེ་སྡང་གི་རྟོག་པ་པོ་གསུམ་
འགགས། ཤེས་པ་ཉིད་ཀྱི་རང་གདངས་ཆེར་གསལ་བས་སྣང་བའི་ཉམས་སྐྱེ། ཤེས་བྱའི་ཆོས་ཐམས་ཅད་སྨྲ་བསམ་བརྗོད་འདས་མ་
འདྲེས་ཡོངས་སྫོགས་ཀྱི་དོན་དུ་ཤེས། བྱང་སེམས་ཀྱི་གྲུབ་མཐའ་སྙོགས། འབྲས་བུ་ལོང་སྐུ་ཐོབ་པའོ། དེ་ལས་མར་སྙིང་ཁར་བར་སྟེ་གང་
བའི་ཚེ། བདེ་བ་ཆེར་འབར་བ་ལྷན་སྐྱེས་དགའ་བའི་ཡེ་ཤེས་སྐྱེ། ཞུ་བདེའི་དོན་མངོན་པས་ཤེར་དབང་ཐོབ། མགོ་ལྡང་བ་དེ་ལས་ཀྱང་ཆེར་

༄༅། །གཡོས་པའི། འབར་བ། ཤིན་དུ་འབར་བའི་གནས་སྐབ་བཞིས་ཕྱེས་པའི་ཞུ་བདེ་དང་མཚུངས་ལྡན་གྱི་ཤེས་པ་སྐྱེ་བས་
ལྟ་བ་དགའ་བཞི་རྟོགས། འཛིན་རྟོག་རག་པ་དང་གཏི་མུག་གི་རྟོག་པ་བདུན་འགགས། བདེ་བ་ཆེན་པོ་མེ་མཆོད་པ་ལྟར་འཕེལ་བས་མཆེད་པའི་
ཡེ་ཤེས་སྐྱེ། ལྷ་བདེ་བ་ཆེན་པོའི་ཡེ་ཤེས་བདེ་སྟོང་དབྱེར་མེད་ལས་ལོགས་སུ་མེད་པར་མངོན་པས་གསང་སྔགས་ཀྱི་གྲུབ་མཐའ་སྙོགས་འབྲུས་
བུ་ཆོས་སྐུ་ཐོབ་པའོ། དེ་ལས་ལྟེ་བར་བབ་སྟེ་གང་ཞིང་གསང་གནས་སུ་ཉེ་བ་ན། བདེ་བ་བརྗོད་ལས་འདས་པ་འབར་བས་དགའ་བྲལ་གྱི་ཡེ་
ཤེས་སྐྱེ། ཚིག་གིས་མཚན་ན་དོན་དམ་དོན་གྱི་ཡེ་ཤེས་ལ་དབང་འབྱོར་བའི་ཚིག་དབང་ཐོབ། རིག་སྟོང་ལྷན་སྐྱེས་དཔེ་ཡི་ཡེ་ཤེས་ཀྱི་དོན་མངོན་པའི་
ལྟ་བ་རྟོགས། ཡིད་བྱེད་ཀྱི་འཛིན་རྟོག་ཕྲ་ན་འགགས། རང་བཞིན་བརྒྱད་ཅུ་པོ་ཡུད་ཙམ་འགགས། བདེ་བ་ཆེན་པོའི་ཡེ་ཤེས་མངོན་དུ་བྱེད་པ་ཉེ་

བར་ཐོབ་པའི་ཡེ་ཤེས་སྐྱེ། སྔགས་ཀྱི་རིག་པ་འཛིན་པ་ཟུང་འཇུག་རྡོ་རྗེ་ཆང་གི་ངོ་བོ་ཁ་སྦྱོར་བདུན་ཀྱི། གཞི་མངོན་པ་ལ་ཕྱོགས་པའི་གྲུབ་མཐའ་སྐོར་
འབྲས་བུ་ངོ་བོ་ཉིད་སྐུ་ཐོབ། དེ་ལྟར་གཉིས་མེད་ཡེ་ཤེས་རོལ་པ་ཆེན་པོར་སྤྱོདཿ ཞེས་སོ། གསང་གནས་སུ་རླུང་སྟོབས་ཀྱིས་བསྐྱིལ་ཡུན་བསྲིང་
སྟེ། ངོས་ཟིན་ན་དོན་གྱི་ཡེ་ཤེས་སྫོགས་པ་ཆེན་པའི་གནས་ལུགས་ཁྲིད་ཆད་ཀྱི་གདམས་པའི་གཞི་ཡེ་ཤེས་གསུམ་ལྡན་སྔར་མཐོང་བ་དེ་ངོ་འཕྲོད་
པས་མཐོང་བའི་ལམ་ལ་སྦྱོར་སྟེ། བདེ་སྟོང་ལྷན་གཅིག་སྐྱེས་པའི་བཅུད་ལ་རོལཿ ཞེས་གསུང་སོ། སྐུ་བཞི་འགྲུབ་པའི་རིགས་ངེས་པས་
མཆོག་གི་དངོས་གྲུབ་དེ་ཉིད་དུ་ཐོབ་པ་སྟེ། འཁོར་ལོ་དབང་བཞིའི་སྐུ་བཞི་མངོན་དུ་བྱཿ ཞེས་པའོ། དེ་ནས་དམིགས་པ་དང་འཁྲུལ་འཁོར་གྱིས་
གྱེན་དུ་བཟློག་པས། ལྟེ་བ་གང་བ་ནས་སྔར་ལྟར་བདེ་བར་འཕེལ་སྟེ། སྤྱི་བོར་སོན་པའི་ཚེ་ན་མཐར་ཕྱིན་དཔེ་དོན་གྱི་ཡེ་ཤེས་ལ་སྦྱོར་བ་མས་བརྟན་

༄༅། །དགའ་བཞིའི་ཉི་ཟླ་གཉིས་མེད་མདངསཿ རིམ་པར་འཁོར་ལོ་བཞི་ལ་ཡངས་ཁྱབ་མཐུསཿ གཉིས་མེད་ཡེ་ཤེས་རབ་
འབར་མངོན་དུ་བྱཿ ཞེས་གསུངས་པ་དང་། སྤྲུལ་འཁོར་ཐབས་ཤེས་དབྱེར་མེད་བདེ་བ་ཆེཿ སྣང་སྟོང་རང་གྲོལ་རྟོག་པའི་རྒྱ་བསྐྱེད་དོ། སོགས་
འཁྲུལ་འཁོར་དང་སྦྲགས་ཏེ་སྔར་དྲངས་པ་ལྟར་རོ། དེ་ནས་དགྲམ་པས་དཀར་ཆ་གྱེན་དུ་ལྡོག་སྟེ། སྤྱི་བོར་སོ་བོན། དམར་ཆ་ཐུར་ཐུ་ལྡོག་སྟེ་བར་
བརྟན༑ ཐིག་ལེ་རྩ་གནས་རྣམས་སུ་བརྟན་པས་བཟོ་མེད་ཀྱི་གཤིས་དེར་གནས་ལ་འཆོས་མི་གཞུགས་པར་གོམས་འདྲིས་སུ་བསྐྱེད་པ་སྟེ། 
ཡངས་ལ་ཁྱབ་པར་བཀྲམ་པའི་ཡེ་ཤེས་སྐྱིསཿ རང་གྲོལ་རྩལ་ཆེན་ཡེ་ཤེས་རབ་འབར་ལྟཿ ཞེས་གསུང་པའོ། གཉིས་པ་ཉམས་སུ་བླང་བྱ་ནི་
རྡོ་རྗེའི་ཁམས་བསྐྱེད་པར་བྱེད་པ་དབྱངས་གསལ་ཉི་ཟླའི་འཁྲུ་འཁོར། འཛིན་པར་བྱེད་པ་ས་བོན་གྱི་འཁྲུ་འཁོར་། སྨིན་པར་བྱེད་པ་རིགས་ལྔ་

ཟུང་འཇུག་གི་འཁྲུལ་འཁོར། རྣམ་པར་གྲོལ་བྱེད་ཡེ་ཤེས་སྐུ་གསམ་ཀྱི་འཁྲུ་འཁོར་། བརྟན་པར་བྱ་བ་ཕྱག་རྒྱ་བཞིའི་འཁྲུ་འཁོར་དང་ལྔ་ལས་
དང་པོ་རྡོ་རྗེའི་ཁམས་བསྐྱེད་པར་བྱེད་པ་དབྱངས་གསལ་ཉི་ཟླའི་འཁྲུ་འཁོར་ནི། རང་ཉིད་ཟུང་འཇུག་དྲག་པོར་གསལ་བའི་རྩ་གསུམ་དང་འཁོར་
ལོ་ལྔ་གསལ་ལཿ འཇམ་རླུང་དལ་གྱིས་འཛིནཿ ལྟེ་བའི་རྩ་འཁོར་དབུས་ཀྱི་ཨ་ཐུང་ལས་མེ་འབར་བ་ཉིདཿ དབང་བསྐུར་རླུང་སེམས་བདེ་དྲོད་
ཀྱི་ངོ་བོ་རང་མདངས་དཀར་ཤས་ཅན་ཀ་ལིའི་ཕྲེང་བའི་རྣམ་པར་གྱུར་སྟེཿ རོ་མའི་ནང་ནས་ཡར་སོང་བས། སྤྱི་བོའི་ཧྃ་ལ་ཐིམ། དེའི་ནུས་པས་
བསྐུལ་ཏེ་བྱང་ཆུབ་ཀྱི། སེམས་ཞུ་བའི་བདུད་རྩི་ཨ་ལིའི་རྣམ་པར་དམར་མདངས་ཅན་རྐྱང་མ་ནང་བརྒྱུད་ཐུར་དུ་བབཿ ཨ་ཐུང་གི་མེ་ལ་ཐིམཿ ཆེར་
བསྐྱེད་དེ་དབང་བསྐུར་སོང་བར་བསམ། སངས་རྒྱས་པས་སྣང་བ་ཐབས་དད་ནང་དང་གསང་བའི་དཔེ་བྱད་བསྐྱེདཿ གཡོན་པས་སྟོང་ཉིད་ཤེས་

༄༅། །བར་དང་ནང་གསང་གི་མཚན་བཟང་ཆེར་བསྐྱེད་པའོཿ དཔེ་རྡོ་རྗེའི་ཁམས་ཀུན་རྫོབ་མཚན་དཔེའི་ལྷ་མངོན་དུ་གྱུར་
པ་དང་། དོན་དམ་པར་རང་རིག་པའི་ཡེ་ཤེས་ནང་གསལ་གདོད་མོའི་བཤིས་ཀྱི་ལྷ་མངོན་དུ་བྱེད་པའི་ལམ་མོ། ཨོཾ་དཔའ་བོ་ཡབ་ཀྱི་བདེ་ཆེན་
སོགས་ཀྱི་དོན་སྟེ། བདེ་སྟོང་གི་བཟླས་པ་དང་། ཐིག་ལེའི་རྣ་འབྱོར་ཡང་ཡིན་ནོ། གཉིས་པ་འཛིན་བྱེད་ས་བོན་གྱི་འཁྲུ་འཁོར་ནི། ལྷ་དང་
རྩ་འཁོར་ལྔ་གསལ་བཏབ་སྟེ། གསང་གནས་བདེ་སྐྱོང་གི་རྩ་འཁོར་དབུས་སུ་། རླུང་གི་ནུས་པ་ཐིག་ལེ་ལྗང་གུ་ལ་ཡ་དང་སཿ བསྐྱེད་བྱེད་རྩ་
འཁོར་དབུས་སུ་ས་རླུང་གི་ནུས་པ་ཐིག་ལེ་སོར་པ་ལ་ཙ་དང་རིཿ ཆོས་ཀྱི་དབྱིངས་ཀྱི་རྩ་འཁོར་གྱི་དབུས་སུ་ཆུ་རླུང་གི་ནུས་པ་ཐིག་ལེ་སྔོ་སྐྱ་
དཀར་ཤས་ཅན་ལ་ར་དང་ཧཿ ལོད་སྤྱོད་རྩ་འཁོར་གྱི་དབུས་སུ་མེ་རླུང་གི་ནུས་པ་ཐིག་ལེ་དམར་པོ་ལ་ཧྲཱིཿདང་ནིཿ བདེ་བ་ཆེན་པོའི་རྩ་འཁོར་

གྱི་དབུས་སུ་ནམ་མཁའི་རླུང་གི་ནུས་པ་ཐིག་ལེ་སྔོན་པོ་ལ་ཧྲཱིཿདང་མ་སྒོམ་སྟེ། དེ་དག་རྣམས་དམིགས་མེད་དུ་བསྲེ་སྟེ་སྟོང་པའི་རང་མདངས་
ཡིག་འབྲུ་ཐིག་ལེར་འཆར་ཡིག་འབྲུ་ཐིག་ལེའི་རང་བཞིན་སྟོང་པར་ལྟསཿལ་གོམས་པས། རྡོ་རྗེའི་ཁམས་བདེན་གཉིས་ཀྱི་གནས་ལུགས་
རྟོགས་པ་དེ་ཉིད་ཀྱི་རྒྱུན་མི་སྤོང་བར་འཛིན་པར་བྱེད་དོ། ཆོས་ཐུན་ཉེར་བདུན་པའོ། གསུམ་པ་སྨིན་པར་བྱེད་པ་རིགས་ལྔ་ཟུང་འཇུག་གི་འཁྲུལ་
འཁོར་ནི། བད་སྐྱོང་འཁོར་ལོའི་རླུང་གི་རླུང་གི་ནུས་པ་ལས་ཐིག་ལེ་ལྗང་གུའི་སྙིང་པོཿ ཡ་ལས་ཀརྨ་དྲག་རྩལ་དངཿ ས་ལས་ཀརྨ་
མཁའ་འགྲོ་དབྱེར་མེད་བསྐྱེདཿ རླུང་སེམས་ཟུང་འཇུག་གི་ལྷ་སྐུ་དམིགས་མེད་ཀྱི་ངང་དུ་བསྐྱངཿ དེ་ནས་འདྲེ་བའི་ཨ་ཐུང་གི་མེ་འབར་
བའི་ཐོག་ཏུ་ས་རླུང་གི་མཐུས་ཐིག་ལེ་སེར་པོའི་སྙིང་པོ་ཙ་ལས་རདྣ་དྲག་སྩལཿ རི་ལ་རིན་ཆེན་མཁའ་འགྲོ་གཉིས་མེད་བསྐྱེད་པའི་རྒྱུད་སྐུལཿ 

༄༅། །དྭང་མ་བབ་མེ་དང་འདྲེསཿ རྩ་ཁམས་བདེ་བས་ཁྱབཿ རདྣ་དྲག་པོ་མེ་དང་དབྱེར་མེད་དུ་གྱུརཿ ཆེར་འབར་སྙིང་
ཁའི་རྩ་འཁོར་དུ་ཆུ་རླུང་གི་ནུས་པ་ཐིག་ལེ་སྔོ་སྐྱ་ལ་ར་དང་ཧ་ལས་རྡོ་རྗེ་དྲག་རྩལ་དང་རྡོ་རྗེ་མཁའ་འགྲོ་བསྐྱེད་པའི་བདེ་བའི་རྒྱུད་བསྐུལཿ 
དྭང་མ་བབ་མེ་དང་འདྲེས་བདེ་བས་ཁྱབ་དྲག་རྩལ་ཡབ་ཡུམ་མེ་དང་དབྱེར་མེད་སུ་སོང་། ཆེར་འབར་མགྲིན་པའི་འཁོར་ལོར་མེ་རླུང་གི་ནུས་
པ་ཐིག་ལེ་དམར་པོ་ལ་ཧྲཱིཿནི་གསལ་བ་ལས་པདྨ་དྲག་རྩལ་དང་པདྨ་མཁའ་འགྲོར་བསྐྱེད་པ་རྒྱུད་བསྐུལ། དྭང་མ་བབ་ཏེ་འདྲེས་བདེ་བས་ཁྱབ། 
དྲག་རྩལ་ཡབ་ཡུམ་མེ་དང་འདྲེས། ཆེར་འབར་སྤྱི་བོའི་རྩ་འཁོར་དུ་ནམ་མཁའི་རླུང་གི་ནུས་པ་ཐིག་ལེ་སྔོན་པོ་ལ་ཧྲཱིཿམ་བསྒོམ་པ་དེ་བྷུདྡྷ་དྲག་
རྩལ་ཡབ་ཡུམ་བསྐྱེད། རྒྱུད་བསྐུལ། དྭང་མ་བབ་འདྲེས་བདེ་བས་ཁྱབ། དྲག་རྩལ་ཡབ་ཡུམ་མེ་དང་དབྱེར་མེད་འདྲེས། མེ་དང་། རྩ་འཁོར། 

ལྷ་དང་ཅད་དམིགས་མེད་དུ་བཞག དེ་དག་གིས་རྩ་ཐིག་དང་གྱ་ནམ་དུ་འཛིན་པའི་བག་ཆགས་རང་གྲོལ་དུ་བཏང་ནས་རྒྱུད་སྨིན་པར་འགྱུར་རོ། 
ཆོས་ཐུན་ཉེར་བརྒྱད་པའོ། བཞི་པ་རྣམ་པར་གྲོལ་བྱེད་སྐུ་གསུམ་ཡེ་ཤེས་ཀྱི་འཁྲུལ་འཁོར་ནི། བར་རླུང་ལྟེ་འོག་ཏུ་བསྐྱིལ་ལ། མཚོན་པ་བདྷ་ཡི་
ཚུལ་དུ་། རླུང་སེམས་ཟུང་འཇུག་གི་ཡི་དམ་གྱི་གསལ་སྣང་། མཚོན་བྱེད་རྟགས་ཀྱི་ཚུལ་དུ་རྩ་དབུ་མ་སོགས། མཚོན་བྱེད་དོན་གྱི་བདེ་སྟོང་ཆོས་
ཉིད་དབུ་མ་ཆེན་པོ་གསུམ་དུས་གཅིག་ཏུ་གསལ་ཞིང་མ་འདྲེས་པར་བལྟ། དེ་དག་ཐམས་ཅད་ཀྱང་ཐབས་སྣང་བ་སྤྲུལ་པའི་སྐུ་ཤེས་རབ་པ་ལོང་
སྐུ་གཉིས་མེད་ཆོས་ཀྱི་སྐུ་ལས་མི་འདའ་ཞིང་། ལྟ་བ་ཀ་དག་བསྒོམ་པ་སྟོང་གསལ་ཟུང་འཇུག་སྤྱོད་པ་འཛིན་མེད་བླང་དོར་བྲལ་བས་སྐྱོང་
བས་ཡེ་ཤེས་མཐར་རྒྱས་ཤིང་གྲོལ་བར་བྱེད་དོ། ཆོས་ཐུན་ཉེར་དགུ་པའོ། ལྔ་པ་བརྟེན་བྱེད་པ་ཕྱག་རྒྱ་བཞིའི་འཁྲུ་འཁོར་ནི། གསང་འཁོར་དུ་ཀ་

༄༅། །དག་གི་རང་མདངས་རླུང་སེམས་ཨཱཿཡི་རྣམ་པ་རྩ་འཁོར་དང་འདྲེས་པའི་བདག་ཉིད་བསམ། ལྟེ་འཁོར་གྱི་དབུས་
སུ་རླུང་སེམས་ཧྲཱིཿཡི་རྣམ་པ་བསྒོམ། རང་མདངས་པདྨ་དམར་པོ་འདབ་བརྒྱད་ཀྱི་རྣམ་པ་ཅན། རྩ་འདབ་བརྒྱད་ལ་འདྲེས་པ་བསྒོམ། 
རླུང་སེམས་དབྱེར་མེད་དབང་བསྐུར་སྡུད་ཅིང་ཕྲིན་ལས་ལ་དབང་འབྱོར་བ་སྫོགས་རིམ་མཚན་བཅས་ཕྲ་བ་ལས་ཀྱི་ཕྱག་བྱའོ། སྙིང་འཁོར་
གྱི་དབུས་སུ་ཐིག་ལེ་མཐིང་ཀ་སྒོ་ང་ལྟ་བུའི་དབུས་སུ་ཧཱུྃ་དང་ཟེར་ཐག་སྔོན་པོ་རྡོ་རྗེ་རྩེ་དགུའི་རྣམ་པར་གནས་པ་ཟེར་ཐག་བརྒྱད་རྩ་འདབ་བརྒྱད་དང་
དབྱེར་མེད་པ་བསྒོམ། རླུང་སེམས་དབྱེར་མེད་ཆོས་ཉིད་དུ་ཐིམ་པའི་རྣ་འབྱོར་དམིགས་པ་ཆོས་ཀྱི་ཕྱག་རྒྱའོ། མགྲིན་འཁོར་དུ་། ཐིག་ལེ་སེར་
པོ་ཏྲཾ་གི་སྙིང་པོ་ཅན་ཟེར་ཐག་བརྒྱད་གཉིས་བཅུ་དྲུག་ཏྲཾ་སེར་གྱིས་མཚན་པ་རྩ་འདབ་བཅུ་དྲུག་དང་དབྱེར་མེད་པ་སྒོམ། ཐིམ་པའི་རྣ་འབྱོར་གཉིས་

འཛིན་སྡམ་པ་དམ་ཚིག་ཕྱག་རྒྱ། སྤྱི་འཁོར་གྱི་དབུས་སུ་ཐིག་ལེ་དཀར་པོ་ཨོཾ་གྱི་སྙིང་པོ་ཅན་འོད་ཟེར་དུ་མ་ཨོཾ་གྱི་རྣམ་པ་ཅན་རྩ་འདབ་དང་དབྱེར་
མེད་པ། ཐིམ་པའི་རྣ་འབྱོར་གནས་ལུགས་ཡེ་ཤེས་རབ་འབར་ཉིད་མངོན་དུ་བྱེད་པ། ཕྱག་རྒྱ་ཆེན་པོའོ། དེ་དག་ནི་ཕྲ་མོའི་རྣ་འབྱོར་སྟེ་
དམིགས་ཐུན་རེ་རེ་ནས་འཛིན་པའམ། རླུང་ཁུག་ཉེར་གཅིག་རེའི་སྐབས་དང་ཚོད་ལ་སྦྱར། རང་ལུས་ཐབས་ལྡན་སྟེང་སྒོ་རྣམ་གྲོལ་
གྱི་ལམ་སྟེ་རྟོགས་པ་བརྟེན་པར་བྱེད་དོ། གཞན་ལུས་ཐབས་ལྡན་ནི། རྩ་རྒྱུད་ལེའུ་བཅུ་པ་གུད་དུ་སྦས་པ་སྒྲ་ཇི་བཞིན་པར་སྤྱོད་དེ་
ཞིབ་པར་བརྒྱུད་ལྡན་བླ་མའི་མན་ངག་གིས་བསྣུན་པར་བྱའོ། ཆོས་ཐུན་སུམ་བཅུ་པའོ། གསུམ་པ་རྗེས་ཀྱི་རིམ་པ་ལ། འདའ་ཀ་
མའི་འཕོ་ཚུལ་དང་། འབྲས་བུའི་ཐོབ་ཚུལ། ཡན་ལག་དང་གསུམ་ལས། དང་པོ་འདའ་ཀ་མའི་འཕོ་ཚུལ་ནི། རྡོ་རྗེ་སེམས་དཔའ་

༄༅། །བྱོན་པ་ཞེས། རྡོ་རྗེ་སྟོང་པ་ཉིད། བདེ་བ་ཆེན་པོ་སེམས་ཏེ། བདེ་སྟོང་རྡོ་རྗེ་སེམས་དཔའ་རང་བཞིན་དོན་རྟོགས་
པ་དེ་ལ་མཉམ་པར་བཞག་པས་གཞི་དུས་ཀྱི་འདོད་གསོལ་ངོ་འཕྲོད་དེ་གྲོལ་བ་ཡིན་ནོ། ཆོས་ཐུན་སོ་གཅིག་པའོ། གཉིས་པ་འབྲུས་བུའི་ཐོབ་
ཚུལ་ནི། མཆོག་ཐུན་གཉིས་ལས། དང་པོ་མཆོག་གི་བརྙེས་ཚུལ་ནི། ཆོས་ཀྱི་འཁོར་ལོར་རླུང་སེམས་ཆུད་པས། རིམ་གྱིས་དབུ་མ་ལ་རོ་
རྐྱང་གཉིས་ཀྱི་མདུད་པ་གཉིས་རེ་ཞིག་ཙ་ནས་རེ་ནོན་ཅིང་ཁྱད་པར་དུ་བདེ་སྐྱོང་ཉི་ཤུ་རྩ་བརྒྱད་དཀྱིལ་འཁོར་དབུསཿ ཐུར་སེལ་རླུང་དང་བྱང་
སེམས་སྐུར་སྨིན་ཏེཿ ཀརྨ་དྲག་རྩལ་ལས་ཀྱི་མཁའ་འགྲོར་སྣངཿ རླུང་གི་རླུང་གི་རང་དབང་གནད་དུ་ཚུདཿ སྤྲུལ་པའི་ཞིངས་ཁམས་
དྲུག་ཅུ་རྩ་བཞིའི་དབུསཿ མཉམ་གནས་རླུང་རྣམས་སྤྲུལ་པའི་སྐུར་ཐིམ་སྟེཿ རདྣ་དྲག་རྩལ་རིན་ཆེན་མཁའ་འགྲོར་གྲུབཿ ས་ཡི་རླུང་གི་

རང་དབང་གནད་དུ་ཚུདཿ ཆོས་འབྱུང་སུམ་བཅུ་རྩ་གཉིས་དཀྱིལ་འཁོར་དབུས། སྲོག་འཛིན་རླུང་རྣམས་ཆོས་གྱི་སྐུར་ཐིམ་ནསཿ རྡོ་རྗེ་དྲག་རྩལ་
རྡོ་རྗེ་མཁའ་འགྲོར་གྲུབཿ ཆུ་ཡི་རླུང་གི་རང་དབང་གནད་དུ་ཚུདཿ ལོང་སྤྱོད་སྫོགས་ཀའི་ཞིང་ཁམས་བཅུ་དྲུག་དབུས། གྱེན་རྒྱུའི་རླུང་རྣམས་
ལོང་སྐུའི་ངོ་བོར་ཐིམཿ པདྨ་དྲག་རྩལ་པདྨ་མཁའ་འགྲོར་གྱུརཿ འབྱུང་བ་མེ་ཡི་རང་དབང་གནད་དུ་ཚུདཿ ངོ་བོ་ཉིད་ཀྱི་ཞིངས་ཁམ་སུམ་
བརྒྱའི་དབུསཿ ཁྱབ་བྱེད་རླུང་རྣམས་ངོ་བོའི་སྐུར་ཐིམ་སྟེཿ རིག་འདུས་གཙོ་མཆོག་ཡབ་ཡུམ་སྐུར་གྱུར་ཏེཿ འབྱུང་བ་ནམ་མཁའི་
རང་དབང་གནད་དུ་ཚུདཿ ཞེས་པ་རྩ་དང་རླུང་བྱང་སེམས་རྣམས་ཐོག་མ་ནས་རིག་པ་ལྷུན་གྲུབ་ཆེན་པོའི་རྩལ་དུ་སྣང་ཞིང་། དེ་ཉིད་
ལས་མི་གཞན་ཀྱང་སེམས་ཀུན་རྟོག་གཟུང་འཛིན་ཅན་དུ་གྱུར་པས་བསླད་དེ་སྒྲིབ་པར་གྱུར་པ་ལ། ལམ་གནས་ཀྱིས་བཅུན་པས། 

༄༅། །བདེ་སྐྱོང་གི་འཁོར་ལོར། རྩ་རླུང་ཐིག་ལེའི་སྣང་ཆ་ཀརྨ་དྲག་རྩལ་དུ་རང་ལོག འབྱུང་བ་རླུང་ཁམས་དང་
དེ་དག་གི་དབྱིངས་ལས་ཀྱི་མཁའ་འགྲོར་གནས་གྱུར། ཐུར་སེལ་རླུང་གི་རླུང་རིགས་ཐམས་ཅད་དབང་བསྐུར་གནད་དུ་ཚུད་པས་ནང་གི་འབྱུང་
བ་རླུང་ལ་རང་དབང་བསྒྱུར་ཞིང་། རྟེན་ལོག་པས་བརྟེན་པ་ཡང་ལོག་སྟེ་གཉིད་ཀྱི་རྐྱེན་དང་བྲལ་ན་རྨི་ལམ་འཁྲུལ་པ་རང་ལོག་པ་ལྟར། མཚན་
མར་འཛིན་པའི་འདུ་ཤེས་ཀྱི་ཕུང་པོ་ཡང་རིག་རྩལ་དུ་གྱུར་པས་མ་རིག་པའི་གཡའ་དང་བྲལ་ནས་སོ་སོར་རྟོགས་པའི་ཡེ་ཤེས་སུ་གྱུར། དེ་
ལྟར་སྤྲུལ་འཁོར་གྱི་རྩ་རླུང་ཐིག་ལེའི་སྣང་ཆ་དདྣ་དྲག་རྩལ་དང་། འབྱུང་བ་མེ་ཁམས་དབྱིངས་བཅས་རིན་ཆེན་མཁའ་འགྲོར་གྱུར། མེ་མཉམ་
གྱི་རླུང་ལུས་འཛིན་པ་དང་བརྟེན་པའི་ཆ་ནས་ས་ཡི་རླུང་སྟེ། དེ་དབུ་མའི་ནང་དུ་ཚུད་པས་ནང་གི་འབྱུང་བ་ས་ལ་རང་དབང་དུ་སྒྱུར། དེར་བརྟེན་

པའི་རང་སྟོབས་ཀྱིས་མྱོང་བ་ཚོར་བའི་ཕུང་པོ་མ་རིག་པའི་བསླད་པ་དབྱིངས་སུ་ནུས་སྟེ་མཉམ་པ་ཉིད་ཀྱི་ཡེ་ཤེས་སུ་གྲོལ། དེ་གཉིས་ཀྱི་སྐབས་
སུ་ཡིད་ཆོས་ཀྱིས་བསྐྱེད་པའི་རྟག་པ་ཐམས་ཅད། རང་ལོ་སྦྲུལ་བདུད་ལྟ་བུར་གཉུག་མའི་གཤིས་ལ་ཐིམ་སྟེ་སྦྲུལ་ལྐུའི་གོངས་པ་དཔེ་དང་རྟགས་
ལ་མ་ལྟོས་པར་མྱོང་སྟེ་འགྲོ་བའི་དོན་ཐོགས་ཆགས་བྲལ་བར་ནུས་པའོ། ཆོས་འཁོར་གྱི་རྩ་ཐིག་རླུང་གི་སྣང་ཆ་ཐམས་ཅད་རྡོ་རྗེ་དྲག་རྩལ་དང་།
ཆུ་ཁམས་དབྱིངས་དང་བཅས་པ་རྡོ་རྗེ་མཁའ་འགྲོར་གྱུར། ཆུ་སྲོག་འཛིན་ཆུ་ཡི་རླུང་དབུ་མར་ཚུད་པས་ནང་འབྱུང་ཆུ་ཁམས་ཀྱི་རང་དབང་
སྒྱུར། དེར་བརྟེན་པའི་ཡུལ་གཅོད་པ་རྣམ་ཤེས་ཀྱི་ཕུང་པོ་ཉིད་གཉིད་སངས་པ་ལྟར།ཤེས་བྱའི་ཆོས་ལ་འཇུག་པ་རྨོངས་པ་བྲལ་སྟེ་མེ་ལོང་
ལྟ་བུའི་ཡེ་ཤེས་སུ་གྱུར། དེར་གཞོམ་མེད་རྡོ་རྗེའི་གསུང་ནཱ་དཱའི་རང་བཞིན་ཅན་གྱི་ཆོས་ཀྱི་དབྱིངས་ཐུགས་རྡོ་རྗེ་གདོད་མའི་གནས་ལུག་ཉིད་

༄༅། །བཟོ་བཅོས་བྲལ་བར་མངོན་པས་འཁོར་འདས་ཀྱི་འཛིན་པ་རང་ལོག་སྟེ་ཆོས་སྐུའི་དགོངས་པར་འབྱོར་ནས་རང་དོན་མཐར་
ཕྱིན།མགྲིན་འཁོར་གྱི་རྩ་རླུང་ཐིག་ལེའི་སྣང་ཆ་པདྨ་དྲག་རྩལ་དང་། མེ་ཁམས་དབྱིངས་དང་བཅས་པདྨ་མཁའ་འགྲོར་གྱུར། གྱེན་རྒྱུ་མེ་ཡི་རླུང་
དབུ་མར་ཚུད་པས་ནང་འབྱུང་མེ་ཁམས་ལ་དབང་སྒྱུར། དེར་བརྟེན་པའི་ལས་ཚོགས་པར་བྱེད་པ་འདུ་བྱེད་ཀྱི་ཕུང་པོ་གཡའ་དང་བྲལ་བ་ལྟར་བྱ་
བ་གྲུབ་པའི་ཡེ་ཤེས་སུ་གྱུར་ཏེ། གྲགས་སྟོང་བརྗོད་བྲལ་ཡི་གེ་འཁོར་ལོའི་སྤྲིན་གྱི་གནས་གསུང་རྡོ་རྗེ་ལ་དབང་འབྱོར་ནས་གཞན་དོན་མངོན་དུ་གྱུར་
པ་ལ་ལོང་སྤྱོད་སྫོགས་པ་ཐོབ། སྤྱི་འཁོར་དུ་རྩ་རླུང་ཐིག་ལེའི་སྣང་ཆ་དེ་སའི་རིགས་གཙོ་མཆོག་ཡེ་ཤེས་རབ་འབར་དང་། ནམ་མཁའི་ཁམས་
དབྱིངས་དང་བཅས་ཡེ་ཤེས་རྩེ་མོར་གྱུར། ཁྱབ་བྱེད་ནམ་མཁའི་རླུང་དབུ་མར་ཚུད་པས་ནང་འབྱུང་ནམ་མཁའ་ལ་རང་དབང་དུ་འབྱོར་ནས། དེར་

བརྟེན་པའི་འཇུག་ཏུ་རུང་བ་གཟུགས་ཀྱི་ཕུང་པོ་གདོས་བཅས་དང་བྲལ་ནས། གཞོན་ནུ་བུམ་སྐུ་གཞི་ཇི་བཞིན་པ་ཡོན་ཏན་རབ་ཏུ་རྒྱས་པ་
མཐུར་དྲུག་པ་དང་། སྒྲིབ་པ་ཟད་པ་མཉམ་སྟེ། ངོ་བོ་ཉིད་ཀྱི་སྐུ་མངན་དུ་གྱུར་ཏེ། དབུ་མའི་མདུད་པ་ཡང་སྫོགས་པར་ཞིག་ ་གསང་
བའི་མཚན་དཔེ་མངོན་དུ་གྱུར་ཅིང་། ས་རབ་བཅུ་གསུམ་ནོན་པའི་བདག་ཉིད་ཅན་གྱི་བླ་མེད་སངས་རྒྱས་ཉག་གཅིག་ཏུ་གྱུར་པའོ། 
དབུ་མ་ལ་མདུད་པ་གྲོལ་བས་ཡེ་ཤེས་སྐྱེད་ཚུལ་ཡང་། རོ་མའི་ཡེ་ཤེས་མངོན་དུ་གྱུར་པ་ཡིསཿགཟུང་འཛིན་འཁྲུལ་རྟོགས་རང་འགགས་
སྤྲུལ་ལྐུར་འཆརཿ རྐྱ་མིའི་ཡེ་ཤེས་ཆེན་པོ་མངོན་གྱུར་གྱིས། རེ་དྭོགས་གཉིས་འཛིན་རང་གྲོལ་ལོང་སྐུར་གྲོལཿ དབུ་མའི་ཡེ་ཤེས་
རོལ་པ་མངོན་གྱུར་གྱིསཿ སྤྲོས་མེད་གསལ་སྟོང་འཛོན་མེད་ཆོས་སྐུར་ཤརཿ ཞེས་པ། རོ་མའི་མདུད་པ་གྲོལ་རིམ་གྱིས་ཡེ་ཤེས་ཀྱི་

༄༅། །རླུང་སྟོབས་སུ་གྱུར་པས་གཟུང་འཛིན་གྱིས་བསླད་པའི་འཁྲུལ་པའི་རྟོག་པ་གྲོལ་ནས། རང་འགགས་སུ་གྱུར་
ཏེ་གང་ཤར་སྤྲུལ་སྐུར་འཆར། རྐྱང་མའི་མདུད་པ་གྲོལ་རིམ་གྱིས་ཡེ་ཤེས་ཀྱི་རང་མདངས་མངོན་དུ་གྱུར་པས། འཁོར་འདས་རིག་པའི་ཀློང་དུ་
མཉམ་པས་མྱང་འདས་ལེ་རེབ་བྲལ་སྟེ་རང་ངོར་སྫོགས། འཁོར་བལ་ལྷུང་གི་དྭོགས་པ་མེད་དེ་རྒྱུ་མ་རིག་ཡེ་ནས་དབེན། འཁོར་འདས་གཉིས་
འཛིན་པ་བྲལ་སྟེ་གཞི་ལས་མ་གཡོས་པའི་དོན་རྟོགས་པས་ལོང་སྤྱོད་སྫོགས་པ་ཆེན་པོར་གྲོལ། དེ་གཉིས་ཀྱི་མདུད་པ་བྲལ་རིམ་གྱིས་
དབུ་མ་ལ་འཆིང་བྱེད་མེད་པས་རྟེན་བརྟེན་པའི་རྟེན་འབྲེལ་གྱིས་ཡེ་ཤེས་རིམ་གྱིས་སངས་རྒྱས་ཏེ་རོལ་པ་མངོན་དུ་གྱུར་པས། རྟག་ཆད་
ཡོད་མེད། འགྲོ་འོང་། སྐྱེ་འགགས་ཀྱི་མཐའ་བརྒྱད་ཀྱི་སྤྲོས་པ་དབེན་པ་ཀ་དག་སྟོང་པ་ཆེན་པོ་ཡེ་ཤེས་ཀྱི་གསལ་ཆ་མ་འགགས་པ་ཨེ་

དབྱིངས་དང་། ལྷུན་གྲུབ་སྟོང་པ་ཆེན་པོ་གཟུགས་སུ་སྣང་ཡང་བཞི་སྟོང་པ་ཝཾ་གྱི་ཐིག་ལེ་གཉིས་མཁྱེན་པ་རིག་པའི་ཐུག་རྗེ་ཆེན་པོའི་ངང་དུ་
འཁྱིལ་ཞིང་། རྣམ་ཀུན་མཆོག་ལྷན་གྱི་སྟོང་ཉིད་དང་། མཆོག་ཏུ་མི་འགྱུར་བའི་བདེ་བ་ཆེན་པོ་ཁ་སྦྱོར་གྱི་གནས་ལུགས་རྟོགས་པས། 
ཁུ་སྡུལ་རླུང་གི་བག་ཆགས་ཆེས་ཤིན་ཏུ་ཕྲ་བ་ཡང་བཅོམ་སྟེ་རིག་པ་འཛིན་མེད་ཆོས་སྐུ་ཆེན་པོར་ཤར་ཏེ། སེམས་ཀྱི་འཛུག་པ་རང་
སར་ཐིམ་པ་ལ་ལམ་དེའི་རྒྱུར་གྱུར་ཅིང་། དེ་ལམ་ལས་བྱུང་བས་འབྲས་བུ་ཞེས་སྨྲོས་སོ། དེ་དག་གིས་བླ་མེད་སྤྱིའི་གཞི་དང་ལམ་
འབྲས་བུ་ཏེ་འདིར་འདུས་པའི་གནད་གོ་ངེས་ཀྱིས། གཞི་ཤེས་ཏེ་ལྟ་བ་རྟོགས། ཤེས་དོན་ལམ་དུ་བྱེད་པས་སྒོམ་པ་ཀློང་དུ་གྱུར་།
ཀུན་སྫོབ་འཁྲུལ་ངོར་ལས་འབྲས་བླང་དོར་གྱི་གནད་མ་འཆུང་ཤིང་། དོན་དམ་རང་ངོར་བྱ་རྩོལ་དང་བྲལ་བར་སྤྱོད་པ་ལ་ཟློས་དགོས་

༄༅། །པ་ཡིནོ། ཆོས་ཐུན་སུམ་བཅུ་སོ་གཉིས་ཀྱིས་ལེགས་པར་གྲུབ་སྟེ། སྐོ་རློན་རས་ཀྱིས་ལུས་ཀྱི་བདེ་དྲོད་བརྟགས་
པ་སོགས་ཕྱག་ལེན་མཉམ་པར་བྱས་ཏེ། དེ་ལྟར་གྲུབ་པ་དེ་འཕྲལ་ཡུན་ཀུན་ཏུ་ཤེས་པའི་བྱིན་བསྒྲུབ་འའི་ཕྱིར། རྩ་གསུམ་ཆོས་སྲུང་དཀར་
ཕྱོགས་སྐྱོང་བའི་ལྷ་ཀླུ་བཅས་ནམ་མཁའི་ཁམས་གང་བས་བདེན་ཚིག་བརྗོད་། མེ་རྟོག་གི་ཆར་ཕབ་པར་མོས་ཏེ། དེའི་རྗེས་སུ་
ཟློས་ཚུལ་གྱིས་མེ་ཏོག་འཐོར་ལ་ཤིས་བརྗོད་བྱ། དེ་དག་དཔང་པོ་ལ་གསོལ་ནས་བྱང་ཆུབ་བདེ་བླག་ཏུ་འགྲུབ་པའི་སྨོན་ལམ་བཟང་པོ་
དང་བསྔོ་བས་རྒྱས་འདེབས་པར་བྱའོ། གསུམ་པ་དེ་ལྟ་བུའི་ཡན་ལག་ཏུ་གྱུར་པ་ལ། གེགས་སེལ། བོག་འདོན། གནས་སྐབས་
ཀྱི་དྲོད་ཚད་། མཐུར་དྲུག་གི་དྲོད་ཚད། དུས་བསྟན་དང་ལྔ་ལས། དང་པོ་གེགས་སེལ་བྱེ་བྲག་པ་རྣམས་སྔར་འཁྲུལ་འཁོར་སྐབས་བསྟན་

ལ། སྤྱིར་འདི་ལྟར། དབུ་རྐྱང་རོ་གསུམ་ཐབས་ཤེས་བདེ་བཞི་དང་ཿ དམིགས་བཅས་ཚུལ་གྱིས་ཤེས་རབ་དམིགས་མེད་ཀྱིཿ ཀློང་ཡོངས་རོལ་
པའི་རྩ་འབྱེད་རྒྱས་པ་སྟེཿ ཀློང་རོལ་དམིགས་བཅས་རྟོག་པ་བསྐྱོད་པ་དཀའཿ བདེ་ཀློང་བདེ་བ་ཆེན་པོའི་ཁམས་བསྐྱེད་དུསཿ ལས་
རླུང་ཡེ་ཤེས་དབུ་མར་ཚུད་པ་སྟེཿ ལས་རྣམས་དག་པ་ཡེ་ཤེས་གཉས་མེད་ཀྱིཿ རོལ་པ་ཆེན་པོར་དུས་ཀྱིས་སར་རེག་གོཿ ཞེས་གཏུམ་
མོ་དམིགས་བཅས་ཀྱི་སྫོགས་རིམ་གྱིས་ལུས་སེམས་ལས་སུ་རུང་། དམིགས་མེད་ཤེས་རབ་སྟོང་ཉིད་ཀྱི་དོན་རྟོགས་ཡེ་ཤེས་ཀྱི་ཤར་
སྒོ་རྩ་ཁ་འབྱེད། འཁྲུལ་རྟོག་ཉུང་། ཐིག་ལེ་དམིགས་བཅས་ཀྱི་འབར་འཛག་གིས་བདེ་བ་བསྐྱེད་དུས་ལས་རླུང་དབུ་མར་འགྲོ་བ་ཆོས་
ཉིད་དེ། ཡུད་རྩམ་ལ་ལས་རླུང་དག་སྟེ་གཉིས་མེད་ཡེ་ཤེས་ཀྱི་རང་དུ་ཐིམ་པས། ཟུང་འཇུག་རོལ་པ་ཆེན་པོར་ངོ་འཕྲད་པའི་རྐྱེན་ཚོགས་ནས། 

༄༅། །ཇི་ལྟ་བའི་གནས་རྟོགས་ཆོ་ས་དང་པོ་ལ་རིག་གོ རྟག་ཆད་བདེ་སྡུག་གཉིས་འཛིན་མཚན་མའི་དུསཿ ཆོས་བདུན་
བུམ་ཆེན་རླུང་རིག་སྣང་སྟོང་རོལཿ མཚན་འཛིན་སྟོང་ཉིད་རྩལ་དུ་ཤེས་པར་བྱཿ ཆེད་འཛིན་གཉིས་མེད་སྣང་སྟོང་བསྲེ་བའོཿ ཞེས་པ་ནི། རྟོག་ངན་
ཐོ་ལེ་བར་གྱུར་ཚེ་བུམ་ཆེན་བཟུང་ན་གཏད་མེད་རྗེན་ཅེ་རེར་འགྲོ། ཆེད་དུ་བཟུང་བ་ཐམས་ཅད་དེའི་རྩལ་སྣང་ཙམ་ལས་རང་བཞིན་མེད་
པར་ཤེས་པའི་གནད་ཡོད་ཕྱིར་ལམ་གྱི་གེགས་སེལ་ལོ། གཉིས་པ་བོག་འདོན་པ་ནི། ལས་ཀྱི་རླུང་དང་ཡེ་ཤེས་རླུང་འདྲེས་པརཿ གནས་
ཤིང་འཁོར་འདས་རྩ་བ་དཔེ་བསྐྱེད་ཕྱིརཿ སྐད་ཅིག་ཡེངས་མེད་ལྟ་སྒོམ་ལམ་དུ་ཁྱེརཿ རྩོལ་མེད་འབྲུའི་རང་ས་ཟིན་པར་བྱཿ ཡུད་
ཙམ་འཁོར་ཡུག་རོལ་པ་ལས་མ་འདའཿ དོན་དམ་ཐིག་ལེ་གོ་འཕེལ་མངོན་པའི་མདངསཿ ཡེ་ཤེས་ཐིག་ལེ་ལུག་རྒྱུད་རྟག་སྐྱོངས་ཤིགཿ 

དེ་ལྟར་བཤད་ཟིན་གྱི་གདམ་པ་རྣམས་ཀྱི་བོག་འདོན་པ་ནི་བརྩུན་འགྲུས་སོལ་རག་ལུས་ཤིང་། གདམས་པ་དེ་ཁོན་མ་ཡིན་པར་སྐད་དུ་འབྱུང་བ་རྣམས་
ལ་འཇུག་པས་རྟོགས་པ་ལ། བོག་ཐོན་པར་འགྱུར་རོ། ཞེས་བསྟན་པའོ། གསུམ་པ་གནས་སྐབས་ཀྱི་དྲོད་ཚད། ལུས་བདེ་ནུས་འབར་ཏིང་
འཛིན་རྟོག་པ་འཕེལཿ ཡོན་ཏན་རབ་རྒྱས་མངོན་པར་ཀུན་ཤེས་ཤིང་། ཞེས་སོ། མཐུར་དྲུག་གི་དྲོད་ཚད་ནི། ལེགས་བརྩོན་དགེ་བ་རྩེར་སེན་གྲུབ་པ་
ཡིསཿ འབྲས་བུ་འཁོར་བར་འཇིགས་པའི་ཡང་ཡང་བྲལཿ ཞེས་སོ། བཞི་པ་རྟགས་ཚད་ནི། ལས་རླུང་ཡེ་ཤེས་གྱུར་ཏེ་དབུ་མའི་སརཿ 
ཚུད་ཕྱིར་འདོད་གསོལ་རླུང་གིས་གཡོ་བ་ལསཿ རྒྱལ་བའི་ཞིངས་ཁམས་རྣམ་པར་དག་པ་མཐོངཿ སྤྱོད་པ་འདོད་གསོལ་སྦུབས་སུ་གནས་པའོཿ 
ལྔ་པ་དུས་ནི། ཉིན་མཚན་གྱི་ གུང་གཉིས་འགྲང་ཆོས་ལྟོག་ཅེས་དྲག་ཤུལ་དཀའ་རྡུལ་ལུས་སྡུག་སེམས་སྤངསཿ ཞེས་དུས་མི་རུང་བ།

༄༅། །སྐྱུར་དུད་མེ་ས་བད་བམ་ཧམ་རྟུལ་བའི་དྲི་རྣམས་གནས་པར་མིནཿ ཞེས་གནས་མི་རུང་བ། རེ་འདོན་མེད་པར་དྲག་རླུང་
ཐོག་བབ་གློ་བུར་དུ་འཛིན་ཐུན་ཆེས་བསྐྱིལ་ཡུན་རིང་བ་མེ་དྲོད་འཕོ་བའི་ཉིས་ནས་འཁྱག་མི་བཟོད་པའི་ཚེ་ཞེས་པ་རྣམས་རླུང་སྦྱོར་གྱི་དུས་ཀྱི་སྤངས་བྱའོ། 
ཡུགས་ས་ རྒོད་པ་གཡུང་རིགས་ན་ མོ་དྲག་རྩ་ཁ་ཁ་མུ་ཁ་ཐུང་བརྙའ་ལུས་ཤེད་ མཐིང་སོ་མིནཿ རྨ་སྦྲུམ་བ་ཤྭ་མཚན་མ་གཉིས་ཆར་ཡོད་པ་རེ་མ་ནི་རིགས་ལྔ་ དྲིགས་
ལྐུགས་སྤངསཿ ཞེས་གཞན་ལུས་ཕྱག་རྒྱ་ཐིག་ལེའི་སྤངས་བྱ་སྟེ་གྲུབ་པོ། དེ་ནས་བཞི་པ་ཚིག་དབང་རིན་པོ་ཆེའི་གྲོལ་ལམ་གྱི་རིམ་པ་ཉམས་
སུ་བླང་བ་ལ། གཞི་ཁྲེགས་ཆོད་དུ་བསྟན་པ། ལམ་ཐོད་རྒལ་དུ་བསྟན་པ། རྒྱབ་ཆོས་གནད་ཀྱི་གཟེར་གདབ་པ་དང་གསུམ་ལས། དང་པོ་གཞི་
ཁྲེགས་ཆད་དུ་བསྟན་པ་ལ། སྔོན་འགྲོ། དངོས་གཞི། རྗེས་གསུམ་མོ། དང་པོ་ལ། ཞིག་ནས་ཏིང་འཛིན་སྒྲུབ་པ། ལྷག་མཐོང་ཤེས་རབ་སྐྱེད་པ། །

ཟུང་འཇུག་དབྱེར་མེད་དུ་གོམས་པ་བསྲིང་བ་གསུམ་གྱི། དང་པོ་ཞི་གནས་ཏིང་འཛིན་སྒྲུབ་པ་ནི། རྩ་རྒྱུད་ལས། སྐབས་སུ་དྲག་པོའི་ལྷའམ་
སྔགས། དམིགས་གཏད་གཅེས་པའི་བསྟན་མ་བྱཿ ཞེས་པ། ཐེག་རིམ་དགུའི་ས་བོན་བཞག་ནས་སྒམ་པ་སྟེ། ལུས་གནད་ཆོས་བདུན་།
སྨིན་མཚམས་སུ་ཐིག་ལེ་དཀར་པོ་ཡུང་འབྲུ་ཙམ་ལ་ཡི་གེ་བ་བསྒོམ་ལཿ དེ་ཐོག་ཏུ་གཙུན་ཏེ་ཤེད་ཕྱེ་ནས་མི་སྒྲིམ། ཐ་མལ་དུ་ཡེངས་ཏེ་མི་
སློད་དམིགས་པ་དེ། སེམས་ལ་ལྷམ་མེར་བསམ། སྟེ་བཞགརྟོག་པ་གཞན་སྐྱེན། སྔར་གྱི་དེ་ཐག་ཡང་བཞག་བྱ། བཞན་ཏུ་ཡེམ་བཏུབ་ན་
བླ་མ་ལ་གསོལ་བ་བཏབ་ཞེན་ལོག་བཞིའི་རང་རྒྱུད་འདུལ་སྦྱང་བྱས་ལ། ཡང་ཐུན་ཐུང་བ་རི་ལ་རྒྱུན་མཐུད་དེ་བཞག །སྐབས་སུ་སེམས་སློད་
བོར་ལྟ་སྟངས་བསྐྱུར་དམིགས་མེད་ལ་བཞག་ནས་དྲན་པ་མི་གཡེང་བར་མལ་བསོ། ཅུང་ཟད་གོམས་ནས་གནས་ན་ཐུན་ཇེ་རིང་ལ་བཏང་།

༄༅། །སྐབས་སུ་སྒོམ་མཁན་གྱི་སེམས་ཁོ་རང་ཅི་འདྲ་འདུག་བལྟ། ཏ་ཅང་གཏད་ཡུན་རིང་བས་དམིགས་པ་མི་གསལ་
ཞིང་སེམས་ཐང་ཆད་པ་ལྟ་བུའི་ནག་ཏུམ་པ་ཞིག་བྱུང་ན་བྱིང་བ་ཡིན། དེ་ཆེར་འཐིབ་སྟེ་གཉིད་སྤྲོ་བ་ལྟ་བུ་བྱུང་ན་རྨུགས་པ་ཡིན། དེ་ཆེར་འཐུམ་
ན་གཉིད་དུ་འགྲོ་བ་ཡིན་པས། དཔེ་ནི་གེགས་སུ་བྱེད་པས། སྤངས་བའི་ཐབས་སུ་རླུང་ཤེད་ཀྱིས་ཕྱིར་བཏོན། ལུས་གནད་སྒྲིལ། མིག་གི་ལྟ་སྟངས་བྱ་
དཔེ་ཀྱང་མ་སེང་ན། བླ་གབ་མེད་པར་འདུག་ལ་རྒྱང་རིང་ལ་ལྟས་མོ་བལྟ། འགྲོ་འཆགས་བྱ། གོས་སྲབ་ཏུ་འཇུགས་པས་སེལ་ལོ། ཡང 
སྔར་གཤེད་ན་མྱོང་བའི་ཚིགས་དྲུག་གི་ཡུལ་བཟང་པོ་ཞིག་དྲན་པ་ཐོ་ལེར་ཤར་ནས་བཞག་ཏུ་མི་བཏུབ་པ་འཕྲོ་བ་ཡིན། དེ་ཆེར་སྐྱེད་ནས་ད་དེ་ལྟ་བུ་
ཞིག་སྒྲུབ་དགོས་འདུགདེ་ལ་རྐྱེན་འདི་སྒྲིགས་། རྒྱུ་འདི་བྱ་། ཐབས་འདི་བཤམ་གཏམ་འདི་སྨྲ་སྙམ་ནས་བཞག་ཏུ་མི་བཏུབ་པ་རྒོད་པ་ཡིན། 

དེ་ཆེར་བསྐྱེད་དེ་འགོ་སྒྲུབ། དེ་དགོས་སོ་སྙམ་སྟེ་སྟོད་སྡེ་སྙིང་མི་ཐོད་པ་དེ་མེད་པས་བགྱེད་དོ་ཤེས་པ། ཚུབ་ཚུབ་བྱེད་པ་འཐོགས་པ་ཡིན། 
དཔེ་མི་གནས་ཏེ་སེལ་བའི་ཐབས་སུ་ལུས་འདུག་སྟང་སློད། མིག་གི་ལྟ་སྟངས་ཕབ། རླུད་རང་སོར་བཞག་སྟེ་མི་སྒོ་བས་གྲོལ། དཔེ་ཀྱང་
མ་ཞི་ན། ཟས་བཅུད་ཅན་ཟ་གོས་དྲོན་པོ་གྱོན། འདུག་ནས་ཕུག་ཏུ་ཞུགས་ནས་བསྡད་ན་གྲོལ་བར་འགྱུར་ཡང་། འདི་ལྟར་བྱས་ན་ཡིན་སྲིད་
དམ། མིན་སྲིད་དམ། ལམ་ཨི་ཡིན། གོལ་ས་ཨི་ཡིན་སྙམ་ན་ཐེ་ཚོམ་ཡིན། དཔེ་བཞག་ཏུ་མི་སྟེར་བས། སེལ་ཐབས་བླ་མ་ལ་
ཞུ་། མཆེད་ཉམས་མྱོང་ཡོད་ངེས་རྒྱུས་ཡོད་པ་ལ་ཞུ་། དེ་མེད་ན་རང་གི་ལུང་རིག་གིས་དཔྱད། དེ་ཡང་མེད་ན་ཉམས་ཁྲིད་ཀྱི་དཔེ་ལ་
བལྟས་ཏེ་བཞག་ཚུལ་ལ་དཔྱད་དེ་བསྡུར་བས་སེལ་ལོ། དེ་དག་བསྡུ་ན་ལྔ་སྟེ། ཀློང་ཆེན་པོས། གཉིད་རྨུགས་རྒོད་འགྱོད་ཐེ་ཚོམ་

༄༅། །སྒྲིབ་པ་ལྔ་། ཞེས་ལྔ་རུ་བསྡུས་ཏེ་གསུངས་པ་ལྟར་རོ། དམིགས་ཐུན་དང་པོ་འོ། ཡང་ལྕེལ་ཐིག་ལེ་དམར་པོ་སྲན་
མ་ཙམ་གྱི་དབུས་སུ་ཡི་གེ་ཙ་བསྒོམ་དམིགས་ཐུན་གཉེས་པའོ། གསང་བར་ཐིག་ལེ་མཐིང་ཀ་སན་འཕོ་ཙམ་གྱི་སྟེང་དུ་ཡི་གེ་ཝ་ཡིས་མཚོན་པར་ 
སྒོམ། རྡོ་རྗེ་སེམས་དཔའ་སྙིང་གི་མེ་ལོང་ལས། མཚན་ཉིད་ལའང་རྣམ་གསུམ་སྟེ། དེ་ཡང་ཡི་གེ་རྣམ་པ་གསུམཿ ཡི་གེ་བ་དང་ཙ་དངཿ
ཡི་གེ་ཝ་ལ་སྫོགས་པའོ། ཞེས་སོ། དམིགས་ཐུན་གསུམ་པའོ། ལྟེ་བར་ཐིག་ལེ་དཀར་པོ་ཡི་གེ་ཧ་ཡིས་མཚན་པར་སྒོམཿ དམིགས་མེད་དུ་
བསྲེཿ དམིགས་ཐུན་བཞི་པའོ། རྣ་བར་ཐིག་ལེ་དམར་པོ་ཧེས་མཚན་པ་སྒོམཿ ལྔ་པའོ། སྣ་རྩེར་ཐིག་ལེ་དཀར་པོ་ཀས་མཚན་པ་སྒོམཿ 
ཇི་སྐད་དུ་། ཀྲི་ལ་ཨུ་པ་ཡོ་ག་རྣམ་པ་གསུམ། དེ་ཡང་ཡི་གེ་གསུམ་ལ་འདུས། ཡི་གེ་གསུམ་པོ་གང་ཞེ་ན། ཡི་གེ་ཧ་དང་ཧེ་དང་ནི། ཀ་ལ་

ཡང་དག་སྫོགས་བའོ། ཞེས་སོ། དྲུག་པའོ། སྤྱི་བོར་ཐིག་ལེ་དཀར་པོ་ཨོཾ་སྒོམ་དེ་གནས་གྱུར་ནས་པདྨ་དྲག་པོའི་སྐུ་གསལ་ཞིང་དྭང་བ་སྒོམཿ 
དམིགས་མེད་ལ་བསླབ་པ་སོགས་འདྲེས་སོ། བདུན་པའོ། མགྲིན་པར་ཐིག་ལེ་དམར་པོ་ཏུ་ཨཿསྒོམ། དེ་ལས་པདྨ་དྲག་པོའི་སྐུ་སྒོམ། 
བརྒྱད་པའོ། སྙིང་ཁར་ཐིག་ལེ་མཐིང་ཀར་ཧཱུཾ་སྒོམ། དེ་ལས་པདྨ་དྲག་པོའི་སྐུ་གསལ་བ་དམིགས་མེད་དང་བསྲེ། ཇི་སྐད་དུ་། ནད་པ་
རྒྱུད་ལ་རྣམ་གསུམ་སྟེ། དེ་ཡང་ཡི་གེ་རྣམ་གསུམ་པོ། ཨོཾ་དང་ཨཱཿཧཱུྃ་གསུམ་ལ་སྫོགཿ ཅེས་སོ། དགུ་པའོ། དེ་དག་སློབ་མའི་རྒྱུ་ཚོད་
དང་སྤགས་ཏེ་ཉམས་ཅི་བྱུང་ཉུལ་བར་བྱ་བ་སྟེ། གནས་པ་བཟང་པོ་མ་སྐྱེས་ཀྱི་བར་དུ་སྒོམ་མོ། དེ་ལྟར་སྒོམ་ནས་དམིགས་པ་མཚན་བཅས་
ལ་བརྟེན་སེམས་བརྟུན་པས་ཏིང་འཛིན་སྐྱེས་ཏེ་སེམས་ཀྱི་དྭང་སྐོར་འབྱེད་པར་འགྱུར་རོ། གཉིས་པ་ལྷག་མཐོང་ཤེས་རབ་སྐྱེད་པ་ལ། 

༄༅། །དམིགས་མེད་ཀྱི་གསང་གནད་ངེས་པར་དགོས་ཏེ། དེ་ཚོལ་བའི་མན་ངག་ཐུན་མོང་མ་ཡིན་པ་ལྔ། ང་བདག་
བརྩལ་བ་སེམས་ཡོད་མེད་བརྟགས་པ། དབྱིབས་ཁ་དོག་བརྟགས་པ། བྱུང་གནས་འགྲོ་གསུམ། གནད་འགྱུ་བརྟགས་པ་དང་ལྔ་ལས། དང་
པོ་ང་བདག་བརྟགས་པ་ནི། ང་ཞེས་ཚུར་བཟུང་། གཞན་ཞེས་ཕར་བཟུང་ནས་དགའ་སྡུག་དང་། ཆག་སྡང་རྒྱུན་མཐུད། ལས་ཀྱི་ཆར་པ་
འབེབས་མཁན་དེ་ལུས་ངག་ཡིག་གསུམ་དང་གཅིག་རེད་དམ། ཐ་དད་དུ་ཁོ་རང་གྲུ་བམ། གཅིག་རེག་ན་འདི་མགོ་ཟེར་སོགས་ལུས་ཆ་ཤས་
རེ་རེ་ནས་དཔྱད། ངག་གི་བརྗོད་པ། ལྷ་ཟེར་སོགས་ཆ་ཤས་རེ་རེ་ནས་དཔྱད། སེམས་ཀྱི་རྟོག་པ། འདི་ཀ་བ་སོགས་གང་བསམ་དུ་རུང་
བ་རྣམ་ཆ་ཤས་རེ་རེ་ནས་དཔྱད་ནས་ང་གར་ཡིན་བརྟགས། སེམས་ཀྱིས་ང་བསམ་པས་དེ་དང་གཅིག་རེད་བསམ་ན། སེམས་ཀྱིས་ཀ་བ་

བསམ་དུས་ཁད་པ་ཕུག་སྤྱད་ལོ་དགོས། དེ་མིན་ན་གཅིག་མ་ཡིན་པ་སོགས་ཞིབ་བར་བརྟགས་སུ་བཅུགས། ལོགས་སུ་གྲུབ་ན། 
དབྱིབས་དང་ཁ་དོགག་རེ་སྟོན་རྒྱུ་འདུག་གམ། དེ་མེད་ན་ཡོད་ཟེར་སྲོལ་མེད། བསྟན་རྒྱུ་མེད་ཅིང་བསམ་མི་ལོ་ན་སྟོད་པ་ཨེ་ཡིན་
བརྟགས་སུ་བཅུགདེའི་འགྲེས་སུ། ཀ་བ། རྩིགས་པ་སོགས་མིད་དུ་བརྟགས་འདི་ཡིན་ནོ། འདི་ཡོད་དོ་ཟེར་བ་ཐམས་ཅད་དེའི་སྟེང་
དུ་གྲུབ་བམ།བརྟགས། གྲུབ་ན་རྡུལ་ཕྲན་ཕྱེ་ཚུལ་ཏུ་བརྟགས། མ་གྲུབ་ན་འདི་སུས་བཏགས། ཡོད་དོ་བར་སུས་བཟུང་བརྟགས། དཔེ་
ན་གཙོ་ཆེ་བ་ལས་དཀར་ནག་གི་བྱེད་པོ། དང་པོ་བསྐུལ་མཁན། བླ་ཕུད་གཙོ་བོ་དང་འདྲ་བ་དེ་སུས་བྱས་གར་འདུག་བརྟགས། གང་མི་
ཤེས་པའི་ཆེ་ན་མི་ཤེས་པའི་འགགས་འཚམས་ཞུའོ། དང་པོའོ། གཉིས་པ་སེམས་ཡོད་མེད་བརྟགགས་པ་ནི། ལུས་ནི་གདོས་

༄༅། །བཅས་སུས་ཀྱང་རེག་ཏུ་ཡོད་བལྟར་ཡོད། འཇིག་ནས་འགྲོ་བ་འདི་ཡིན། ངག་ནི་ལྕེ་རྐན་དབུགས་གསུམ་འཕྲོད་
དུས་ཉན་དུ་རུང་བ་འདི་ཡིན། སེམས་མམ་ཡིད་འདི་ག་རེ། ཐམས་ཅད་སྒྲོ་བཏགས་ཏེ་བཟུང་མཁན་ནི་འདི་རེད་བས། ཡོད་པ་གཅིག་ཡིན་དགོས་
ཡོང་བས་དབྱིབས་ག་རེ། ཁ་དོག་ག་རེ་བསམ། འདི་དཀར་པོ་འདྲ་བ་གྲུ་བཞི་ལྟ་བུ་སོགས་ཨོ་རེད་བསམ་ན་སེམས་ཀྱིས་ཕར་བཟོས་པས་ཀ་བ
བརྟགས་པ་དང་འདྲ་སྟེ་དཔེ་དཔྱད་དོ། སྟོན་རྒྱུ་ཅན་མཐོང་རྒྱུ་ཅན་འདུག་གམ། འདུག་ན་བླ་མ་ལ་སྟོན་དགོས་པས་གར་འདུག ཡང་ན་མེད་
པ་རེད་སྙམ་ན། བསམ་རྒྱུ་དགའ་རྒྱུ། སྡུག་རྒྱུ་ཨེ་འདུག  འདུག་ན་ལུས་ལ་ནི་སེམས་མེད་དུས་རོ་ཡིན་པས་དེ་ལ་ནི་མེད། ངག་ལ་ནི་སེམས་
མེད་དུས་འགགས་ནས་འགྲོ་དེ་ལ་ནི་མེད། སེམས་མེད་ན་དེ་རྣམས་སུས་ཤེས། སུས་དཔྱད། ཡོད་མེད་གཉིས་ཀ་དང་ལྡན་པ་རེད་སྙམ་

ན༑ ཡོད་པའི་ཚེ་ན། མེད་པ་ཟེར་མི་ལོ། མེད་པའི་ཚེ་ན་ཡོད་ཟེར་མི་ལོ་ག་རེ་སྙམ་ལེགས་བརྟགས། དེ་དག་གང་ཡང་མ་ཡིན་པ་ཡོད་
བསམ་ན། འཇིག་རྟེན་འདི་ན་ཡང་ན་ཡོད་པ་མཐོང་དགོས། ཡང་ན་མེད་པ་བར་སྣང་གི་ནམ་མཁའ་ལྟ་བུ་ཡིན། ཡང་ན་འདྲེས་མ་
དགོས་ཀྱང་དེ་འདྲ་ནི་མེད། དེ་ལས་ལོགས་སུ་འཇིག་རྟེན་ན་མི་སྲིད་པ་ཅི་ཞིག་ཡོད་གང་འདྲ་འདུག་ཟེར། སྙམ་ནས་བརྟགས་དགོས། 
གཉིས་པའོ། གསུམ་པ་བྱུང་གནས་འགྲོ་གསུམ་ལ་བརྟགས་པ་ནི། རྩ་རྒྱུད་ལས། དེ་ཡང་བྱུང་གནས་འགྲོ་སར་བརྟགསཿ ཞེས། ཁྱོད་
རང་གི་དང་པོ་རྣམ་རྟོག་གཅིག་ལ་ང་བཟང་སྙམ་པ་ལྟ་བུ་ཞིག་སྐྱེས་བྱུང་དུས། དེ་འོང་སའི་ཆུ་ཕུག་གི་གད་ས་འདྲ་བ་ཞིག་ལུས་ཀྱི་ནང་ནས་
ཡོང་འོང་བ་གར་རེད་བརྟགས། ཡང་ན་ཕྱི་སྣོད་ས་རྡོ་རི་བྲག་གར་རེག  ཁོ་རང་ལ་མཐོང་རྒྱུ་ཨི་འདུག་བརྟགས་བྱུང་ཁུང་མ་རིག་ན་ཅི་ལས་

༄༅། །བྱུང་ཟེར། འབྱུང་བྱ་མ་རིག་ན་སུ་བྱུང་ཟེར་ག་རེ་སྙམ་བརྟགས། དེ་བཞིན་དུ་བཟང་སྙམ་པ་ལྟ་བུ་དེ་ད་གནས་ས་
གར་རེ། གནས་རྒྱུ་ཅི་འདུག་བརྟགས། དེ་བཞིན་དུ་ཐ་མ་འགགས་ནས་མེད་དུ་ནི་འགྲོ་བར་འདུག། དེ་གར་འགྲོ། འགྲོ་ས་ག་རེ། འགྲོ་རྒྱུ་
ག་རེ། སྙིང་ནས་བརྟགས་དགོས་སོ། གསུམ་པའོ། ཡད་སེམས་ཉིད་བྱུང་ས། གནས་ས། འགྲོ་ས་ཡིན་སྙམ་ན། བྱུང་སའི་སེམས་དེ་
ལས་བྱུང་རྒྱུ་དེ་གཉིས་ཀ་ཇི་ལྟར་ཡོང་། སུས་མཐོང་། མཐོང་ན་དབྱིབ་ཁ་དོག་ཡོད་དགོས་པར་འདུག སེམ་གཉིས་ཨེ་རེད། ཡིན་ན་
སེམས་གཅིག་སངས་རྒྱས་སོང་དུས་གཅིག་འཁོར་བར་འཁྱམས་ཡོད་དགོས། དེ་ཡོད་ན་སེམས་ཅན་གཅིག་གི་སེམས་དེ་སེམས་
ཅན་མུ་མཐའ་མེད་པར་གྱུར་ནས་འགྲོ། དེ་འདྲ་ནི་ཅི་སྟེ་ཡོད། གཅིག་ཡིན་ན། སེམས་གཅིག་ལ་བྱུང་ས་དང་། བྱུང་བ་གཉིས་གང་ན་འོ། 

དེ་བཞིན་དུ་གནས་ས་དང་འགྲོ་བ་ལ་བརྟགས་ཞིབ་ཏུ་རྩད་ཆོད་ཅིང་ཐག་གཉིད་ནས་ཆོད་པ་མ་བྱུང་ན་ཁ་ཙམ་ཚིག་བཤར་བྱས་པས་ནི་ཕན་
པ་མེད་པས་ཉམས་ཡིན་མིན་གྱི་ཚོད་ཉུལ་ནས་དམིགས་ཐུན་རེ་རེ་ལ་ཉམས་མྱོང་སྐྱེས་ནས་རེ་རེ་ཁྲིད་པ་ཡིན་ནོ། བཞི་པའོ། ལྔ་པ་
གནས་འགྱུ་ལ་བརྟགས་པ་ནི། དེ་ནས་སེམས་སྔར་སྒྲུབ་པའི་གནས་པའི་སྟེང་དུ་ཅི་ཡང་མི་སེམས་པར་བཞག་པའི་ཚེ་རྟོག་པ་ཞིག་ཐོལ་
གྱིས། འགྱུ་ནས་འོང་ངམ་མི་འོང་བརྟགས། ཡུད་རྩམ་རེ་ལ་རྟོག་པ་ཆུ་རླབས་ཞི་བ་ལྟར་འདུག་པའི་སྟེང་གནས་ས་ཞིག་བྱུང་ངམ་བརྟགས།
བྱུང་ན་དེ་རིག་ཅིང་ཤེས་སམ་བརྟགས་ལ་འདི་དག་གི་ཚེ་ངེས་ཤེས་འདྲིང་ཐག་ཆོད་ངེས་དགོས་པས་ནན་ཏན་གྱིས་བཙལ་དགོས་སོ། ལྔ་པའོ། 
གསུམ་པ་ཟུང་འཇུག་དབྱེར་མེད་དུ་གོམས་པ་བསྲིང་བ་ནི། བཞག་པའི་ཐབས་རྩལ་སྦྱང་བ་གཉིས་ལས། དང་པོ་བཞག་ཐབས་ནི། སེམས་མི་

༄༅། །བརྗོད་པར་བལྟ་བར་བྱ་བསམ་པ་ནི་དྲན་པ་ཡིན་ལ། དེ་ཐོག་ཏུ་གནས་ཡོད་མེད་ཀྱི་དཔྱད་པ་བཏང་བ་ཤེས་བཞིན་ཡིན། 
གནས་ཐོག་ཏུ་འཆུག་མི་ཤོར་བ་བག་ཡོད་དེ། དེ་གསུམ་གྱིས་ཤེས་པ་ཡུལ་ལ་མི་གཏད་ཅིང་། སེམས་ཁོ་རང་ལ་གཏད་ནས་མི་བསམ་མི་བསྒོམ་བཞག་
བསམ་རྟོག་གང་བྱུང་ན་གཉེན་པོ་གཞན་མི་བརྟེན་མི་བཀག་པར་བཞག དྲན་པ་ནམ་ཡང་ཚུགས་མི་ཤོར་བར་བཞག་པ་ལ་གོམས་པས། སེམས་
ཁོ་རང་གི་རྒྱུན་གྱི་སྟེང་ཤེས་པ་གནས་ནས་བསམ་རྟོག་གིས་གནོད་པ་མེད་པར་ཐ་ལེར་གད་ཡང་འཕྲོ་བ། དེ་ཤེས་ཤིས་ངེས་པ་ལ་རྒྱུན་མཐུད་པས་
ཏིང་ངེ་འཛིན་ལས་མི་གཡོ་ཞིང་ཕྱི་ནང་སྣོད་བཅུད་ཀྱི་འཁྲུལ་རྩ་སེམས་ཐུགས་ཤིང་སེམས་ཀྱི་གསང་གནད་ལ་ལྟ་བའི་སྐལ་བ་བཟང་པོ་ཐོབ་
པོ།  དྲུག་པའོ། གཉིས་པ་རྩལ་སྦྱང་བ་ནི། རྩ་རྒྱུད་ལས། ད་ནི་ཡིད་དཔྱོད་རྟོག་པའི་བློས་བྱས་སྤངསཿ  ཞེས། དུས་གསུམ་གནད་ཀྱི་གདམས་

པ་སྟེ། སྔར་བསམ་མྱོང་ཞིག་ཟིན་པས་རྗེས་གཅོད་མི་འགྲོ། ད་བསམ་རྒྱུད་ཞིག་ཡོད་ཀྱང་ཅི་ཡོད་མི་ཤེས་པས་སྣ་མི་བསུ། ཐད་ཀ་འདིར་དྲན་
ཤེས་བརྟེན་ནས་ཁ་རོག་པར་བསྡད་ན། ཅི་བསམ་ཞིང་འགྱུ་བ་ཐམས་ཅད་ཆུ་དྭང་བའི་ནང་གི་རྡེལ་མཐོང་བ་ལྟར་འབྱུང་བས་དེ་ཐོག་ཏུ་ཡོད་
དགོས་མེད་དགོས་སྙམ་པའི་ཡིད་ཀྱིས་བཟོས་པའི་བློས་བྱས་སྤངས་ལ་སྒོམ་དུ་འཇུགས། བདུན་པའོ། ཡང་ཇི་སྐད་དུ། མཁན་པའི་
ཀློང་ནས་མཁན་པོ་བཀགཿ ཅེས་པས། སྐབས་སུ་བསམ་རྟོག་གི་འགྱུ་བ་དྲན་ཤེས་བསྒྲིམ་ནས་བཀག་ཚུལ་བྱ། བརྒྱད་པའོ། ཡང་ན་
མཁན་པོས་མཁན་པོ་ཚོལཿ ཅེས་ཡིད་དཔྱོད་ཀྱི་རྟོག་པ་རྣམས་དྲན་ཤེས་ཀྱིས་ཕྱི་སྣོད་ནང་ཕུང་ཁམས་ཐམས་ཅད་དུ་ཚོལ་ནས་དཔྱད་
པ་བཏངཿ དགུ་པའོ། མཁན་པོས་མཚན་མ་མི་སྤྱོད་པརཿ བཞེངས་དུས་རང་ལ་བྱ་ར་ཐོངཿ བཞུགས་དུས་དྲང་པོ་ལས་མི་གཡོཿ ཞེས་

༄༅། །འགྱུ་རྟོག་གི་འཕྲོ་བཅད་ཚུལ་གྱི་སྐད་གཅིག་ཙམ་ལ་གནས་པར་བཞག སྐད་ཅིག་རེ་ལ་འཕྲོར་བཅུག དྲན་ཤེས་ཀྱིས་
མཁན་པོས་བཅོས་མི་གཞུགས་པར་བྱ་ར་ཐོངབར་སྦྱངས། མཁན་པོ་བཞུགས་སམ་བཞེངས་ཀྱང་རུངཿ གཉིད་དང་རྨུག་པའི་དྲི་ལ་གསེངཿ
འཕྲོ་རྒོད་པུ་འཐོར་མཁན་པོ་དཔྱོདཿ ཅེས་སྔར་བཤད་པ་ལྟར་དྲན་ཤེས་ཀྱི་བྱ་ར་ཐོགས་བས་སྒྲིབ་པ་འདི་དག་ནམ་དུ་ཡང་བསལ་དགོས་ཏེ། ཀློང་ཆེན་
པས། གཉིད་རྨུགས་གཉིད་ཀྱིས་ཞི་གནས་རབ་ཏུ་སྒྲིབ། རྒོད་འགྱོད་གཉིས་ཀྱིས་ལྷག་མཐོང་རྣམ་པར་གཡེངས། ཐེ་ཚོམ་གཉིས་ཀ་གནད་བྱེད་
མི་མཐུན་ཕྱོགས། ཞེས་གསུང་སོ། འདི་ཡན་ནི་ཚོགས་བཤད་ལྟར་གྱུར་ཀྱང་མཛད་སྲོལ་ལགས་སོ། བཅུ་པའོ། གཉིས་པ་དངོས་གཞི་ལ་གནས་
ལུགས་སྟོན་པའི་ཐབས། བརྡ་སྤྲོད་པ་ངོ་སྤྲོད་ཚིག་གི་དབང་དངོས་པོ། དེ་ལ་ཡིད་ཆེས་ཚིག་གིས་སྒོ་འབྱེད་པ་དང་གསུམ་ལས། དང་པོ་གནས་

ལུགས་རྟོན་པའི་ཐབས་ནི། བཞག་ཐབས་བཞི་དང་། གཉེས་པ་གསུམ་སྟེ། དང་པོ་བཞག་ཐབས་བཞི་ནི། བསམ་ཡས་གློ་བུར་རང་གྲོལ་
གློང་དུ་བཞགཿ གང་སྣང་ཐད་ཆོད་ལྷོད་ཀྱིས་ཀློང་ལ་བཞགཿ རྟོག་ཚོགས་རང་གྲོལ་བར་མ་ཆོད་པར་བཞགཿ གང་ཤར་རང་ཁར་མི་བཏད་ལྷོད་
པར་བཞགཿ ཅེས་པ་འདི། མན་ནི་སློབ་བུ་སྙིང་ནས་སྫོགས་ཆེན་ལ་མོས་པ་བླ་མ་ལ་དུང་བ་སྙིང་རུས་ཅན་རྣམས་ལ་རེ་རེ་ནས་ཁྲིད་ཞལ་
རྒྱུན་གྱིས་གདབ་པ་ལས་གདམ་ངག་ཡི་གེར་བཀོད་པ་ཡང་མེད་པས། དེའི་ཕྱིར་ན་དཔེ་འདི་ཡང་མི་སྟོན་པའི་གསང་ཐུབ་པར་བཀའ་རྒྱ་བཞིས་
གཅད་དགོས། ཅིའི་ཕྱིར་ན། སྒོམ་ཁ་ཁྱེར་གྱིས་གསང་ཆེན་བསྟན་པ་བཤིག གསང་སྒྲོགས་དངོས་ཡིན་པས་སོ། དེ་ལག་ལེན་ཇི་ལྟར་
བཏབ་ན། ཅོག་བཞག་གསུམ་སྟེ། གཡོ་འགུལ་མེད་པ་རི་བོ་ཅོག་ལུ་ཞག་ལུས་རྡོ་རྗེ་སྐྱིལ་ཀྲུང་མི་གཞིག་པར་སྡོད་ཚུགས་པ། ཁ་གཏིང་

༄༅། །མེད་པ་རྒྱ་མཚོ་ཅོག་བཞག་མིག་མདའ་གང་གི་ཐད་སེར་ཅེ་རེར་བཙམ་བཙུམ་དང་གྱ་གྱུ་མེད་པར་བཞག གསལ་
འགྲིབ་མེད་པ་རིག་པ་ཅོག་བཅག་ནི། ཤེས་པ་ཉིད་འདུག་ཚུལ་མི་འཆོས་པ་སྟེ་གནད་དེ་གསུམ་གྱིས་རྟོག་པ་གློ་བུར་བ་ཤར་ཐོག་ཏུ་མི་འཆོས། 
གང་སྣང་ཐད་ཀར་ཡར་བ་དེ་འི་ངང་ལས་སྒྲིམ་སྟེ་མི་བཅོས། རྟོག་ཚོགས་བར་མ་ཆད་བཞིན་རང་བྱུང་གཞི་ལ་ཐིམ་པ་བར་བཅད་དེ་མི་བཅོས། 
རྟོག་པ་རང་ཁར་འཁྲུལ་པ་བཅོས་མར་ཤོར་ན་སོ་སོའི་སྐྱེ་བོ་དང་འདྲ་བས་ངང་མི་ཤོར་བར་བཞག་སྟེ་སྐྱོང་དུ་འཇུག་གོ གཉིས་པ་གཅེས་པ་
གསུམ་ནི། དང་པོ་གནད་ལ་བསླབ་པར་མཁས་པ་གཅེསཿ  ཅི་ཕྱིར་དང་པོ་རྟ་རྒོད་འདུལ་བ་བཞིནཿ བར་དུ་སྙིང་རུས་ཐག་པས་བསྒྲིམ་པ་
གཅེསཿ ཅི་ཕྱིར་གསེར་དངུལ་གཡའ་དང་བྲལ་བ་བཞིནཿ དེ་ནས་ཡང་ནས་ཡང་དུ་སྒྲིམ་པ་གཅེསཿ རྒྱ་མཚོར་ནོར་བུ་ལེན་དུ་ཕྱིན་པ་བཞིནཿ

ཞེས་པས། དང་པོ་གནད་མ་འཆུགས་པར་ཁྲིད་ཐབས་མཁས་པ། བར་དུ་སྙིང་རུས་ཐུབ་པ། མཐར་དེའི་མུས་སུ་སྒོམ་ནུས་པར་གྱིས་ཤིག་
ཅེས། གོམས་ཡུན་བསྲིད་བ་དགོས་སོ། གཉིས་པ་བརྡ་སྤྲོད་པ་ཚིག་གི་དབང་ནི། ལུས་གནད་རྣམ་སྣང་ཆོས་བདུན་བཅའ། ངག་གནད་
སྨྲ་བ་སྤངས། རླུང་གནད་རང་སོར་བཞག ཡིད་ཀྱི་གནད་དུ་དྲན་བསམ་སྣ་ཚོགས་འཕྲོར་གཞུགས་ཏེ། དེ་ནས་ནམ་མཁའ་སུམ་སྤྲུག་གི
གདམས་པ། ཕྱིའི་ནམ་མཁའི་བར་སྣང་སྟོང་པ་ལ། ནང་གི་ནམ་མཁའ་རིག་པའི་སྒོ་རྩ་སྦུབ་སྟོང་པ་མིག་ལ་ཟུགས་པའི་ཕྱིར་མིག་གཏད་
དུ་བཅུག གསང་བའི་ནམ་མཁའ་རིག་པ་སྟོང་པ་དེར་གཏད་དུ་བཅུག་ལ། གློ་རྡོག་གི་ཚུལ་གྱིས་ཐབས་གང་བདེས་སློབ་དཔོན་མཁས་པས་
ཕཊ་གས་སྒྲ་དྲག་པོ་སོགས་ཀྱིས་སྤོབས་མ་ཤ་འགུལ་ཐོན་པ་བྱས། ཁྱོད་ལ་དེའི་དུས་ཀྱི་ཤེས་པ་དེ་ཅི་འདྲ་ཞིག་འདུག ད་སྨྲོས། མྱུར་དུ་ཤོད། 

༄༅། །ག་རེ། དབྱིབས་གཟུགས་ཁ་དོག་འདུག་གམ། ཕྱི་རོལ་ཡུལ་ཀྱི་སྟེང་དུ་འཕྲོ་ནས་འདུག་གམ། མེད་དུ་སོང་
ངམ། ལུས་ཀྱི་ཕྱི་ནང་གང་རུང་འདུག་གམ། བལྟ་རྒྱུ་དང་སྒོམ་རྒྱུ་འདུག་གམ། འགྲོ་འོང་སྐྱེ་འགགས་འདུག་གམ། དཔེ་བཞག་རྒྱུ་འདུག་གམ། 
ཞེས་ཞིབ་ཏུ་ཐོལ་བྱུང་དུ་དྲིས་པས་སྨྲ་བསམ་བརྗོད་མེད་རང་བྱུང་ཡེ་ཤེས་ཀྱི་ངང་དུ་ཕྱད་དེར་ལུས་ནས་ཤེས་པ་དེ་ཐོག་ཏུ་ཡུད་རྩམ་ལ་འདུག་པས་རྩད་
བཅད་ནན་བརྡུད་ནས། དེའི་དུས་སྔར་གྱི་སྒོམ་དུ་བཅུགས་པའི་ལྟ་བྱ་སེམས་དེ་འདུག་གམ། བལྟ་བྱེད་ཀྱི་སེམས་དེ་འདུག་གམ། དེ་ལ་བལྟ་བྱ་དང་
བལྟ་བྱེད་འདུག་གམ་དྲིས་པས་མཚངས་ཅི་ལྟ་བ་བརྡོལ་ན་དེ་ཐོག་ཏུ་ངོ་སྤྲད་དེ། ད་ནི་ཐ་མལ་གྱི་ཤེས་པ་དཀྲིག་གེར་ཡོད་པ་དེ་མ་བོར། ཤེས་བཞིན་
དུ་ཞོག མ་བལྟ་མ་སྒོམ་པར་ཞོག བོར་ན་ཡང་དྲན་པ་ཙམ་ན་དེ་ཐོག་ཏུ་ཞོག ཤར་ཆ་ལ་མ་དཔྱད། གནས་ཆ་ལ་མ་ཞེན། འགྲོ་འདུག་ཟ་ཉལ་གྱི་

སྤྱོད་ལམ་དང་བསྲེས་ལ་ཞོག་ཅེས་ཞལ་ནས་ཕྱུང་བའི་གནད་ལེགས་པར་བཀྲོལ་བའོ། གསུམ་པ་དེ་ལ་ཡིད་ཆེས་ཚིག་གིས་སྒོ་འབྱེད་པ་ནི། 
འདི་ལ་ངོ་སྤྲད་སྔ་ན་གོ་ཡུལ་དུ་ལུས། མ་སྤྲད་ན་ཡིད་ཆེས་མེད་པས་བོག་ཐོན་དུས་མི་འབྱུང་། ནོར་ནས་བླ་མས་དེའི་མྱོང་ཚུལ་དང་ཁ་ནས་འདོན་
རྒྱུ་མ་མཚུངས་བས་འཆུགས་ཏེ། སྤྲད་ན་གནས་ལུགས་ལ་མི་རེག་སྟེ་ནན་གྱིས་བརྟགས་པ་གལ་ཆེ། དབང་རྣོན་ལ་རང་རྒྱུད་ལ་དུལ་སྦྱངས་རྣམས་
ཟིན་ནས་ཞི་ལྷག་ཁྲིད་མན་གྱི་ལས་རུང་སྒྲུབ་པ་བོར་ནས་ངོ་སྤྲོད་སྐད་གཅིག་གིས་གདབ་པ་དང་། དབང་འབྲིང་ལ་ཞི་ལྷག་ཟུང་འཇུག་གི་དང་ཕྱིན་
ཅིང་ཤེས་རབ་ཀྱི་རྩལ་མཐོང་ནས། ངོ་སྤྲད་དེ་སྐབས་དང་སྦྱར་བ་ལས། ཁྲིད་རིམ་འདི་དག་ནི་དབང་ཐའི་འཇུག་ཚུལ་ལྟར་བསྟན་པ་ཡང་ཤེས་པར་
བྱ་འོ། ཀུན་མཁྱེན་གཉིས་པས། མདོར་ན་རབ་ཀྱིས་ངན་རྟོག་ཆོས་སྐུར་ལྷོང་། བཟང་ངན་མཉམ་ན་གཉེན་པོ་བསྟེན་མི་དགོས། འབྲིང་

༄༅། །གིས་ལྟ་བའི་མ་ཤོར་བར་བྱིང་རྒོད་བསལ་ཏེ་སྒོམ་བས་སེམས་ཀྱི་ངང་དྭང་ཕྱིན་ཏེ་ཞི་ལྷག་ཟུང་འབྲེལ་ལ་གོས་པས། བཟང་ངན་རྟོག་པ་
ཐ་དག་དབྱིངས་སུ་ནུབ། ཐ་མས་ཐོག་མར་ཞི་གནས་འབའ་ཞིག་བཙལ། གང་དམིགས་བརྟེན་ས་ཐོབ་ནས་ལྷག་མཐོང་གི་ཡེ་ཤེས་སོར་སོར་རྟོག་
པ་ལ་གོམས་ན། མཐར་གྱིས་གསེར་གླིང་ས་རྡོ་མི་རྙེད་བཞིན། སེམས་དང་སེམས་བྱུང་རྟོག་པ་ག་སྐྱེས་ཀྱང་། སྣང་སེམས་དབྱེར་མེད་གཞི་གྲོལ་
ཆེན་པོར་འཆར། ཞེས་གསུངས་པ་ཉ་རྡོ་རྗེ་འཆང་གི་བཀའ་སྒྲོམ་གྱི་བདུད་རྩི་བླ་མ་བརྒྱུད་པའི་དེང་བར་གྱི། ཕྱག་བཞེས་ཏེ། གནས་འགྱུ་རིག་
གསུམ་མིང་བཏགས་ཙམ་གྱིས་དྲང་དོན་ལ་སློབ་མ་མགོ་བསྒོར་ནས་མི་ཚེ་ཟད་དུ་འཇུག་པ་དང་། གོ་མྱོང་ཙམ་ནས་རྟོག་པ་དངོས་ཀྱིས་མ་ཟད་
བློ་འདས་སུ་ཁས་འཆེས་པའི་ང་རྒྱལ་བརྟན་པོ་རྒྱལ་བས་ཀྱང་མི་ཤིག་པའི་གནས་སུ་ངོ་སྤྲོད་ཡོད་པ་སོགས་བྱས་ན། བྱིས་པའི་ལག་གི་མཚོན་

ཆ་རྣོན་པོ་དང་འདྲ་བས་རང་གཞན་ཆུད་ཟ་བར་འགྱུར་ཏ་རེ། ངོ་སྤྲོད་པའི་ཚིག་གིས་ཡིད་ཆེས་བསྐྱེད་པ་ལ། སྔར་གྱི་ཁྲིད་རིམ་ལྟར་ཉམས་
མྱོང་སྐྱེ་ངེས་ཀྱི་དུས་སུ་ངོ་སྤྲད་དགོས་པས་ཟུར་དུ་བཤད་པ་ལ། ཞི་གནས། ལྷག་མཐོང་། ཟུང་འཇུག་རྟོག་པ་དངོས། རྩལ་བསྐྱངས་
ཚུལ་བཅས་ཏེ་ངོ་སྤྲོད་པ་ལྔ་ལས། དང་པོ་ཞིག་ནས་ངོ་སྤྲད་པ་ནི། དམིགས་པ་གང་ལ་གཏད་ན། དེ་ལས་ལོགས་སུ་མི་འཕྲོ་བར་དེའི་
རྣམ་པ་གསལ་སེང་རེ་ཡོད་པ། ཡོད་མེད་སོགས་ཀྱི་བློས་དཔྱད་པ་རྣམས་ནུབ་ཅིང་། ཡུལ་གཟུགས་སྒྲ་དྲི་རོ་རེག་བྱ་རྣམས་ཇི་ཙམ་ཡོད་
ཀྱང་། དེ་ནི་དེའི་སྙམ་སྟེ་འཛིན་པ་མེད་པས་སེམས་མི་འཕྲོག་པ། དེས་ཡུལ་དཔྱོད་ཀྱི་རྣམ་རྟོག་ཐམས་ཅད་བོར་ནས། དམིགས་པ་དེའི་
སེམས་རྒྱུན་ལ་གནས་པས་ཉོན་མོངས་པས་དཀྲུག་པ་བྲལ། དཔེ་བདེ་བ་དང་ལྡན་པ་ནི་ཞི་བར་གནས་པ། བསམ་སྟན་གྱི་བསླབ་པ་དངོས་

༄༅། །ཏེ་འདིས་ལྷག་མཐོང་སྐྱེད་པས་དེ་བསྐྱེད་ནས་དོན་རབ་འབྱེད་པའི་བསམ་སྟན་ཡིན་ནོ། འདིའི་སྟེང་བྱིང་རྨུག་གིས་
རྙོགས་པས་རྐྱེན་བྱས། དམིགས་རྣམ་གྱི་གསལ་ཆ་ཡང་མེད། སེམས་ནང་དུ་བསྡུས་པས་ཡུལ་ལ་རྟོག་པ་ཡང་མེད་པར་བློ་ཕུགས་སུ་གབ་
པ་ལྟ་བུར་སྟིང་ངེ་བསྐྱེ་སྟེ། དེ་ལ་ཆེད་དུ་དམིགས་ཏེ་བསྒོམ་ན། འདུ་ཤེས་མེད་པའི་བསམ་སྟན་སྟེ། ལྷ་དང་དུང་འགྲོར་སྐྱེ་བའི་རྒྱུ་ཡིན།  བདེ་
ཉམས་དེ་ལ་ཆག་ནས་དེ་ལ་དམིགས་ཏེ་སྒྲུབ་བྱར་བྱེད་ན་འདོད་ཁམས་ཀྱི་རྒྱུ། གསལ་ཆ་དེ་ལ་ཆགས་ནས་དམིགས་ཏེ་སྒྲུབ་བྱར་བྱེད་ན་གཟུགས་
ཁམས་སུ་སྐྱེ་བའི་བསམ་སྟན་ཏེ་གོལ་ས་ཡིན། པར་ངོ་སྤྲད་དོ། དེ་དག་སེལ་བའི་ཐབས་ནི། བྱིང་རྨུག་བསེངས། སྔར་གྱི་བསམ་སྟན་
གྱི་དངོས་གཞི་དགེ་བའི་དམིགས་རྣམས་ལ་གསལ་བདེ་ལྡན་པས་འཇུག་པ་ལས། སྐུད་པ་འཇུར་མདུད་བྱས་པ་ལྟ་བུར་ཁོར་བུའི་སེམས་

སྣང་ལ་ཆག་པ་སྤངས། དམིགས་རྣམ་རྒྱུན་བརྟན་པ་ལ་སློབ་དུ་འཇུག གཉིས་པ་ལྷག་མཐོང་ངོ་སྤྲད་པ་ནི། རིམ་བཞིན་ང་བདག་བརྟགས་
པ། ལུས་ངག་ཡིད་གསུམ་དང་གཅིག་པའི་བདག་མེད་པར་ཤེས་དུས། ལུས་ངག་ཡིག་གསུམ་ལ། སེམས་འཁྲུལ་པས་སྒྲོ་བཏགས་ཏེ་
ཡོད་པར་རློམ་བ་འཇིག་ལྟ་དང་བཏགས་པའི་བདག་ཡིན་ཏེ། དེ་མེད་པར་ཤེས་སོ། ལེགས་སུ་ཚུགས་ཐུབ་པ་མེད་པར་བློས་ཕར་བཏགས་
པ་ཡིན་རྒྱུར་ཤེས་པ་དེ་གང་ཟག་རང་རྐྱ་ཐུབ་པའི་བདག་མེད་པར་མཐོང་བ་ཡིན་དེ་གཉིས་ཤེས་པ་ལ་གང་ཟག་གི་བདག་མེད་པ་རྟགས་པ་
ཡིན། ཀ་བ་དང་། རྩིག་པ་སོགས་མིད་བཏགས་ཚད་ལ་དཔྱད་པས་ཁོ་རང་ནི་སྡུལ་ཕྲན་འདུས་པ་སྟོད་པའི་ཀློང་ལས་ཚུར་ཤར། སྟོང་
པའི་ཀློང་དུ་ཕར་ཐིམ་ནས་འགྲོ་བ་ལས། བློས་ཕར་བཏགས་ནས་ཡོད་དོ་བར་རློམ་པ་སྟེ་དཔྱད་ན་ཡུལ་བདག་མེད་སྟོང་གཟུགས། བློ་དོན་

༄༅། །མེད་འཁུལ་པ་ཞིག་མ་གཏོགས་ཤེས་བྱ་འདི་ལ་མེད་པར་རྟོགས་པ་ཆོས་ཀྱི་བདག་མེད་རྟོག་པ་ཡིན། བཟུང་མཁན་
གྱི་སེམས་ལ་དབྱིབས་དང་ཁ་དོག་མ་རྙེད་ཅིང་མེད་པར་ཐག་ཆོད་པས་ཡོད་མཐའ་བྲལ་བར་རྟོག མེད་པ་ཕྱམ་མ་ཆད་ཤེས་པ་འགགས་པ་
མེད་པས་མེད་པའི་མཐའ་དང་བྲལ་བར་རྟོག གཉིས་ཀ་ལྷན་གཅིག་ཏུ་མི་འདུ་བས་གཉིས་ཀའི་མཐའ་དང་བྲལ་བར་རྟོག་དེ་དག་མིན་པར་
ལོགས་སུ་མེད་པར་ཤེས་པས་གཉིས་ཀ་མ་ཡིན་པའི་མཐའ་དང་བྲལ་བར་རྟོག ཕྱི་ནང་གང་ན་འབྱུང་བའི་ཁུང་མ་རྙེད། བྱུང་མཁན་གྱི་སེམས་
མ་རྙེད་པས་དང་པོ་སྐྱེ་བ་ཡོད་པའི་མཐའ་དང་འོང་བའི་མཐའ་དང་བྲལ་བར་དུ་གནས་པ་དང་གནས་མཁན་གྱི་སེམས་མ་རྙེད་པས་གནས་པའི་
མཐའ་དང་བྲལ། མཐར་འགྲོ་ས་དང་། འགྲོ་མཁན་གྱི་སེམས་མ་རྙེད་པས་འགྲོ་བ་དང་། འགགས་པའི་མཐའ་གཉིས་དང་བྲལ། སེམས་ཉིད་

ལས་སེམས་སྐྱེ་འགགས་གནས་སུ་མ་བྱེད་པ་མ་མཐོང་བས་དུ་མིའི་མཐའ་དང་བྲལ། ཤར་ཚད་དྲན་ཚོད་བགྲང་ལས་འདས་ཤིང་ཤར་བས་གཅིག་
གི་མཐའ་དང་བྲལ་བར་རྟོག་པ་ལ། གང་གི་རྟེན་ཅིང་སོགས་དང་། སྨྲ་བས་མ་བརྗོད་མེད་སོགས་ལུང་སྣ་ཚོགས་ཀྱིས་ཀྱང་ཡིད་ཆེས་པར་སྒྲུབ་པས་
གོ་བ་སྐྱེས་པ་ལ། ཉམས་མྱོང་གི་འདྲིས་ནས་མི་ཕྱེད་པའི་ཡིད་ཆེས་ཏེ་རྟོག་པར་འགྱུར་རོ། དེ་ནས་གནས་སམ་འགྱུ་འམ་རེག་གམ་བརྟགས་པས་ 
སེམས་ཀྱི་ཕྱོགས་ཆ་གསུམ་གྱི་མཚངས་བརྡོལ་ནས་རིག་པ་ཡིན་ཏེ། སྟོང་བཞིན་དུ་ངང་མི་འཆུགས་པ་ལ་གནས་པ་ཟེར་སྫོགས་ཆེན་ལ་དྲང་བའི་
ཕྱིར་དུ་དེ་ལ་ཆོས་སྐུའི་དགོངས་པར་བཏགས་ཏེ་སྤྲད།  འགྱུ་བ་ཐོལ་བྱུང་དུ་སྐྱེས་པ་ལ་ལོངས་སྐུའི་དགོངས་པར་བཏགས། དེ་མཐོང་ཞིང་
འཛིན་པར་བྱེད་པ་ལ་སྤྲུལ་སྐུའི་དགོངས་པར་བཏགས་དེ་བྲོད་པ་སྐྱེ་རུ་འཇུག འདི་སྐབས་བདེ་གསལ་མི་རྟོག་གསུམ། འཆར་ཏེ། ཉོན་མོངས་

༄༅། །གནས་པས་ཟིལ་གྱིས་ནོན་པ་བདེ། དམིགས་རྣམ་མི་འཆུག་པས་གསལ། ངོ་བོ་སྟོང་པར་ཤེས་ཤིང་ཐག་ཆོད་
པས་མི་རྟོག་པ་སྐྱེ་བ་ཡིན་ནོ། དེ་ནས་ཞི་ལྷག་ཟུང་འཇུག་ལ་གོམས་སུ་བཅུག་པས་སྲིད་པའི་རྩ་བ། ཀུན་བཏགས་དང་། ལྷན་སྐྱེས་ཀྱི་མ་རིག་གཉིས་
ལ་ཐུགས་པ་ཤེས་ཏེ། གཟུང་འཛིན་གཉིས་རེར་སྤྲད་དེ། སྒྲོ་སྣ་ཚོགས་བཏགས་ཤིང་ལས་ཉོན་བསགས་པར་ཤེས་པའོ། དེ་ནས་རྩལ་སྦྱང་བས།
དང་པོས་དབང་པོ་རབ་འབྲིང་ཐ་མའི་ཁྱད་པར་གྱིས་གོ་ལུགས་གསུམ་འབྱུང་སྟེ། དབང་རབ་ཀྱིས་ཡིད་བྱེད་སྤང་དགོས་པར་གོཿ འབྲིང་གིས་
རྟོགས་པ་ཇེ་མང་དུ་འགྲོ་བར་གོཿ ཐ་མས་འགག་ས་སྡོམ་ཡིན་པ་ཙམ་དུ་གོཿ གཉིས་པས་གོང་དང་མཚུངས། གསུམ་པས། རབ་ཀྱིས་
ལུས་སེམས་སྟོང་ཉིད་དུ་གོཿ འབྲིང་གིས་ཚོལ་བས་མ་རྙེད་པར་གོཿ ཐ་མས་ཅི་ཆ་མི་འབྱེད་གོཿ བཞི་པས། རབ་སྣང་སྟོང་དུ་དམིགས་

ཡུལ་སྣང་སེམས་ཡིན་པར་གོཿ འབྲིང་རྣམ་རྟོག་འདིའོཿ དྲུག་ལྔ་འདིའོཿ ཉོན་མོངས་པ་འདིས་བྱེད་འདི་རྩད་བཅད་དགོས་པར་གོཿ ཐ་མས།
ཁར་ཉིད་སྔོན་ཡང་རྙོམ་རྟོག་འདི་ཀ་རང་འདུག ད་ཡང་འདི་ཀ་རུ་འདུག་སྙམ་པ་གོཿ  སྐྱོན་བསལ་བའི་ཚེ། རབ་ཀྱིས་སྐྱོན་གྱི་ངོ་བོ་ཚོལ་བས་སྣང་
སྟོང་དུ་གོཿ འབྲིང་གིས་རྣམ་རྟོག་གི་རྩད་གཅོད་པར་གོཿ ཐ་མས་རྣམ་རྟོག་སྔར་མུས་ཏེ་ཕར་མང་བས་ངན་དུ་སོང་བར་གོཿ དེ་དག་གིས་དངོས་
གཞི་ཀ་དག་ཁྲེགས་ཆོད་ལ་མཚམས་སྦྱོར་ནས་ད་དུད་རྟོག་བྱ་ཞིག་ཡོད་འོང་། སྙིང་རུས་བྱས་ན་དོན་པོ་བྱུད་སྙམ་པ་སྐྱེ་སྟེ། བླ་མ་ལ་འང་ཡིད་དུང་བ་
འབྱུང་ངོ་། འདི་དག་གི་སྐབས་སུ། གསན་པ་སེམས་ཀྱི་རྒྱན་དུ་ཆེ་བར་ངོ་སྤྲད། འཕྲོ་བ་སེམས་ཀྱི་རོལ་པ་ཡིན་པར་ངོ་སྤྲད། འཕྲོ་གནས་
གཉིས་མེད་ཟུང་འཇུག་ཏུ་བསྐྱང་བ་མཉམ་པའི་ངང་ཆེན་པོར་ངོ་སྤྲད་དེ་དྲང་དོན་ཙམ་མོ།  དེ་ནས་བཞག་ཐབས་བཞི་བསྟན་པས། རབ་ཀྱིས་

༄༅། །ཤར་ཆ་ཐམས་ཅད་ཆོས་ཀྱི་དབྱིངས་སྟོང་ཉིད་ཀྱི་སྒོམ་པའི་གྲོགས་སུ་གོ᫷ འབྲིང་གིས་རྟོགས་ཚོགས་རང་གྲོལ་དུ་གོ᫷
ཐ་མས་གནས་འགྱུ་ཟུང་འཇུག་ཏུ་གོ᫷ དེ་དག་ངོ་སྤྲོད་རིམ་གྱིས་གོམས་འདྲིས་སུ་བྱེད་དུ་འཇུགས། གཅེས་པ་གསུམ་དང་ལྡན་པར་བསླབ་
པས། རབ་ཀྱིས་སྟོང་གསལ་ཟུང་འཇུག་གི་ངོ་བོ་གུ་ཡང་གི་ཀློང་དུ་ལམ་ཁྱེར་བདེ་བར་གོ᫷ འབྲིང་གིས་དེ་ཕྱོགས་མགོ་མཐོང་བས་སྙིང་རུས་
ཀྱི་ནུས་པར་གོ᫷ ཐ་མས་ཀྱང་སྙིང་རུས་དགོས་པར་གོ᫷ དེ་དག་གིས་ཉམས་ཀྱི་རིམ་པ་རྣམས་ཆོད་དེ། རླུང་བཅུ་དབང་སྐུར་ཞུགས་པའི་ཤེས་
ཉམས་དུ་བ་དང་སྨིག་རྒྱུ་སོགས་རྟག་བཅུ་དང་། སྟོང་གཟུགས་ལྷ་དང་འདྲེའི་མཐོང་སྣང་། མངོན་ཤེས་དང་ལུང་བསྟན་བན་བུན་སྣ་ཚོགས་འབྱུང་
བ་ཀུན། བློར་སྣང་ཞིང་བློས་བྱས་པ་ཡིན་པས། ཆེད་དུ་མི་འཛིན་པར་དགའ་སྡུག་དང་རེ་དོགས་བྲལ་བར་བཞག་ཐུབ་པ་གནད་ཡིན་པར་སྤྲད། 

ཁམས་རྩ་འཁོར་རྣམས་སུ་རླུང་དང་བཅས་འདུས་པས་རེ་འགག་བལྟ་དང་སྐྱོང་མི་དགོས་པར་ལྷན་ནོར་ཡོད་སྣང་གི་སེམས་ལ་དགའ་བ་འབར། 
བདེ་ཉམས་ཟེར། དེས་རྐྱེན་བྱས་ནས་ང་འདི་བཞིན་དུ་བསྡད་ན་སྙམ་པའི་རེ་བ་དང་མི་འདུག་གི་དྭོགས་པ་སྐྱེ། ཤེས་པ་རང་སོར་མི་གནས་
ཚུབ་ཚུབ་བྱེད་པ་རྩུབ་ཉམས་ཟེར། དེ་སེལ་ཐབས་སྔ་མ་རང་གི་ངོ་བོ་སྟོང་པ་བསྐྱང་སྟེ་ཞེན་ས་བོར། ཕྱི་མ་བླ་མའི་གསོལ་འདེབས་དང་
མོས་གུས་ཀྱིས་སེལ། ཉོན་མོངས་རག་པ་ཟིལ་གྱིས་ནོན་པ་ལ་བློས་དཔྱད་དེ་བདེའོ་སྐྱིད་དོ་སྙམ་སྟེ་ཞེན་པ་འབྲལ་དཀའ་བ་བདེ་ཉམས་
ཡིན། སེམས་ཀྱི་གསལ་རིག་ལ་དམིགས་ཏེ་མིག་སྔར་ཐོན་ཡོང་བ་ཙམ་དུ་གསལ་ཞིང་རྟོག་པ་ངོས་ཟིན་སླ་བ་གསལ་ཉམས། ཆོས་ཐམས་
ཅད་ཀྱི་ངོ་བོ་སྟོང་པ་ལ་དམིགས་ཏེ་ལུས་དང་ཁང་ཁྱིམ་ཡང་མེད་དོ་སྙམ་པ་སྟོང་ཉམས། ཅི་ཡང་མི་དྲན་མི་བསམ་པའི་གནས་པ་ལ་དམིགས་

༄༅། །ཏེ་ལྷན་ནེར་གནས་བདེ་སྙམ་ས་མི་རྟོག་པའི་ཉམས་ཏེ། དེ་དག་ནི་ཆེད་འཛིན་ཀྱི་སེམས་ཁོ་རང་ལ་དཔྱད་པས་རང་
སར་གྲོལ་ལོ། ཡིད་མི་ཆེས་པའི་ཚེ་ལྷག་མཐོང་ཁྲིད་རིམ་དཔྱད་ཚུལ་རྣམས་ཀྱིས་དཔྱད། ཐག་ཆོད་པའི་ཚེ་བསྐྱང་བ་ལས་མི་དཔྱོད་དོ། 
འདི་དག་ནི་སེམས་གསལ་རིག་ཙམ་གྱིས་སྔ་ཕྱིར་དམིགས་རྣམ་ཀྱིས་བཟུང་བའི་ཏིང་ངེ་འཛིན་ནོ། ངོ་སྤྲོད་ཚིག་གིས་མཚོན་པའི་སྐབས་སུ། 
མ་བཅོས་གུ་ཡང་ཀློང་དུ་བདེ་བ་ཡི᫷ མི་འཛིན་མི་བསལ་བློ་ཡིས་བཟོ་བཅོས་ཐོངཿ ཆོས་དབྱིང་ཀློང་དུ་ཆོས་སྐུའི་རོལ་པར་ཤར᫷ བློ་བྲལ་
མཆོག་འདིར་འཁོར་ཡུག་རྟག་ཏུ་ཟླུམ᫷ ཞེས་པ། དཔེ་དང་རྟག་ལ་མ་གཏོས་པར་ཐད་ཀར་གནས་ས་མིག་གིས་གཟུགས་ལ་བལྟས་པ་
བཞིན། ཤེས་པ་གཅིག་གིས་ཕྱིར་སེམས་ལ་ལྟས་པ་བཞིན། སེམས་ཀྱི་ངོ་བོ་སྟོང་པའི་མཚན་ཉིད་ཀྱང་ཤེས། སྣང་བཞིན་དུ་སོ་མ་གནས་

མའི་ཤེས་པ་འགགས་པ་མེད་པའི་གསལ་བའི་མཚན་ཉིད་ཀྱང་ཤེས། དེའི་ཀློང་ལས་འཁར་འདས་ཀྱི་སྣང་བ་ཀུན་སྟོང་པ་གཟུགས་སུ་
ཤར་ཞིང་དེར་ནུབ་པ་ཡང་ཤེས། སྒོ་ལྔས་ཡུལ་ལ་དཔྱད་ཚེ་དཔེ་སྒོ་ལྔའི་ཤེས་པ་ཉིད་ལ་རྒྱུན་འགྱུར་བས་དཔྱད་མི་དགོས་པར་རིག་པའི་
བདག་ཉིད་ཅན། དེའི་ངང་དུ་རིག་ཚད་ཆུའི་ལྦུ་བ་བཞིན་ཏུ་ཐིམ་པ་ཡལ་བགྲོལ་བ་གང་ཟེར་རུང་འདྲ་བ། བྱིས་པའི་དུས་ན་ཡོད་པའི་ཤེས་
པ་དེ་རང་། འཕྲི་བསྣན་དང་བཟོ་བཅས་བཅོས་མེད་རུང་། ཤེས་པ་དེ་ལ་ཤེས་པ་དེས་བལྟ་མ་མྱོང་བ། ད་ལན་བླ་མའི་མཐའ་ཤེས་བལྟ་
མྱོང་བའི་ཁྱད་ལས་མེད་པ་ཤེས་རིག་དེ་ངང་དུ་སྡོད་པ་ལས། སྒོམ་བྱ། སྒོ་བྱེད་སྤྲད་ནས་བཙལ་དེ་གཟོད་དེའི་སྟེང་དུ་འཆོས་དགོས་པ་དང་།
རྟོག་པ་སྔམ་དེ་ཕྱི་མས་བལྟ་བས་ཤེས་པ་སྔ་ཕྱི་ཅན་མ་ཡིན་པས་ཐད་ཀ་འདིར་ཡོད་ཀྱང་ཡིད་ལ་འདི་ཡིན་གྱི་གཟའ་གཏད་བྲལ་བ་ནི་སྨྲ་

༄༅། སོ །བསམ་བརྗོད་པའི་ཡུལ་དུ་མ་གྱུར་པ། གཟུང་འཛིན་གྱི་སྤྲོས་པ་ཐམས་ཅད་ཉེ་བར་འགགས་པའི། རང་གི་
མཚན་ཉིད་ལྡོག་པ་སོ་སོར་རང་བྱུང་གིས་རིག་པ་ལ། སོ་སོ་རང་རིག་པའི་ཡེ་ཤེས་ཞེས་སྐུ་བཞི་དང་ཡེ་ཤེས་ལྔ་ཡི་ངོ་བོ་ཉིད་ཡིན་ཏེ། དེ་ལ་རྟོག་པ་
སྐད་གཅིག་མར་སྐྱེ་ཡང་། ངེས་ཤེས་རིམ་གྱིས་ཐོབ་དགོས་པས། ཡེངས་འཁྲུལ་སྐབས་དང་། ཤེས་ཐོག་དུ་ཡོད་པའི་ཤེས་པ་དེ་གཉིས་ལ་
མཉམ་པར་བཞག་ཏེ་ཁྱད་པར་བལྟ་རུ་བཅུག་པས། རིག་པ་མ་འགྱུར་ཡང་རིག་པར་མི་བལྟ་ཞིང་རང་མི་ཤེས་པ་ཕར་ཤེས་པ་ཞིག་འཁྲུལ་སྐབས་
སུ་ཡོད། བལྟ་བའི་ཚེ་དེ་མེད་པར་ཤེས་ན་རྒྱུ་བ་བདག་ཉིད་གཅིག་པའི་མ་རིག་པ་ཞེས་ཁ་ཕྱིར་བལྟས་སུ་སོང་བ་བཅོ་ལྔའི་ཟླ་བ་ཡུལ་ལ་ཁྱབ་པ་
ལྟ་བུ་ཉིད་ལས་བྱུང་བ་ཡིན། དེ་ལས་ལྷན་གཅིག་ཏུ་ཕྱིན་བལྟས་སུ་ཤེས་ལ་ནང་བལྟས་མི་ཤེས་པས་རང་རྩལ་སེམས་བྱུང་རྣམས་ཀྱིས་ཕྱིར་

ཡུལ་ལ་དམིགས་པ་བྱས་ཏེ་རྣམ་ས་གཟུང་རྟོག་བྱུང་། ཕྱི་མས་དེ་དཔྱད་པའི་འཛིན་རྟོག་ཏུ་སོང་། དེའི་ཕྲེང་བས། ང་དང་ང་ཡི་བར་སྣང་ནས་ཉོན་
མོངས་ཅན་དུ་གྲུབ། བག་ཆགས་ཐམས་ཅད་གསལ་རིས་ཙམ་གྱི་ཀུན་གཞི་ལ་བཞག་སྟེ། འཁྲུལ་པའི་རྣམས་ཤེས་ཕྱི་མའི་རྒྱུ་བསྐྱེད་དེ་
མ་དག་སེམས་ཅན་འཁྲུལ་གཞི་ཞེས་བསྟན་པ་ཡིན། མཉམ་པར་བཞག་སྟེ་ངོ་བོ་མཐོང་བའི་ཚེ། བདག་ཉིད་གཅིག་པའི་མ་རིག་པ་དང་
བྲལ་ནས་གནམ་སྟོང་ཟླ་བ་གཏིང་ན་གསལ་བ་བཞིན་རེག་པར་སོང་། སྣང་བ་ཐམས་ཅད་རང་རྩལ་དུ་ལོག་པས་འཁྲུལ་པ་བྲལ་ནས་རང་
སྣང་ཤེས་པ་སོ་སོ་རང་རིག་པའི་ཡེ་ཤེས་དཔེ་སྐད་གཅིག་ལ་ཐམས་ཅད་ཀྱི་བྱེ་བྲག་བྱེད། དེ་ཐོག་ཏུ་སྐུ་དང་ཡེ་ཤེས་ཀྱི་ངོ་བོར་ཤར། 
གཞན་རྐྱེན་ཏིང་ངེ་འཛིན་ལ་མ་གཏོས་པར། ཆོས་ཉིད་རང་སར་གནས་པ། དེ་བཞིན་གཤེགས་པ་ཀུན་དང་མཚུངས་པའི་རིག་སམ་ཁམས་

༄༅། །དེ་ཉིད་དེ། ཀུན་ཏུ་བཟང་པོའི་གྲོལ་གཞི་ཞེས་བྱ་བ་ཡིན་ནོ། ཡང་བལྟ་བའི་སྐབས་དང་། འཁྲུལ་སྐབས་གཉིས་
ཀྱི་རྣམ་རྟོག་ལ་ཁྱད་འདུག་གམ། བལྟར་བཅུགས་པས། བལྟས་སྐབས་སུ་སེམས་རྟོག་ཐད་ཀར་ཡལ། འཁྲུལ་སྐབས་སུ་གཟུང་འཛིན་འབྲེལ་
པ་ཅན་དུ་གྱུར་པ་ལས་རྟོག་པ་ཡིན་པ་ལ་ཁྱད་མེད་དོ་ཟེར་ན། བལྟ་བའི་ཚེ་རིག་ངོ་ལ་མ་རིག་པ་ཡེ་ནས་མི་སྲིད་དེ་ཉི་མ་ཤར་བའི་ཚེ་བསྐལ་པ་སྟོང་
དུ་ཆགས་པའི་མུན་པ་ཡང་གང་དུ་མ་སོང་། མི་གནས་མི་འགྲོ་ཡང་དེར་མེད་པ་ལྟར་མེད་དེ། དཔེ་བསྐྱོད་པའི་གཟུང་འཛིན་ཅན་གྱི་ཆ་ཐམས་ཅད་མེད་
ནས་རྒྱུ་མེད་ན་འབྲས་བུ་མེད་པས་སེམས་ཡུལ་རྣམ་ཐམས་ཅད་དང་དེའི་གྲོགས་ཀྱི་ཉོན་མོངས་པ་ཅན་གྱི་སེམས་བྱུང་རྣམས་དང་བཅས་ཚུགས་
མ་ཐུབ་སྟེ་དེར་ཞིག་པ་ཡིན་ནོ། རྟོག་ཅིང་དཔྱད་པ་ཙམ་ན་ཉི་མ་ལས་ཟེར་འདུ་འབྲལ་མེད་པ་བཞིན་རྩལ་ལྷུན་གྲུབ་ཏུ་སྣང་བ་ཡིན་པས་དེ་ནི་སྤང་

དུ་ཡང་མེད། ལ། སྤངས་ཀྱང་མི་དགོས་སོ། ཀུན་མཁྱེན་གཉིས་པས། གང་དག་སེམས་ལས་འདས་པའི་རིག་པ་ནི། རང་བཞིན་སྫོགས་པ་
ཆེན་པོའི་ཁྱད་ཆོས་ཡིན། ཅེས་དང་། རྟོག་པ་རྣམས་ནི་གཞི་ལས་རིག་པར་གྲོལ། མ་རྟོག་སེམས་ཅན་དེ་ཉིད་ངང་དུ་འཁོར། ཅེས་སོ། ཡང་ཤེས་
པ་ཉིད་ཡུལ་ལ་ཤར་བའི་ཆེ། བལྟས་མ་བལྟས་ཀྱི་ཁྱད་ཅི་འདུག་བལྟར་བཅུག་པས། བལྟས་སྐབས་སུ། ཡུལ་ལ་ཤར་ཡང་ལྷམ་ལྷམ་ཤར་
བ་ལས་རིག་པ་མི་འཕྲོག མ་བལྟས་པའི་སྐབས་སུ། ཡུལ་གྱི་རྗེས་སུ་ཞེན་ཏེ་དཔེ་འཕྲོག་ནས་ལུས་དག་ཁོལ་སོར་བཀོལ་ཏེ་མི་བྱ་བ་མེད་
པ་ཞིག་དུ་འགྲོ་འདུག་གོ་སྨྲན། བལྟས་པའི་ཚེ་ཞེན་པའི་འཆིང་བ་ཐམས་ཅད་བུད་པས་གང་ཤར་དོན་དམ་པའི་དགེ་བ་ཡིན། མ་རིག་པའི་ཚེ་
ལས་ཀྱི་དངོས་གཞིར་བྱེད་པས། དེ་ལོ་པས། སྣང་བས་མི་འཆིང་ཞེན་པས་འཆིངས། ཞེན་པ་ཆོད་ཅིག་ན་རོ་ས། ཞེས་གསུངས་པ་དེའོ། 

༄༅། །ཡང་འཁྲུལ་གྲོལ་གཉིས་ཀའི་སྐབས་ཀྱི་ཤེས་པ་སྟོང་ཚུལ་དང་སྣང་ཚུལ་མཚུངས་མིན་དཔྱད་དུ་བཅུག་པས། 
སྟོང་ཚུལ་མཚུངས་ཀྱང་། སྣང་ཚུལ་མི་མཚུངས་པར་འདུག་སྟེ། འཁྲུལ་པ་ནི་རང་མི་རིག་པའི་སྒྲིབ་བྱེད་དུ་སྣང་། གྲོལ་བ་ནི། རིག་པའི་ཀློང་དུ་
གྲོགས་སུ་སྣང་ངོ་ཞེ་ན། གཉིས་ཀ་ཀ་དག་གི་ཀློང་ལས་གཡོ་བ་མེད་ཀྱང་། ལྷུན་གྲུབ་ཀྱི་རྩལ་སྣང་ཚེ་སོ་སོར་སྣང་བ་སྟེ། དཔེར་ན་རིག་པ་མི་དང་འདྲ། 
ཀ་དག་གི་ཀློང་རྒྱ་མཚོ་དང་འདྲ། ལྷུན་གྲུབ་ཀྱི་སྣང་ཚུལ་གྲུ་ཀོ་དང་འདྲ། རྣམ་མཁྱེན་འཁོར་བ་གཉིས་རྒྱ་མཚོ་ཚུལ་ཀ་དང་། ཕར་ཀ་འདྲ་བས་གང་དུ་
འདོང་ཀྱང་ཆོག་པ་ཡིན་ནོ། འོ་དེ་ལྟར་མཐོང་བའི་ངོ་བོ་དེ་ལ། ཡེ་ནས་སྟོང་པ་རྣམ་པར་དག་པའི་བདག་ཉིད་ཅན་གྱི་ལྡོག་ཆ་དེ་ཆོས་སྐུ་ཡིན། ངོ་བོ་
ཀ་དག་གི་ཡེ་ཤེས་ཡིན། དེ་ལ་ཅིར་ཡང་འཆར་དུ་རུང་ཞིང་ཅིར་ཡང་ཤར་བའི་གདངས་གསལ་བ་དེ་སྤྲུལ་ལྐུ་དང་། རང་བཞིན་ལྷུན་གྲུབ་ཀྱི་ཡེ་ཤེས་

ཡིན། དེ་དག་གཉིས་སྟོང་ཆ་ཡང་གསལ་ཆར་གནས། གསལ་ཆ་ཡང་སྟོང་ཆར་གནས། ཆུ་དང་ཆུ་ཉིད་འདྲེས་པ་ལྟར་ངོ་བོ་གཅིག་ཏུ་དབྱེར་མེད་
ཕྱེད་པར་གནས་པ། ལྡོག་པ་གཉིས་པོ་ཡང་རིག་པ་ཡིན་ལ། རིག་པ་ཡང་ལྡོག་ཆ་གཉེས་པོ་ཉིད་ཡིན་པས་གསེར་དང་གསེར་གྱི་ཁ་དོག་བཞིན་
སོ་སོ་རང་རིག་པའི་ངང་དུ་ལོང་སྤྱོད་ལ་སོ་སོ་རང་རིག་པའི་ཡེ་ཤེས་དཔེ་ཁྱབ་པས་ལོང་སྤྱོད་སྫོགས་སྐུ་ཡིན། ཐུགས་རྗེ་ཀུན་ཁྱབ་ཀྱི་ཡེ་ཤེས་
ཡིན་ཏེ། ཀུན་མཁྱེན་གཉིས་པས། ཤེས་བྱ་སྣང་བས་མ་བཅིང་སྟོང་པའི་དངོས། སྟོང་པ་རང་བཞིན་གསལ་བའི་སྙི་མ་ནི། རིགས་པར་
བཞུགས་པས་སྐུ་དང་ཡེ་ཤེས་ཁམས། འདུ་འབྲལ་མེད་པ་ཉི་མའི་སྙིང་པོ་བཞིན། ཞེས་པ་དང་། སྟོན་པ་གཉིས་པ་ཤེས་རབ་སེང་གེའི་ཐེག་
པའི་སྤྱི་བཅིང་ཆེན་པོ་ལས། རང་བཞིན་སྐྱེ་བ་མེད་པ་ཡིན། རོལ་པ་འགགས་པ་མེད་པ་ཡིན། མཚན་ཉིད་དབྱེ་བ་མེད་པ་ཡིན། རིག་པ་རང་

༄༅། །སར་གྲོལ་བ་ཡིན། ཞེས་དང་། འདྲ་མཐུན་ཁྱད་པར་ངང་པའི་རྒྱལ་པོ་ལས། འཁྲུལ་ཆོས་རང་སར་ཞི་བ་ཡིན། 
འབྲས་བུ་རང་སྣང་ལྷུན་གྲུབ་ཡིན། ཞེས་གསུངས། མདོ་ལས། སངས་རྒྱས་ནི་སེམས་ཅན་ལས་བྱུང་སྟེ། ཅི་ཞི་ཕྱིར་ན། སེམས་ཅན་ནི་སངས་
རྒྱས་ཀྱི་རང་བཞིན་ཅན་ཡིན་པའི་ཕྱིར་རོ། དེའི་ཕྱིར་ན་དེ་བཞིན་བཤེགས་པས་སངས་རྒྱས་ཀྱི་སྙིང་མ་ཅན་དུ་བསྟན་ནོ། ཞེས་གསུངས་པའི་
དོན་དཔེ་ལ་མ་གཏོས། རྟགས་ཀྱིས་མ་འཇལ། ལུང་རིག་གཉིས་ཀྱིས་གོས་ཧབ་བཙེམ་བྱས་པ་ལྟར། བློས་དཔྱད་དེ་བཞག་པའི་གྲུབ་མཐའ་
ཐང་སྟོང་གི་ནོར་བཞིན་བདག་པོ་དང་བྲལ་བ་མ་ཡིན་ཏེ། བླ་མའི་བྱིན་རླབས། གདམ་ངག་གི་ཟབ་ཁྱད། སློབ་མའི་དད་གུས་དང་སྙིང་རུས་
ཀྱིས་རྐྱེན་བྱས་ཏེ། ཇི་བཞིན་པ་ལག་མཐིལ་དུ་སོན་པ་ལྟར། རང་ལ་གནས་པའི་ཁམས་རང་གིས་མངོན་སུམ་པར་བྱས་པ་ཡིན་ནོ། དེ་བཞིན་

དུ་ཡེ་ཤེས་ལྔ་རུ་བྱེ་བའི་ངོ་བོ་ཡང་ཡིན་ཏེ། ཀ་དག་ཇི་ལྟ་བར་མཁྱེན་ཆ་ཆོས་ཀྱི་དབྱིངས། ལྷུན་གྲུབ་ཤེས་བྱའི་མཁྱེན་པ་ཀུན་འབྱུད་རང་བྱུང་
མེ་ལོང་། འཁྲུལ་གྲོལ་ངོ་བོ་གཅིག་པར་མཁྱེན་ཆ་མཉམ་ཉིད། སོ་སོར་རིག་ཅིང་མ་འདྲེས་པ་སོར་རྟོག རིག་ངོ་སྐད་གཅིག་ལ་དེ་དག་འབད་
མེད་དུ་མཁྱེན་པ་བྱ་གྲུབ་ཡེ་ཤེས་ཀྱི་ངོ་བོ་ཉིད་དུ་ཤར་བའོ། རྒྱུ་འབྲས་ཀྱི་ཐེག་པ་ཐམས་ཅད་ནས། དབུ་ཕྱག་ ཞི་གཅོད་སོགས་མིང་གིས་
བཏགས་ཚུལ་མི་མཚུངས་ཀྱང་། དོན་དུ་འདི་ཉིད་ཀྱི་ཕྱོགས་ཆ་རེ་བཙལ་བ་ལ་ཟད་དེ། དེ་ལྟར་ཤེས་པས་གཅིག་ཤེས་པས་ཀུན་གྲོལ་མཐོང་
གྲོལ་དཀར་པོ་ཆིག་ཐུབ་ཅེས་གྲགས་པ་མ་ཡིན་ནོ། དེ་ལྟར་མཐོང་བ་ནི་ལྟ་བ། དེ་ཐོག་གམ་འདྲིས་བྱེད་པ་སྒོམ་པ། དེ་ལས་མ་གཡོས་བཞིན་
དུ་ཡུལ་ཐམས་ཅད་ལ་སྤྱོད་པ་སྤྱོད་པ། ཡེ་ཤེས་འཕེལ་རིམ་གྱིས་སྒྲིབ་པ་ཟད་རིམ་དུ་སོང་ནས། སླད་ཀྱི་འཁྲུལ་གཞི་སྟོང་སྟེ། མཐར་

༄༅། །ཕྱིན་པའི་ཚེ། སྔར་གྱི་གཞི་ལ་སེངྒ་ལ་ཁྱི་སྤགས་བཀའ་སྟེ་ཁྱི་བཏགས། དེ་བོར་ནས་སེངྒ་ར་སོང་བ་ལྟར་འབྲས་
བུར་བཏགས་ཙམ་མོ། འདི་སྐབས་སུ། སེམས་དམིགས་འཛིན་རང་སར་དེངས་པའི་རིག་པ་དང་བརྟན་པ་དེ་གནས་པ་སེམས་ཀྱི་རྒྱན་དུ་ཆེ་བ། རོལ་
རྩལ་དབྱིངས་སུ་ཐིམ་པ་འཕྲོ་བ་སེམས་ཀྱི་རོལ་པར་ཤེས་པ་གཉིས་ཀ་རིག་པ་ལས་མ་འདས་པ་གཉིས་མེད་མཉམ་པའི་ངང་དུ་གནས་པ་ཞེས་ངོ་ཡང་
སྤྲད་དོ། རྟོགས་པ་དེ་རྒྱུད་ལ་ལྡན་པའི་དུས་ན་ཁམས་སུམ་དུ་འཕེན་པའི་ཟག་པ་ཉོན་མོངས་ཐམས་ཅད་རང་སར་གྲོལ་བས་ཟག་མེད་ཀྱི་སྡམ་
པ་སྐྱེ། དཔེ་འཁོར་བ་ནས་ངེས་པར་འབྱིན་པས་སོ་ཐར་གྱི་སྡམ་པ་སྐྱེ། མ་རྟོག་པ་ལ་དམིགས་མེད་ཀྱི་སྙིང་རྗེ་འབར་བས་བྱངས་སེམས་ཀྱི་
སྡོམ་པ་སྐྱེ། སྣོད་བཅུད་སྣང་བ་ཐམས་ཅད་ལྷུན་གྲུབ་ཀྱི་གདངས་རྩལ་དུ་ལོག་པས་གསང་སྔགས་ཀྱི་སྡམ་པ་སྐྱེ་བས་སྡམ་གསུམ་གཅིག་ཆར་

དུ་རང་རིག་པ་ལ་སྫོགས་པ་ཡིན་ནོ། དེ་ལྟར་ངོ་སྤྲད་པས། དབང་རབ་ཀུན་བཟང་ཀློང་དུ་བདེ་བར་རོལ། དབང་འབྲིང་ཆོས་ཉིད་འཁོར་འདས་
བཙོན་པར་གོ᫷ ཐ་མ་མཉམ་བཞག་རྗེས་ཐོབ་བཙན་པར་གོ᫷ ཞེས་ དབང་རབ་རྟོག་གྲལ་དུས་མཉམ་སྟེ་གཞི་ཀློང་ཐིམ། དབང་འབྲིང་
མཉམ་རྗེས་མེར་པར་ཆོས་ཉིད་ལ་བཞག་སྟེ་བཙོན་པས་འཁོར་མྱང་འདས་སུ་ཤར། དབང་ཐ་མཉམ་བཞག་ཏུ་སྐྱོངས་ཤིང་རྗེས་ཐོབ་ལ་
ལམ་ཁྱེར་དགོས་པ་གོ་བར་གསུངས་སོ། གསུམ་པ་རྗེས་ཀྱི་རིམ་པ་ལ། གྲོལ་ལུགས་ཆེན་པོ་བཞིའི་གདེང་བཅའ་བ་དང་། བོགས་འདོན་
ཅིད་རྩལ་སྦྱང་བ་གཉིས་ལས། དང་པོ་གྲོལ་ལུགས་ཆེན་པོ་བཞིའི་གདེང་བཅའ་བ་ནི། རང་རིག་འགྱུར་མེད་པདྨ་དྲག་པོའི་སྐུ᫷ རང་གྲོལ་
བདེ་ཆེན་དྲག་པོའི་སྐུ་ལ་ཐིམ᫷ གཉིས་མེད་ལྷུན་མཉམ་མེ་གཡོ་བདེ་བ་ཆེ᫷ གང་ཤར་སྤྲོས་བྲལ་དྲག་པོའི་འཛིན་ཕུར་ཐོབ᫷ ཅེས། 

༄༅། །རིག་པ་བྱང་ཆུབ་ཀྱི་སེམས་ཉིད་འགྲོལ་བྱེད་གཉེན་པོ་བཙལ་དུ་མེད་པ་ལ་རང་གསལ་གཞི་མེད་རྩ་བྲལ་བདྨ་
དྲག་པོ་ཉིད། སྦྲུལ་གྱི་མདུད་པ་བཞིན། ཡེ་ནས་རང་གྲོལ་གྱི་བདེ་བ་ཆེན་པོའི་ཀློང་དུ་ཐིམ་པའམ་བཞུགས་པའི་མཉམ་ཉིད་ཕྱམ་བརྡལ་
ཆེན་པོ་ལ་སུས་ཀྱང་བྱས་བཅོས་མེད་པར་གནས་པས᫷ གང་ཤར་ཐམས་ཅད་སྤྲོས་པ་དང་བྲལ་བར་གནས་པ་རང་གྲོལ་ལོ། སྣང་བའི་
ངོ་བོ་རབ་འཇིགས་དྲག་པའི་སྐུ᫷ སྟོང་པའི་བདག་ཉིད་དྲག་པོའི་ཀློང་དུ་ཐིམ᫷ ཟུང་འཇུག་གཉིས་མེད་མཉམ་པའི་བདེ་བ་ཆེ᫷ ཤར་གྲོལ་ཀློང་
ཡངས་དྲག་པོའི་འཛིན་ཕུར་ཐོབ། སྣང་བ་ཐམས་ཅད་སུས་ཀྱང་བྱས་བཅོས་མེད་པར་སྟོང་པ་ཆེན་ཉིད་ཀྱི་རོལ་བ་ཤར་ཞིང་སྟོང་པ་ཆོས་ཉིད་
དུ་ཐིམ་པའི་འཛིན་ཞེན་གྱི་ཟུགས་རྔུ་སྤངས་པའི་བདེ་བ་ཆེན་པོར་ཤར་བ་དང་གྲོལ་བ་དུས་མཉམ་ཆུའི་ལྦུ་བ་བཞིན་དུ་གནས་པ་ཤར་གྲོལ་ལོ། 

སྣང་སྟོང་ཐམས་ཅད་སྤྱི་བར་པདྨ་དྲག་པོར་བཞུགས་པའི་བྱེ་བྲག་ཏུ། གཟུགས་སུ་སྣང་བ་པདྨ་དྲག་པོའི་སྐུཿ སྣང་སྟོང་ཆུ་ཟླ་རོལ་པའི་ཀློང་དུ་
ཐིམ᫷ མ་འགགས་བདེ་ཀློང་འཁྱིལ་པའི་རོལ་པ་ཆེ᫷ བཟོ་མེད་ལྷུན་མཉམ་དྲག་པོའི་འཛིན་ཕུར་ཐོབ᫷ སྒྲ་རུ་གྲགས་པ་པདྨ་དྲག་པོའི་
གསུང᫷ གྲགས་སྟོང་བྲལ་ཆ་བརྗོད་འདས་བདེ་ཀློང་ཐིམ᫷ ཡེ་གྲོལ་ཀློང་བྲལ་རིག་པ་འཛིན་མེད་དུ᫷ ཡང་གྲོལ་མཉམ་ཉིད་དྲག་པོའི་
འཛིན་ཕུར་ཐོབ། ཅེས། གཟུགས་སྣང་སྐུ་དང་། སྒྲ་གྲགས་གསུང་སྟེ། ཅིའི་ཕྱིར་ན། ཆོས་ཉིད་ཀྱི་ཟླ་བ་ལས་རོལ་པའི་ཟླ་གཟུགས་
ཤར་ཞིང་སླ་རང་དེ་ཉིད་དུ་ཐིམ་པས་ཡེ་གྲོལ་གྱི་ཀློང་ཆེན་པོ་ལས་ནམ་ཡང་མི་འདའ་བས། ཡང་བསྐྱར་དུ་གཉེན་པོ་གཞན་གྱིས་དཀྲོལ་
དུ་མེད་པས་ཡེ་གྲོལ་ལོ། རིག་མདངས་རྒྱལ་པོ་པདྨ་བྲས།་དྲག་པོའི་སྐུ᫷ གཉིས་མེད་གཅེར་གྲོལ་ཀ་དག་ཀློང་དུ་ཐིམ᫷ གཞི་སྣང་གཉིས་

༄༅། །མེད་དྲག་པོའི་འཛིན་ཕུར་ཐོབ᫷ ཅེས། རིག་གདངས་དང་རིག་པ་གཉིས་སུ་མེད་པར་ཐད་ཀར་གཅེར་གྱིས་བལྟས་
པས་ཐུགས་འཕྲད་དུ་ཐམས་ཅད་ཀ་དག་གི་ཀློང་ཆེན་པོར་གྲོལ་ནས་ཐིམ་པས་གཅེར་གྲོལ་ལོ། གྲོལ་ཚུལ་བཞི་པ་འཁོར་བར་བཅིང་རུང། 
སྡུག་བ་སྔལ་གྱིས་མནར་རུང་། མ་རིག་པས་ནོན་རུང་དེ་ལྟར་གནས་པ་གཤེས་དེ་རྒྱལ་འགྲོས་མ་བཅོས་མ་བསླད་པའི་བདག་ཉིད་ཅན། བླ་མས་
མ་བསྟན། སློབ་མས་མ་སྒོམ་རུང་དེ་ལྟར་ཡོད་པ་དེ་ཡོད་ཐག་ཏུ་ཤེས་བཞིན་སྡོད་དགོས་པའི་བློ་གདེང་འཆའ་འོ། དེ་དག་ལྟ་བའི་འཛིན་ཕུར་
བཞིའོ། བསྐྱེད་པའི་ལྷ་ཚོགས་ཆུ་ཟླ་འཇའ་ཚོན་སྐུ᫷ བཟླས་པའི་སྙིང་མ་གྲགས་སྟོང་བྲལ་ཅའི་འགྲོས᫷ གཉིས་མེད་གཟུགས་བརྙན་མེ་
ལོང་གཞི་ལ་ཐིམ᫷ རྩོལ་བྲལ་ཉག་གཅིག་དྲག་པོའི་འཛིན་ཕུར་ཐོབ᫷ ཅེས། བསྐྱེད་ཟླས་རིག་པའི་རོལ་རྩལ། སྣང་སྟོང་གཉིས་མེད་ཀྱི་ངང་

ནས་ནམ་ཡང་མི་འདའ་བ་ནི་ཐེག་རྩེ་འདི་པའི་ཤིན་ཏུ་གསང་བའི་བསྐྱེད་སྫོགས་ཏེ། ཧྲཱི᫷ མ་སྐྱེས་སྟོང་པ་སོགས་ཀྱི་སྒྲ་ཇི་བཞིན་པའི་
ཉམས་ལེན་ཏེ་སྒོམ་པའི་འཛིན་ཕུར་རོ། བཟོ་མེད་གང་ཤར་པདྨ་དྲག་པོའི་སྐུ᫷ བཅོས་མེད་རང་གྲོལ་དྲག་པོའི་ཀློང་དུ་ཐིམ᫷ བཅིང་གྲོལ་
བློ་འདས་ཀུན་བཟང་བདེ་བའི་ཀློང᫷ བདེ་ཆེན་བདེ་ཀློང་ཡངས་པའི་འཛིན་ཕུར་ཐོབ᫷ ཅེས། བཟོ་མེད་ཀྱི་གདངས་བཅོས་མེད་དུ་རང་
སར་གྲོལ་ནས་བཅིང་གྲོལ་གྱི་བློ་ལས་འདས་ཏེ་ཀུན་ཏུ་བཟོད་པོ་བདེ་བའི་ཀློང་དུ་ཤར། བདེ་བ་ཆེན་པོ་ཉིད་ཀ་དག་ཀློང་ཡོངས་སུ་ཐིམ་
ལ་མ་རྨུགས་པའི་ནད་གསལ་གདད་མའི་དབྱིངས་སུ་སངས་རྒྱས་པའི་འབྲས་བུའི་འཛིན་ཕུར་བསྟན་པ་སྟེ། དེ་དག་ལས་ནམ་ཡང་
མི་འདའ་བར་འཛིན་དགོས་པའི་གཟེར་ཕུར་བུ་བཏབ་པ་བཞིན་དགོས་པའི་གཏན་ཚིག་ཆེན་པོ་དྲུག་གོ གང་ཤར་སྣང་བ་ལྷ་ཡི་རྣམ་རོལ་

༄༅། །དུ᫷ སྟོང་པ་ཤེས་རབ་ཡུམ་གྱི་ངོ་བོར་འཇུག᫷ རང་གྲོལ་ལྟ་བ་མ་ཡེངས་སྒོམ་པའི་ངངཿ ཆེད་འཛིན་རྩོལ་སྒྲུབ་
ལས་འདས་སྤྱོད་པ་ཡིན᫷ འབྲས་བུ་ཡེ་ཤེས་རབ་འབར་མངོན་དུ་གྱིས᫷ ཞེས་གསུངས་པ་དང་། ཨ་ཨ་རང་བྱུང་ཡེ་ཤེས་རང་གྲོལ་ལྟ་བ་ལ᫷
མ་ཡེངས་རྟག་ཏུ་སྐྱོང་བ་སྒོམ་པའི་ངངཿ ཆེད་འཛིན་རང་གྲོལ་རོལ་པའི་སྤྱད་པ་སྟེ᫷ འབྲས་བུ་ཡེ་ཤེས་རབ་འབར་མངོན་པར་གྲུབ᫷ གཞན་
ནས་བཙལ་བྱེད་གང་འདིའི་དོན་ལ་སྒྲིབ᫷ གྲུབ་པ་སྔོན་ལས་བརྩོན་འགྲུས་རྩོལ་བས་འགྲུབ᫷ བདུད་རྩི་ཡལ་བར་མ་དོར་བཅུད་རོལ་ཞིང᫷
རྗེས་འཇུག་པད་འབྱུང་ང་ཡི་ཐུག་ཀར་ཤོག᫷ ཞེས་པ་འདི་ལས་གཞན་དུ་བཙ་ལ་བའི་ལམ་ས་དག་གིས་ནི། ལས་དགེ་བའི་ནུས་པ་སྐྱེད་པས་
གྲུབ་དགོས་པ་དང་། བརྩོན་འགྲུས་ཀྱི་རྩོལ་བ་དྲག་པོས་འགྲུབ་པའི་ཐབས་བསྟན་པས་ལམ་བཟང་འདི་ཉིད་ལ་ལྟོས་པའི་སྒྲིབ་བྱེད་དུ་

བསྟན་ཅིང་། འདི་ནི་བདུད་རྩི་ལྟར་བུར་བསྟན་པ་ཡིན་ནོ། དོན་དམ་པའི་ཚེ་མཆོག་ཀྱང་འདི་ཉིད་དེ། སྣང་སྟོང་གཉིས་མེད་མ་བཅོས་ལྟ་བའི་
ཀློད᫷ གསལ་སྟོང་འགགས་མེད་རང་གྲོལ་སྒོམ་པའི་ཉམས᫷ མ་བཙལ་ལྷུན་གྲུབ་ཡེངས་མེད་སྤྱོད་པའི་འགྲོས᫷ འབྲས་བུ་གང་ཤར་
ཡེ་ཤེས་རབ་འབར་ཤར᫷ གང་གིས་མ་བྱས་རང་བྱུང་རིག་པ་འདི᫷ སུས་ཀྱང་མི་འཚལ་ཉག་གཅིག་ཀུན་གྱི་གཞི᫷ རྡུལ་གྱིས་མ་གོས་ཀ་ནས་
དག་མོད་ཀྱི᫷ སྐྱེ་འཆི་གཉིས་མེད་ངོ་བོར་ཐག་བཅད་དོ᫷ ཞེས་གསུངས་པའོ། གཉིས་པ་བོགས་འདོན་པ་ནི། གཙོ་བོར་བླ་མའི་མོས་གུས་
གནད་དུ་ཟུགས་ཏེ་འབྲལ་མི་ཕོད་པར་སྒོམ། ཉམས་མྱོང་ཅན་དམ་ཚིག་གཅིག་པ་ལ་བསྡུར་ཏེ་བཤད། རི་ཁྲོ་དབེན་པ་ཁོ་ན་ལ་འདུ་འཛི་
བསྐྱུངས། ཚོགས་དང་བསྐང་བཤགས་ལ་འབད། མ་བསྒོམ་པའི་བསྒོམ་པ། མ་རྩོལ་བའི་རྩོལ་བ། མ་བརྩོན་པའི་བརྩོན་འགྲུས་མ་

༄༅། །ཡེངས་ཤིང་མི་སྒོམ་པའི་གཟེར་གཉིས་བཏབ་སྟེ་མཐར་དབྱུང་བས་དྲན་པ་དང་། རིག་པ་ཐམས་ཅད་རིམ་པར་གཞི་ཐོག་ཏུ་
བསྐྱིལ་བར་འགྱུར་རོ། མདོར་བསྡུ་ན་ཁྲེག་ཆོད་ཀྱི་གདམས་པ་ཚིག་གསུམ་སྟེ། ངོ་རང་ཐོག་ཏུ་སྤྲད། ཐག་གཅིག་ཐོག་ཏུ་བཅད། གདེང་གྲོལ་ཐོག་ཏུ་
འཆའ་བ་ཡིན་ན། ངོ་སྤྲད་ཤེས་པ་ཐད་ཀར་སླེབ་པའི་དུས་རང་ཐོག་ཏུ་སྤྲད་རྟོག་པ་གཅིག་གྲོལ་ལུགས་བཞིས་འཁྲུལ་མེད་ཀྱི་གནས་ལུགས་ཤེས་
ཏེ་རྟོག་པ་ཐམས་ཅད་དེར་བཞག་པའི་ཐག་ཆོད། གདེང་དེ་ཐོག་ཏུ་བཅའ་བ་ལ་ཐེ་ཚོམ་དང་ནེ་མ་ནུར་མེད་པར་ཉམས་མྱོང་གིས་བརྟན་པ་ཐོབ་པར་
འདུ་བ་ཡིན། དཔེ་ནི་ཀ་དག་གི་དགོངས་པ་ཁྲེག་ཆོད་དུ་གཏན་ལ་ཇི་བཞིན་འབེབས་ཤེད། ལྷུན་གྲུབ་དང་རིག་པ་མཚོན་པར་བྱེད་པའི་ལམ་སྟེ། 
ཕྱི་མའི་ཉེ་རྒྱུར་སོང་བ་ཡང་ཤེས་པར་བྱོའོ་། དཔེ་ནི་ནང་གི་འབྱུང་བ་ལྔ་པོ་དབང་བསྒྱུར་བས་རྡུལ་ཕྲན་དུ་དེང་བར་བྱེད་པ་སྟེ་འདའ་ཀ་མ་ཡང་

གསང་ཆེན་ཕྱག་རྒྱ་ཆེན་པོ་དེ་ཉིད་ཀྱི་ངང་ནས་གཞི་ལམ་གྱི་འོད་གསལ་གཉིས་འདྲེས་ཏེ་བུམ་སྐུར་འཚངས་རྒྱའོ། ཌ་གཉིས་པ་ལམ་ཐོད་
རྒལ་དུ་བསྟན་པ་ནི། སྫོགས་པ་ཆེན་པོ་མན་ངག་གི་སྡེ་པའི་ཀུན་བཟང་དགོངས་པའི་གསང་ལམ་ཟབ་མོ་ཤིན་ཏུ་ཡང་སྦས་པའི་ལམ་གནད་
སྟོན་པ་ལ། སྔོན་འགྲོ། དངོས་གཞི། རྗེས་གསུམ་གྱི། དང་པོ་སྔོན་འགྲོ་ལ་ཤེས་བྱ་དང་། སྒོམ་བྱ་གཉིས་ཀྱི། དང་པོ་ཤེས་བྱ་ལ། ལུས་
ཆག་པའི་ཚེ་ཕ་མའི་ཁུ་ཕྲག་གི་དབུས་སུ་བར་དོའི་རྣམ་ཤེས་དེ་ཉིད་བདེ་སྟོང་འོད་གསལ་ལྡོག་པ་ཅན་དུ་བརྒྱ་བའི་རིམ་གྱིས་རླུང་སྟོགས་ཀྱིས་
སྲོག་རྩ་དཀར་ནག་སོགས་རྩ་རྣམས་ཆག དེ་ལས་ཤ་ཕྲག་རུས་པ་དྲོད་དབུགས་རླུང་གི་དྭང་མ་རྣམས་བསྐྱེད། དེར་བརྟན་པའི་དྭང་མ་
དབུ་རྐྱང་རོ་གསུམ་འཁོར་ལོ་རྣམས་དང་། དེ་ལ་ལས་རླུང་སེམས་ཀྱི་བཞོན་པ་རྒྱུ། དཔེ་ཐིག་ལེ་བརྟན་པར་ཆག་པས་སྔར་བཤད་པ་

༄༅། །བཞིན་མ་རིག་བག་ཆགས་ཅན་གྱི་སེམས་ལྡང་བའི་ཐོག་མར་ལྷུན་གྲུབ་ཀྱི་རྩལ་སྒོ་འབྱེད་པ་ལས་དབུ་མ་དང་
རྟེན་བརྟེན་པར་གསང་ཆེན་རྒྱུད་སྡེ་རྣམས་ལས་ཤིན་ཏུ་གསང་བའི་ཁྲག་དང་ཆུ་སེར་གྱིས་མ་གོས་པའི་འོད་ཀྱི་རྩ་ཀ་ཏི་ཤེལ་གྱི་སྦུ་གུ་ཅན་
དབུ་མའི་ནང་ནས་ཡར་སྤྱིག་ཙུག་གི་བར་དུ་སྣང་བ། དེ་ལས་མིག་གི་རྩ་དང་རྟེན་བརྟེན་པར་སྙིང་གི་དབུས་ནས་ཚུལ་རྩ་འདབས་ཤིན་ཏུ་
ཕྲ་བ་གཡོན་ངོས་སུ་ཕྲ་ལ་འདྲིལ་བ། གཡོན་ངོས་ནས་དར་དཀར་སྐུད་པ་འདྲ་བ་གཉིས། གྱེན་དུ་ཕྱོགས་པར་ཁ་གཡེལ་རིམ་གྱིས་སྐེ་རྩ་
ཆེན་དང་ཉེ་ཞིང་། གཉིད་ལོག་ལྟེམ་པས་གཞི་རི་འོད་གསལ་ཆར་དུ་རུང་བ་དང་། རྣ་བའི་རྩ་གཉིས་ལ་ཉེ་བས་ཆོས་ཉིད་ཀྱི་རང་སྒྲ་མཉན་དུ་
རུང་བ་དང་། དེ་ལས་མིག་གི་ཨ་འབྲས་ལ་ཟུགས་ཤིང་ཁ་འབྱེད་པས་ལྷུན་གྲུབ་རླུང་ལྔའི་གདངས་མངོན་སུམ་འཆར་བའི་རྟེན་བྱེད་ཅིང་། 

ཤེལ་སྦྲུབ་ཅན་ནི་རིག་པའི་བརྟན་གནས་ཏེ་དེར་དོན་དམ་པའི་ཐིག་ལེ་རིག་པའི་འོད་ལྔ་དང་། ཐིག་ལེ་བཞི་དང་། སྐུའི་རྣམ་པར་བཞུགས་
པ་ཉིད་ནང་གསལ་དུ་ཐིམ་ལ་མ་རྨུགས་པའི་ཆེས་ཕྲ་བའི་ཡེ་ཤེས་སུ་གནས་པ། ཀློང་གསལ་ལས། ཡེ་ཤེས་སྙིང་གི་དཀྱིལ་ན་གནས། 
ཞེས་གསུངས་ཤིང་། དེ་ཉིད་དཔེར་ཉི་མ་འོད་ཀྱི་འབྱུང་གནས་ལྟ་བུར་གྱུར་པ་ལ། དེའི་འོད་རྒྱ་སྐར་ནས་ཁང་པའི་ནང་དུ་ཉི་ཟེར་བྱུང་བ་བཞིན། 
མིག་གི་རྩ་གཉིས་ནས་འཆར་བ་ཡིན་ཏེ། དེ་ཉིད་གནད་གཅུན་པས་སྤྲུལ་གཅུར་ན། རྐང་ལག་མངོན་པ་བཞིན། །གཡས་ནས་རིག་པ་
རང་བྱུང་གི་སྒྲོན་མ་རྡོ་རྗེ་ལུ་གུ་རྒྱུད་དང་། གཡོན་ནས་དབྱིངས་རྣམ་དག་གི་སྒྲོན་མ་བར་སྣང་གི་འཇའ་འམ། རྨ་བྱའི་མདངས་ལྟ་བུ་དང་། 
ཐིག་ལེ་སྟོང་པའི་སྒྲོན་མ་ཁ་དོག་ལྔ་ལྡན་དུ་འཚར་རོ། ཇི་སྐད་དུ། དར་དཀར་སྐུད་པ་ལྟ་བུ་ཡི། རྩ་ཡི་ལམ་ནས་སྣང་བར་བྱེད། ཅེས། 

༄༅། །བརྟེན་ནས་ཙི་རྟ་ཤ་མི་སྒྲོན་མ་དང་། རིག་པའི་སྒོ་དཀར་འཇམ་རྩ་ཡི་སྒྲོན་མ་སྟེ་དྲུག་པོ་དེ་དག་འཁོར་བའི་མུན་པ་
མཐར་འབྱིན་པའི་རྟེན་དང་བརྟེན་པ། ཤ་ཁྲག་གི་རྒྱར་བཏུམ་ཀྱང་ཡེ་ཤེས་ཀྱི་རྣམ་པ་མངོན་དུ་བྱེད་པའི་སྒོ་མི་ཁེག་པ་ལགས་ཏེ། རྩ་རྒྱུད་
ལས། ཉི་མིག་གཉིས་ཟླའི་རྒྱན་ནི་རིན་ཆེན་ཁང་བཟང་ན་᫷ འོད་གསལ་རྡོ་རྗེ་སྙིང་པོའི་མཆོག་ཞུགས་པ᫷ ཆོས་རིག་པ་དབྱིངས་ཡེ་ཤེས་རབ་
འབར་མངོན་དུ་གསལ་ཤུགས་ཀྱིས་གསལ་བྱ་སྙིང་དབུས་སུ་བསྟན᫷ ཡི་དམ་མཆོག་འདི་མངོན་སུམ་གནད་གཟིར་ནས་བཙོན་དུ་འཛིན᫷ རང་ལམ་དུས་སུ་
དང་ཡེ་ཤེས་རབ་འབར་འབྲས་བུ་མངོན་གྱུར་གྱི་ གཉིས་མེད་ཀྱི᫷ དགོངས་པ་དབྱེར་མེད་དུ་རྟོགས་པ་དེའི་ཀློང་དུ་ལ་བཟློའོ᫷ མཐར་ཕྱིན ཞེས་། གནད་དུ་
གཟིར་བ་ཙམ་ན། དབང་པོ་རབ་ཀྱིས་ཡེ་ཤེས་རབ་འབར་དངོས་སུ་གོ᫷ འབྲིང་གིས་རང་སྣང་རྟོག་པའི་དབྱིངས་སུ་གོ᫷ ཐ་མས་མངོན་སུམ་འཆར་

སྒོའི་རོལ་པར་ཤར᫷ ཞེས་གསུང་པའི་གནད་ངེས་པ་གལ་ཆེའོ། འདིར་ནི་ཙཏྟའི་སྒྲོན་མ་ཡེ་ཤེས་བཞུགས་པའི་ཡུལ᫷ དཀར་འཇམ་སྒྲོན་
མ་ཡེ་ཤེས་འགྲིམ་པའི་ལམ᫷ རྒྱང་ཞགས་སྒྲོན་མ་ཡེ་ཤེས་ཐོན་པའི་སྒོ᫷ དབྱིངས་ཀྱི་སྒྲོན་མ་ཡེ་ཤེས་སྣང་བའི་ཡུལ᫷ ཐིག་ལེའི་སྒྲོན་
མ་ཡེ་ཤེས་འཆར་བའི་དོན᫷ མངོན་དུ་བྱ་བའི་ཆོས་ཉིད་དག་པའི་ལམ᫷ དཔེར་ན་ཉི་ཟར་མེ་ཤེལ་སྒོར་ཐོན་ཏེ᫷ ཡུལ་ཀྱི་སྦྲ་བར་ཞུགས་ཏེ་
མེར་གྱུར་ལྟར᫷ ཡེ་ཤེས་རྒྱང་ཞགས་ཐོན་པ་མཁར་སྣང་སྟེ᫷ འདི་གཉིས་གཉིས་སུ་འཛིན་པའི་མཐའ་དང་བྲལ᫷ དེ་ཕྱིར་ལུས་ངག་
ཡིད་གསུམ་མཐའ་དང་བྲལ᫷ རང་སྣང་ཡུལ་ཀྱི་ཡེ་ཤེས་ལམ་དུ་བྱ᫷ ཞེས། ཐིག་ལེ་སྟོང་སྒྲོན་དང་། རིག་པ་རང་བྱུང་གི་སྒྲོན་མ་གཉིས་
འབྲེལ་དགོས་པའི་དབང་གིས་གཅིག་ཏུ་གསུངས་ནས། སྒོ་ཡི་གནད་མིག་ཡིན་པ་གཙོ་ཆེ་བའི་དབང་གིས་ཨ་འབྲས་རྒྱང་རིང་གི་གཟུགས་

༄༅། །འཛིན་པ་ཉིད་དང་། ཆུ་འཛིན་པས་རྒྱང་ཞགས་ཆུ་ཡི་སྒྲོན་མ་སྟེ་དྲུག་ཏུ་བསྟན་ཏོ། གཉིས་པ་སྒོམ་བྱ་ལ། རུ་ཤན་
དབྱེ་བ་༑ སྒྲིབ་པ་སྦྱང་བ། སེམས་རྣལ་དུ་དབབ་ཅིང་སོར་འཇུགས་པ་དང་གསུམ་གྱི། དང་པོ་རུ་ཤན་དབྱེ་བ་ནི། ཐལ་འགྱུར་ལས། འཁོར་འདས་
རུ་ཤན་མ་ཕྱེད་ན། ཁམས་གསུམ་ ་ལུས་ངག་ཡིད་གསུམ་གྱི། འབྲེལ་པ་ཆོད་པར་མི་འགྱུར་བས། །འཁོར་འདས་རུ་ཤན་དབྱེ་བར་བྱ། ཞེས་
པས། སེམས་ཅན་རྣམས་ཁམས་གསུམ་དུ་འཁྱམས་ཤིང་རིགས་དྲུག་གི་སྡུག་བསྔལ་སྤྱོད་པ་འདིའི་རྩ་བ་རུ་རྩིང་བྱེད་ཅིད་ལས་སྣ་ཚོགས་གསོགས་
པར་བྱེད་པ་ནི་ལུས་ངག་ཡིག་གསུམ་ཚོགས་པ་ལས་བྱུང་ཞིང་། དེ་རྒྱུན་གཅོད་ཅིད་མྱང་འདས་གྲུབ་པ་ལ་ཤན་ཐང་ལེགས་པར་འབྱེད་དགོས་
པས། དེ་འབྱེད་པའི་གནད་ཀྱི་མན་ངག་ནི་གསུམ་སྟེ། ལུས་ངག་ཡིད་དོ། དང་པོ་ལུས་ལ་རུ་ཤན་དབྱེ་བ་ནི། མི་མེད་ལུང་སྟེང་དུ་བླ་མ་ཡི་དམ་

མཁའ་འགྲོ་ཆོས་སྲུང་གཞི་བདག་ལ་གཏོར་མ་གཏད་སྟེ་བར་ཆད་མི་འབྱུང་བར་གསོལ་བ་བཏབ་སྟེ། སེམས་བསྐྱེད་རྒྱ་ཆེན་པོས། འཁོར་བ་འདི་ན་
སྡུག་བསྔལ་གྱི་མཐར་ཐུག་པ། དམྱལ་བ་ཡིན་པས། དེའི་སྡུག་བསྔལ་རང་གི་ལུས་འདི་ཉིད་མ་སྤངས་ཏེ་ས་འོག་ལྕགས་སྲེག་འབར་བའི་
ས་གཞིར་ལྷུང་སྟེ། མགོ་ཐུར་བསྟན་དུ་འགྲོ་བ་དང་། བྱ་གཅན་མཚོན་ཆར་གཤིན་རྗེའི་སྐྱེས་སུས་མནར་བ་སོགས་མྱོང་ཚུལ་ཀྱི། བརྡེག་བརྡུང་
ཚིག་པ། བཅད་པའི་རྣམ་འགྱུར་ཐ་མལ་དུ་ཡེངས་སུ་མི་འཇུགས་ཤིང་མཚམས་སུ་མི་གཅོད་པར་ཐང་ཆད་པའི་བར་དུ་བྱ། དེ་སྐབས་སུ་སྐྱེ་
ཟིང་བྱེད་པ། ཤ་གཡའ་བ། དངུལ་ཐོན་པ། སེམས་ལ་ཡང་སྡུག་འདི་འདྲ་བཟོད་ཐབས་མི་འདུག་སྙམ་པ། ངག་ཏུ་ཡང་ཤུགས་རིང་འཐོན་པ་
སོགས་དངོས་སུ་འབྱུང་བ་ན། མལ་བསོས་ཏེ། སེམས་རང་བབ་ཏུ་ཨན་ཙམ་འཇོག དེ་ནས་ག་རེ་ལུས་ལ་སྡུག་བསྔལ་དངོས་སུ་མ་བྱུང་ཡང་

༄༅། །མི་བཟོད་པ་ཞིག་བྱུང་། མི་བཟོད་མཁན་དེ་སུ་ཡིན་བརྟགས་པས། སེམས་ཀྱིས་ངའི་ལུས། ང་སྙམ་ནས་ལུས་ལ་བཟུང་ཞིང་
བསྡད་པས་སེམས་ཀྱིས་མ་བཟོད་དེ། ཁྱོད་ཀྱིས་ང་ཡིན་སྙམ་པས་འཁྲུལ། འདི་ནི་རོ་སྟེ། མི་རོ་ལ་ང་ཡིན་ཅིའི་ཕྱིར་བསམ། །རང་གི་རོ་འདི་
ཡིན་ཡང་ཡུན་མི་རིང་བར་དུར་ཁྲོད་ན་བོར་ཡོད་དེ་དུས་རྣམས་སེམས་ནི་ལས་ཀྱིས་དབང་མེད་དུ་འགྲོ་བ་གཞན་ཞིག་ཏུ་འགྲོ། ལུས་འདི་ནི་མེད་ལུས་
གཞན་ཞིག་གྲུབ་ན་འདི་ང་ཇི་ལྟར་ཡིན། བྱ་ཁྱིས་ཟོས་ཚེ་བདག་པོ་མི་འདུག་ན་ང་ཡི་ཇི་ལྟར་ཡིན་ཏེ། འཁྲུལ་ལུས་ཀྱི་ཆེད་དུ་ལས་ཚུལ་སྣ་ཚོགས་བསམ་
བས་འཕང། སྦྱོར་བ་བརྩམ་པས་འཁོར་བའི་རྟེན་རྩི་རུ་མ་ལྟ་བུར་སོང་འདུག འདི་ལུགས་ལྡོག་ཏུ་བཏང་ན་འཁོར་བ་འགགས། མྱང་འདས་ཀྱི་རྟེན་
རྩི་རུ་བྱེད་པར་འདུག་སྙམ་པ་རྣམས་ཡོང་གི་ཞིབ་པར་བརྟགས། ཡང་ཁ་ནང་དུ་ལོག་སྟེ། མལ་བསོ་རིས་པ་རང་བབ་ཏུ་བཞག་པའི་སྐབས་ཏེ་ག་

རེ་ཇི་འདྲ་དཔྱད་པས། སྐྱེ་འགགས་གནས་བྲལ་གྱི་ཡོད་མེད་སོགས་གང་དུ་འང་མ་རེག་པར་རིག་པ་རྗེན་ཅེ་རེ་ཡུལ་ལ་འཛིན་བྲལ་དུ་ཕྱམ་ཕྱམ་
བསྡད་པ་མཐོང་ངོ་། དེ་བཞན་དུ་ཡི་དགས་སོགས་ཀྱི་སྡུལ་བསྔལ་རྣམས་དང་། མི་སོགས་ཀྱི་སྐྱིད་སྡུག་འབྱུང་དུ་རུང་ཚད་ཀྱི་མཐོ་རིས་ཀྱི་སྤྱོད་
པ་བྱ། དེ་བཞིན་དུ་སངས་རྒྱས་སྤངས་རྟོགས་བརྐེས་ཏེ་མཛད་པ་བཅུ་གཉིས། ཆོས་ལ་ཐོས་བསམ་སྒོམ་པ། དགེ་མདུན་ལ་སྤང་བ་དང་། 
ཀློག་པའི་སྤྱོད་པ་བྱའོ། དེ་ནས་ལུས་ལས་སུ་རུང་ཞིང་ཤིན་ཏུ་སྦྱང་བ་ཐོབ་པ་དང་གདོན་བགེགས་ཞི་བའི་ཕྱིར། ལུས་རྡོ་རྗེ་རྩེ་གསུམ་པའི་འདུག་
སྟངས། རྐང་སོར་ཕྱིར་བགྲད་དེ་རྟིང་པ་གཉིས་སྤྲད། པུས་མོ་ཕྱིར་བརྒྱང་ལག་གཉིས་ཐལ་མོ་སྤྱི་བོར་མ་རེག་པར་སྦྱར་ཏེ། གྲུ་ཚིག་གཉིས་
བགྲད་དེ་ཅི་ཚུགས་ཀྱི་བར་དུ་བསྡད་ལ་ལུས་རྡོ་རྗེ་སྔོན་པོ་མེ་འབར་བ་ལྟེ་བར་ཧཱུྃ་གིས་མཚན་པར་བསམ་མོ། ཆོས་ཐུན་དང་པོའོ་། དེ་ནས་

༄༅། །གཉིས་ས་དག་ཏུ་ཤན་དབྱེ་བ་ནི། ངག་གི་སྒྲ་སྐད་ཡིད་ལ་དྲན་ཚད་བརྗོད་དེ་བརྟགས་ཚུལ་གོང་བཞིན་བྱས་པས་
ངག་གི་སྒོ་ནས་ལས་བསགས་ཚད་རྩ་བ་སེམས་སུ་ཤེས་ཤིང་། ངག་བྲག་ཆ་ལྟར་རྟོགས། དེ་ནས་ངག་ལས་སུ་རུང་ཞིང་ངག་ལ་ནུས་པ་འབར་བའི་
ཕྱིར་སྦྱང་བ་ནི། བདག་ཉིད་གུ་རུ་དྲག་པོར་གསལ་བའི་ཐུགས་ཀའི་ཧཱུྃ་ལས་ཧཱུྃ་གྲངས་མེད་པ་འཕྲོས་ལུས་ཀྱི་ནད་ཐམས་ཅད་གང་བར་སྒོམ་ལ་
ངག་ཏུ་ཧཱུྃ་བགྲངས། དེ་བཞིན་དུ་ཕྱི་སྣོད་འཇིག་རྟེན་ཐམས་ཅད་གང་མཐར། ཕྱིའི་ཧཱུྃ་ཐམས་ཅད་བྱང་ཁོག་ནང་གི་ཧཱུྃ་ལ་ཐིམ། དེ་ཐམས་ཅད་
ཐུག་ཀར་ཞུགས། ཐུགས་སྲོག་གི་ཧཱུྃ་ལ་ཐིམ་པར་བསྒོམ་སྟེ། ནང་ཕུང་དང་ཕྱི་སྣོད་ལ་རྒྱས་གདབ་པོ། ཡང་ཧཱུྃ་དམར་པོ་དེ་ལྟར་དྲག་ལ་ཐུང་
བར་བརྗོད་པས། གྲངས་མེད་པ་བྱུང་། རང་ལུས་ཟང་ཐལ་དུ་ཕུགས། ས་རྡོ་རི་བྲག་ཐམས་ཅད་ཕུག་པར་བསྒོམ་ལ། སླར་ཧཱུྃ་དེ་དག་སྔར་

ལྟར་བསྡུ། སྐབས་སུ་ཧཱུྃ་ཕར་སྤྲོ་བ་དང་། ཚུར་བསྡུད་པ་ཟངས་ཐལ་དུ་ཕུག་པར་བསམ་པའི་ཤེས་པ་ལ་དཔྱད། རྩལ་སྦྱང་ངོ་། ཡང་། 
ཧཱུྃ་དམར་གཅིག་སྤྲོས་མདུན་ཏུ་འཁོད། དེ་ལས་ཧཱུྃ་སྤྲོས་པ་ཡར་སྲིད་རྩེའི་བར་སོང་། ཡང་ཧཱུྃ་གཅིག་སྤྲོས་པས། སྔར་གྱི་ཧཱུྃ་དེ་ལ་ཧཱུྃ་གི་
ཕྲེང་བ་སྤྲོས་ཏེ་སྲིད་རྩེ་ལ་མ་ཐུག་གི་བར་དུ་དཀྲིས། ཕྱིར་གྲོལ། ཕར་དཀྲི་ལན་མང་དུ་སྦྱངས་ནས་མཐར་ཧཱུྃ་གཉིས་རང་གི་སྣ་བུག་གཉིས་
ནས་རིམ་པར་ཚུར་ཐིམ་པར་བསྒོམ། ཤེས་པ་བརྟགས། བསྒོམ་མཁན་དང་སྒོམ་རྒྱུ་ཅི་ཡོད་བརྟགས། གཉེན་བཙལ་ཚུལ་དུ་སྦྱང་བའོ། 
ཡང་རང་གི་རིག་མདངས་ཧཱུྃ་དམར་པོ་གཅིག་རྐྱང་འགྲོས་བྱེད་ནས་འགྲོ་མྱོང་དང་མ་མྱོང་བའི་ས་ཆ་ཐ་དག་ཏུ་འགྲོ་བར་བསྒོམ། ནགས་རོང་
འཇིགས་པའི་ནང་དུ་རྐྱང་འགྲོས་བྱེད་པར་སྒོམ། ཐང་ཆེན་པོ་སླེབ་མ་མྱོང་བ་ལ་རྐྱང་འགྲོས་བྱེད་པར་བསྒོམ། ཆུ་ཆེན་པོ་ལ་རྐྱང་འབོག་

༄༅། །བྱེད་པར་སྒོམ། ཤེས་པ་ལ་བརྟགས་ཏེ་མཚངས་རིགས་པ་གལ་ཆེའོ། ཆོས་ཐུན་གཉིས་པའོ། གསུམ་པ་སེམས་
རུ་ཤན་དབྱེ་བ་ནི། རི་དྲུག་གི་སྡུག་བསྔལ་དང་བདེ་བ། དཀོན་མཆོག་གསུམ་གྱི་ཟག་མེད་ཀྱི་ཡོན་ཏན་གྱི་བདེ་བ་ལ། རང་གི་རྒྱུད་ཐོག་ལ་མངོན་སུམ་
དུ་སྨིན་པར་བསམ་ནས་སྔར་ལྟར་རྩད་བཅད་དེ་སྦྱངས། སྐབས་སུ་བྱུང་པ་དང་། གནས་ས། འགྲོ་ས་ལ་སྤྱོད་དེ་སེམས་རང་བཞིན་མེད་པ་ངེས་
ཤེས་འདྲ་འོ། ཐག་ཆོད་པར་སྦྱང་དགོས་ཀྱང་འདིར་ཁྲེག་ཆོད་སྔོན་དུ་འགྲོ་བའི་ཕྱག་ལེན་ལྟར་རོ། ཁྲེག་ཆོད་དོན་ལ་མ་གོམས་ན། འོད་གསལ་
མཐོང་ཡང་གཟུང་འཛིན་ཅན། བསྟེན་གོལ་གསེར་ཕྱེ་ཆུ་ཕོ་མཚུངས། ཞེས་གསུངས་པས་ངེས་པར་བྱའོ། བྱིང་རྨུག་གི་དབང་དུ་སོང་
ན། དབང་པོ་གཟེངས་བསྟོད་དེ། རང་ཉིད་གྲོ་ལོད་གསལ་ཞིང་ཐུགས་ཀར་ཧཱུྃ་དམར་འཕར་ལིང་ལིང་བྱེད་པར་བསྒོམཿ  ཤེས་པ་ལ་བརྟགས་

འཕྲོ་ཞིང་རྒོད་ན། བདག་ཉིད་སྟགས་ལྤགས་ཀྱི་གདན་ཐོག་ཏུ། གྲོ་ལོད་ན་བཟའ་ལྷ་ལྷུབ་ཆེན་ཤ་བའི་སྙན་ཞུ་གསོལ་བ་འགྱིང་བག་དང་
ལྡན་པར་བསྐྱེདཿ ལྷོད་པའི་ནང་ནས་འགྲིམ་པ་ཞེས་ལྷ་ལ་འདུན་པ་མི་ཡེངས། གཞན་གྱིས་དྲན་པས་འཕྲོ་མ་ཆོད་པར་མ་ཡེང་བར་བྱེདཿ
ཕྱི་རོལ་གྱི་གཟུགས་གང་མཐོང་མཐོང་མཁན་ཚོལ་གཟུགས་ལ་རྟོག་དཔྱོད་མི་འཇུགསཿ  སྒྲ་ལའང་དེ་བཞིནཿ རྟོག་ངན་འཕྲོ་ཆོད་པ་
གལ་ཆེའོཿ  བླ་མ་སློབ་དཔོན་སོགས་བཟང་པོ་ལ་ཆག་ཀྱང་། འདུན་པ་བཟང་པོ་དེ་གྲུབ་བམ་བརྟགསཿ  དེ་གྲུབ་པའི་དྲན་མཁན་བརྟགས་
དེ་གནད་རིག་པར་བྱཿ མི་དགའ་བ་དང་འགྲན་སེམས་ཞེ་སྡང་ལོགས་པ་བྱུང་ནཿ སྐྱེས་པའི་ངོ་བོ་སྒྲིན་པོ་ལ་ཚུར་དཔྱད་ཅིངཿ བསམ་
པའི་སྣང་བ་དེ་གྲུབ་བམ་བརྟགསཿ  རྟོག་ངན་དེ་ཡུན་ཇེ་ཙམ་སོང་། སྣང་བ་ངན་འགྲོ་ཆུད་ཟོས་སུ་རྒྱུར་པ་དེ་བརྟགསཿ  རང་ཅི་ལྟར་

༄༅། །སྤྱོད་པའི་མཁན་པོ་ཚོལ་བ་གལ་ཆེཿ སྐབས་སུ་གཟུགས་སྣང་གུ་རུ་རྡོ་རྗེ་གྲོ་ལོད་ཀྱི་སྐུ་སྣང་སྣོད་ཆུ་ཟླ་ལྟར་བུ་སྒོམཿ 
ཕྱི་རོལ་མི་སྙན་པའི་སྒྲ་ལ་བརྟགས་པས་ཁོང་ཁྲོ་ཤོར་དུས། ལུས་དལ་བའི་སྐབས་འདིར་ཁོང་ཁྲོ་བྱས་པས་ཕྲོལ་གྱི་རྐྱེན་ཞི་བར་ནུས་སམ་
བརྟགསཿ  ད་ལྟ་མ་ཞི་ན་ཁྱོད་ངའི་དགེ་སྦྱོར་གྱི་བར་ཆད་མ་ཡིན་ནམ་ཞེས་རང་ལ་བརྟགསཿ  སྣང་ཡུལ་གྱི་རྐྱེན་རྩི་སྐྱེད་དབང་སུ་ཆེ་བརྟགསཿ  
དབང་སེམས་ཆེ་བར་གོ་ན་ནན་གྱི་སེམས་ཚོལ་ཞིང་འགྲོ་འོང་གནས་གསུམ་གྱི་གནད་ཚོལ་བ་གལ་ཆེཿ དེ་ལྟར་བྱས་པ་གནས་ཡ་སེམས་
ཀྱི་རྒྱན་དུ་ཤརཿ འཕྲོ་བ་སེམས་ཀྱི་མདངས་སུ་ཤརཿ གཉིས་མེད་མཉམ་པའི་ངང་དུ་གནས་པའོཿ སྐབས་སུ་རྐྱེན་ཁར་འཆོར་རམ་མི་འཆོར་
བརྟགསཿ ཀློང་དུ་གྱུར་རམ་མ་གྱུར་བརྟགསཿ ཀློང་དུ་གྱུར་པ་ན་སྤྱི་དོན་གཉིས་པ་ངོ་བོ་ཀ་དག་གི་རང་གདངསཿ རང་བཞིན་ལྷུན་གྲུབ་ཀྱི་དགོངས་

པ་ཚོལཿ ཆོས་ཐུན་གསུམ་པོའོ། ཆོས་ཐུན་གསུམ་འདི་ཐ་ན་ཞག་བདུན་རེ་ལས་མི་ཉུང་བར་སྦྱང་ངོ་། གཉིས་པ་སྒྲིབ་པ་སྦྱངས་ཏེ་རུ་ཤན་
དབྱེ་བ་ནི། སྐྱབས་སེམས་སྔར་ལྟར་བཏང་ལ། རང་གུ་རུ་དྲག་པོ་རྡོ་རྗེ་གྲོ་བོ་ལོད་སྐུ་མདོག་དམར་ནག་ཞལ་གཅིག་ཕྱག་གཉིས་རྡོ་རྗེ་དང་
དྲིལ་བུ་འཛིན་པ་ཞབས་རོལ་པའི་སྟབས་སུ་བཞུགས་པའིཿ ཐུགས་དཀར་ཧཱུྃ་ཡིག་དམར་པོའི་མཐའ་སྐོར་དུཿ རྩ་བའི་སྔགས་ཀྱིས་
བསྐོར་བ་ལས་འོད་ཟེར་དམར་པོ་འཕྲོསཿ ཕྱོགས་བཅུའི་སངས་རྒྱས་རྣམས་ལ་མཆོད་པ་འབུལཿ དེ་རྣམས་ཀྱི་ཐུགས་རྗེ་རང་ལ་
བསྟིམཿ  སླར་མ་གྱུར་འགྲོ་བ་ནམ་མཁའི་མཐའ་དང་མཉམ་པའི་སེམས་ཅན་ཐམས་ཅད་ལ་ཕོགཿ ཐམས་ཅད་ཀྱི་སྡིག་སྒྲིབ་སངས་
ཀྱིས་དག་པར་སྒོམཿ ཨོཾ་གུ་རུ་ས་ཏྭ་ས་མ་ཡ། སོགས་ཀྱི་ཡིག་བརྒྱ་བཟླ། ཐུན་མཐར་དམིགས་མེད་དུ་བཞག་ལ་དགེ་བ་བསྔོ། །ཆོས་

༄༅། །ཐུན་བཞི་པའོ། ཡང་བླ་མ་ཁ་ཤར་ཏུ། ཕྱོགས་པའི་དྲུག་ སློབ་མ་རྣམས་ལངས་ཏེ་བསྡིག་མཛུབ་དང་ལྟ་སྟངས་ཀྱིས་
བགེགས་བསྐྲད། སློ་མ་རྣམས་ཀྱི་སྤྱི་གཙུག་ཏུ་ཧཱུྃ་དམར་གསལ་བ་ལས་ཧཱུྃ་གྲངས་མེད་ཆད་དེ། ལུས་ཐམས་ཅད་ཧཱུྃ་གི་རང་བཞིན་དུ་དཔོན་སློབ་
གཉིས་ཀས་བསམ། རྐང་མཐིལ་གཉིས་སུ་ཡཾ་ལྗང་གུ། གསང་གནས་སུ་རཾ་དམར་པོ། ལྟེ་བར་ཁཾ་དུད་ཀ དཔྲལ་བར་ཨེ་མཐིང་ཀ་ལྐོག་
མར་སུམ་སེར་པོ། པུས་མོ་གཡས་པ་ལ་ཧ་དཀར་པོ། སླར་ཡང་རྐང་མཐིལ་གཉིས་སུ་ཕཊ་སྔོ་ནག་བསམ་སྟེ། དཔོན་སློབས་ཀུན་གྱིས་
དབུགས་ཐོག་རེ་ལ་ཕཊཿ དྲག་པོ་ཉེར་གཅིག་རེ་བརྗོད་པར་བསྲུང་བ་བས། གེགས་དང་བྲལ། ཚོགས་བརྒྱད་ཡུལ་ལ་མི་འཕྲོ་བར་རྒྱས་འདེབས་
སོ༑ དབྱེ་བ་དངོས་ནི། རིགས་དྲུག་གི་རྒྱུ་ལས་བསགས་པ་རྣམས་ཡི་གེ་དྲུག་གི་རྣམ་པར་གནས་པ་ལ་བག་ཆགས་ཏེ། ལུས་ཀྱི་རྩ་གནས་

དྲུག་དུ་རླུང་སེམས་འདུས་པས་སྣང་བ་དྲུག་པོ་འཆར་སྟེ། དེ་བསྲེགས་པའི་ཕྱིར། སྤྱི་བོར་ལྷ་ཡི་ས་བོན་ཨཱཿདཀར་པོ། མགྲིན་པར་ལྷ་མིན་
ས་བོན་སུམ་ལྗང་སེར། སྙིང་ཁར་མིའི་ས་བོན་ཎྲྀཿསྔོ་སྐྱ། ལྟེ་བར་དུད་འགྲོའི་ས་བོན་ཏྲིཿདམར་ནག གསང་བར་ཡི་དྭགས་ཀྱི་ས་བོན་
པྲེ་ལྗང་ནག་རྐང་མཐིལ་གཉིས་སུ་དམྱལ་བའི་བོན་དུ་དུད་ཁ། རང་རང་གི་བག་ཆག་རྣམས་འདུས་པའི་ངོ་བོར་བསམ། གཉེན་པོ་སྤྱི་
མགྲིན་སྙིང་ཁ་གསུམ་དུ་ཨོཾ་དཀར་པོ། ཨཱཿདམར་པོ་ཧཱུྃ་མཐིང་ནག་གསུམ་དེ་བཞིན་བཤེགས་པ་ཐམས་ཅད་ཀྱི་རྡོ་རྗེ་གསུམ་གྱི་ས་བོན་
སྐུ་གསུམ་གྱི་ཡི་གེ་གསུམ་ལས་ཡེ་ཤེས་ཀྱི་འོད་ཟེར་མི་ཡི་ནུས་པ་ཅན་དུ་འཕྲོས་ཏེ་ལྷའི་ས་བོན་ཚིག་པར་བསམ་ལ་འབྲུ་གསུམ་འབུམ་
ཕྲག་དེའི་འགྲེས་ཀྱིས་འབུམ་ཕྲག་དྲུག་སོང་ནས། ཐམས་ཅད་དུས་གཅིག་ཏུ་གསལ་ཞིང་བསྲེགས་པའི་དམིགས་པས་འབུམ་ཕྲག་

༄༅། །གཅིག་དང་བདུན་བཟླའོ། རབ་ཏུ་ལུས་ཁྲུས་བྱས་པ། གོས་གསར་གྱོན་པ། གསལ་འགྲིབ་མེད་པ་སོགས། 
ངག་རོལ་མོ་དང་སྔགས་སྒྲ་གྲི་ལྕེ་བདེ་བ་སོགས། ཡིད་ཤེས་དང་ནོར་བུ་བུམ་གཏེར་རྙེད་པ། དབང་པོ་གསལ་བ། དགེ་སྦྱོར་ལ་སྤྲོ་བ་སོགས་དག་པའི་
ལྟས༑ དངོས་ཉམས་རྨི་ལམ་དུ་གསལ་བའི་བར་ཉམས་སུ་བླང་བའོ། འདས་རྗེས་ལས། ཡི་གེའི་རྩལ་སྦྱང་རུ་ཤན་དབྱེ། ཞེས་སོ། དེ་ལྟར་
རུ་ཤན་ཕྱེས་པ་དེ་དག་གིས་གནས་སྐབས་ལུས་ངག་ཡིད་གསུམ་གྱི་སྡིག་པ་དག་བར་ཆད་ཞི། ཞེན་པ་ལྡོག མཐར་ཐུག་འཁོར་བར་མི་ལྡོག་པར་
བྱང་ཆུབ་ཐོབཿ ཁྱད་པར་དུ་འཁྲུལ་རྒྱུན་ས་བོན་བཅས་སྟོང་སྟེ་གདོད་མའི་དབྱིངས་སུ་མྱ་ངན་ལས་འདའ་བར་འགྱུར་རོ། ཆོས་ཐུན་ལྔ་པའོ། 
གསུམ་པ་རྣལ་དུ་དབབ་ཅིང་སོར་འཇུག་པ་ནི། རང་དམ་ཚིག་གི་ལྷ་པདྨ་དྲག་པོར་གསལ་བའི་མདུན་ཀྱི་ནམ་མཁར་བླ་མ་པདྨ་དྲག་པོ་རྡོ་རྗེ་

གྲོ་ལོད་ལ་རིག་འཛིན་གྲུབ་ཐོབ་རྒྱ་མཚོ་སྤྲིན་གྱི་ཕུང་པོ་གཏིབ་པ་ལྟ་བུ་དང་། མ་རྒྱུད་མཁ་འགྲོ་རྒྱ་མཚོ་བུ་ཡུག་འཚུབ་ལྟར་བསྐོར་བ་བྱོན་པར་
མོས་ཏེ། ཧཱུྃ་ཧྲཱིཿ སྔོན་གྱི་བསྐལ་པ་སོགས། གནས་མཆོག་འདི་རུ་སོགས། སྩོལཿ ཨོྃ་ཨཱ་ཿཧཱུྃ་བཛྲ་པདྨ་ཐོད་ཕྲེང་རྩལ་བཛྲ་ས་
མ་ཡཱ་ཛཿཛཿསིདྡྷི་ཕ་ལ་ཧཱུྃ་ཨཱཿ ཞེས་མང་དུ་བཟླས་ཏེ་གསོལ་བ་བཏབ་པས་རྡོ་ཚན་ལ་ཆར་པ་བབ་པ་ལྟར་སློབ་དཔོན་རིག་འཛིན་མཁའ་
འགྲོ་རྒྱ་མཚོ་དང་བཅས་པ་རང་ལ་ཐིམ་པར་བསམ་མོཿ བླ་མ་དང་རང་སེམས་དབྱེར་མེད་བསྲེས་ལ་ཁྲེག་ཆོད་སྒོམ་པར་བྱའོ། ཆོས་ཐུན་
དྲུག་པའོཿ གཉིས་པ་དངོས་གཞི་སྒོ་གསུམ་འཁྲུལ་འཁོར་གྱི་ཆུན་གཅུན་པ་དང་། གནད་གསུམ་གཟིར་སྟེ་མངོན་གསུམ་རང་ཐོག་ཏུ་དབབ་
པ། གོས་འདྲིས་བྱེད་ཚུལ་གསུམ་ལས། དང་པོ་སྒོ་གསུམ་འཁྲུ་འཁོར་གྱི་ཆུན་གཅུན་པ། ལུས་ངག་ཡིད་དོ། །དང་པོ་ལུས་འཁྲུ་འཁོར་གྱི་ཆུན་

༄༅། །གཅུན་པ་ནི། རྩ་གནད་གསལ་ཕྱིར་སྐུ་གསུམ་འདུག་སྟངས་དངཿ ཞེས་དང་། ལུས་གནད་སེངྒེ་གླང་ཆེན་དྲང་སྲོང་གིཿ
དང་པོ་ཆོས་སྐུ་སེང་གེའི་འདུག་སྟང་ནིཿ ཞོག་གི་ཉི་མ་རྩེ། ཤར་ཟེར་ཕོག་ཚེཿ རྐང་མཐིལ་སྦྱར་བའི་གཡས་གཡོན་ཁུ་ཚུར་བརྐྱང་ཿ ཞེས། རྐང་
མཐིལ་གཉིས་སྤྲད་པུས་མོ་གཉིས་སྐྱིལ་ཀྲུང་ལྟ་བུ་བྱ། རྡོ་རྗེའི་ཁུ་ཚུར་བཅང་བ་རྐང་རྟིང་གཉིས་ཀྱི་སྟེང་ཁ་སྦུབ་སྟེ་བཞག དཔུང་པ་བརྒྱང་། 
རོ་སྟོད་སེངྒེ་ལྟ་བུར་གཟེངས་བསྟོད། འཇིགས་པ་ཅུང་ཟད་བཏེག་པའོ། ཞོག་གི་དུས་ཀྱི་འདུག་སྟང་ངོ་། དེ་ནས་ལོངས་སྐུ་གླང་ཆེན་འདུག་
སྟང་ནིཿ རྐང་གཤིབ་པུས་བྲང་ལག་གཉིས་འགྲམ་འོག་འདེགསཿ སྒལ་པ་བསྲང་ལ་མིག་ཡུལ་དལ་བུར་དབབཿ ཞེས། རྐང་པ་གཉིས་
གཤིབ་པའི་པུས་མོ་བྲང་ལ་སྦྱར། ལག་གཉིས་ཀྱི་གྲུ་མོ་ས་ལ་བཅུག་པའི་ལག་མཐིལ་གཉིས་ཀྱིས་འགྲམ་པ་བཏེག་སྒལ་པ་བསྲང་སྟེ། །

སྔར་གྱི་ཤུགས་དཔེ་གུང་གི་འདུག་སྟོང་ངོ་། དེ་ནས་སྤྲུལ་ལྐུ་དྲང་སྲོང་རྩོག་པ་ཡིསཿ ཞེས་འཕོང་པར་བཞག་ པུས་མོ་གཉིས་བྲང་ལ་
སྦྱར། རྐང་མཐིལ་གཉིས་ས་ལ་གཤིབ་སྟེ་བཞགལག་པ་གཉིས་བཟུང་རེས་ཀྱིས་པུས་མོ་ལ་འཁྱུད་དོ། དགོང་མོའི་འདུག་སྟང་
ངོ་། གཉིས་པ་ངག་འཁྲུལ་འཁོར་གྱི་ཆུན་གཅུན་པ་ནི། ཐལ་འགྱུར་ལས། ངག་ནི་བསླབ་དང་གནས་པ་དངཿ ལ་བཟླ་ཉིད་དུ་གནས་
པར་བྱཿ ཞེས་པས། དང་པོ་བསླབ་པའི་ཕྱིར་སྨྲ་བཅད་ཡུན་ཐུང་བར་བྱ། དེ་ནས་ཇེ་རིང་བྱ་། ངག་འཁྲུལ་གཏམ་བྲལ་བས་གནས་པའི་
ཕྱིར་ཆོས་སྤྱོད་རྣམས་སྒྲ་དག་པོར་འདོན་པ་ལས་མི་སྨྲ་བརྡ་བརྡ་ཙམ་བྱ། དེ་ནས་བརྗོད་པ་ཐ་དག་སྤངས་ཏེ་ལ་བཟླའོ། གསུམ་པ་ཡིད་
འཁྲུ་འཁོར་གྱི་ཆུན་གཅུན་པ་ནི། དང་པོ་ནམ་མཁའི་ཉི་མའི་འོག་ཁྲུ་གང་ཙམ་ན་མིག་ཟིམ་བུས་བལྟས་པར་ཡིང་གཏད་དེ་ཨོཾ་དཀར་པོ་

༄༅། །ལ་འབེན་བྱ། དེ་ནས་འདོམ་གང་ཐད་སོར་ཨཱཿདམར་པོ་ལ་གཏད། དེ་ནས་མདུན་དུ་ཧཱུྃ་མཐིང་ཀ་ལ་འབེན་བྱ་སྟེ། 
དལ་བུར་ཟིམ་བུའི་མིག་གི་ཉི་འོག་གིཿ ཁྲུ་གང་ཐད་སོར་ཨོཾ་ལ་འབེན་བྱའོ། ཿདེ་ནས་ཇེ་ཉེ་ཇེ་ཉེར་རབ་སྦྱང་ལཿ འདམ་གང་ཐད་སོར་ཨཱ་ཿལ་
འབེན་བྱའོཿ དེ་ནས་རང་མདུན་ཧཱུྃ་ཡིག་ལ་གཏད་དེཿདལ་བུར་སྦྱངས་ལ་སྐབས་སུ་རང་རིག་སྦྱངསཿ ཆོས་སྐུའི་དགོངས་པ་གང་ཤར་ཡ་མི་
བྲལཿ ཞེས་པས། སྐབས་སུ་འབེན་བྱ་བ་བོར་ནས་ལྟ་སྟངས་དེ་ཉིད་ཀྱིས་རིག་ཐོག་ཏུ་བཞག་པར་བྱའོ། དེ་ཉིད་ཐ་ན་ཡང་བདུན་ཕྲག་གཅིག་
ལ་སྦྱང་ངོ་། དཔེ་ཆོས་སྐུའི་ཀ་དག་གི་དྭང་སྙིང་འབྱེད། ལོང་སྐུའི་ལྷུན་གྲུབ་ཀྱི་རང་གདངས་རྒྱས། སྤྲུལ་ལྐུས་འཁྲུལ་སྣང་ཀུན་ཞིང་ཁམས་
ལ་སྦྱོང་བར་བྱེད་དོ། ངག་གི་གནད་དག་གཟིར་བས་བརྗོད་མེད་ཀྱི་དོན་རྟོགས་ཤིང་འཁྲུལ་རྟོག་འགགས་པར་བྱེད། སེམས་ཀྱི་གནད་གཟིར་བས་

རིག་པ་གསལ་ཞིང་ཡུལ་ལ་ལྡོག་པ་བྲལ་ལོ། ཆོས་ཐུན་བདུན་པའོ། དེ་ནས་གཉིས་པ་གནད་གསུམ་གཟིར་ཏེ་མངོན་སུམ་རང་ཐོག་ཏུ་དབབ་
པ་ལ་བྱ་བ་བཏང་བ་དང་། གཟིར་བ་དངོས་གཉིས་ལས། དང་པོ་བྱབ་བཏང་བ་ནི། ལུས་ཀྱི་ཕྱི་འཛིན་གྱི་བྱ་བ། ནང་ཕྱག་དང་བསྐོར་བ་ཡང་
བོར་ལ། གསང་བ་གྲོགས་མེད་གཅིག་པུར་གནས་པར་བྱ། ངག་གི་ཕྱི་འཁྲུལ་གཏམ་དང་བྲེ་མོ། ནང་བཟླས་བརྗོད་སོགས། གསང་བ་སྨྲ་
བཅད་ལ་གནས། ཡིད་ཀྱི་ཕྱི་ཡིད་དཔྱོད་ཐ་དགནང་ཐོས་པའི་བློ་སྦྱང་ས། གསང་བ་ཅི་ཡང་རྩོལ་བ་བྲལ་བ་སྟེ་དགུ་ཕྲུགས་སུ་བཏང་སྟེ་
ཉམས་སུ་བླང་བར་བྱའོ། ཀློང་གསལ་ལས། བྱར་མེད་རྒྱུད་ལ་མ་གནས་ན། རིག་པའི་དོན་ལ་རེག་པ་མེད། ཅེས་གསུངས་པའི་ཕྱིར་རོ། 
གཉིས་པ་གཟིར་བ་དངོས་ནི། འཆར་བྱེད་སྒོ་ཡི་གནད། འཆར་གཞི་ཡུལ་གྱི་གནད། ཇི་ལྟར་འཆར་བ་རླུང་དང་རིག་པའི་གནད་གསམ་གྱི། 

༄༅། །དང་པོ་འཆར་བྱེད་སྒོ་ཡི་གནད་ནི། གཟིགས་སྟངས་གསུམ་གྱིས་གནད་གཅུན་ཏེཿ ཆོས་སྐུ་ལ་ཆོས་ཉིད་ཀྱི་སྤྱནཿ 
ལོངས་སྐུ་ལ་ཡེ་ཤེས་ཀྱི་སྤྱནཿ སྤྲུལ་སྐུ་ལ་ཤེས་རབ་ཀྱི་སྤྱན་གྱིས་སྤྱན་ལྡན་འགྲུབསཿ ཞེས། ཆོས་སྐུའི་གཟིགས་སྟངས་ཀ་དག་གི་ཆོས་ཉིད་
མངོན་དུ་བྱེད་པའི་ཕྱིར། གྱེན་ལ་བཟློག་སྟེ་སྨིན་ཕྲག་ཏུ་གཏད་དེ། སྫིམས་ཉི་མ་དངོས་བཀའ་སྟེ་ཁྲུ་གང་གི་ཕབ་པའི་ནམ་མཁར་བལྟ། ལོངས་ 
སྐུ་གཟིགས་སྟངས་ཡེ་ཤེས་ལྷུན་གྲུབ་ཀྱི་རང་གདངས་རྒྱས་ཕྱིར་མདའ་བསྲང་བ་ལྟར་ཟུར་གཡས་གཡོན་དུ་བལྟ། སྤྲུལ་སྐུའ་གཟིགས་
སྟངས་ཤེས་རབ་རིག་པའི་དྭང་ཕྱིན་པའི་ཕྱིར་ཕབ་ལ་བལྟ་དལ་བུར་ཟིམ་བུའི་མིག་གིས་ཞེས་པས་མིག་ཟིམ་བུར་བལྟ་ནས་མིག་ཤེས་བསྒྲིལ་
སྟེ། བཙམ་བཙུམ་དང་གྱ་གྱུ་མེད་པར་འཆར་སྒོ་བྱུང་ཡང་དེའི་རྗེས་སུ་མི་བལྟ་སྟེ། རི་བོང་ལྟར་ཧད་དེར་བལྟ། དང་པོ་གཟིར་དུས་འཆར་སྒོའི་

སྣ་ཁྲིད་དུ། སྐབས་སུ་མིག་འགྲམ་ཟིམ་བུ་ཆུ་ཡིས་བརླ་ན། ཿཅེས། མིག་གཟིགས་སྟང་གི་ལེན་གྱི་སྗི་སྦྲུ་ལ་ཆུས་བྱུགས་ཏེ་བལྟ་བའོ། 
སྒྲོན་མ་འབར་མ་ལས། འཆར་བའི་སྒོ་ནི་མིག་གཉིས་རང་། ཞེས་དབང་པོ་ལ་སྐྱོན་མེད་པ་གལ་ཆེ་བ་དང་། དེ་ལ་བཙའ་དགོས་མེད། 
གཉིས་པ་འཆར་གཞི་ཡུལ་གྱི་གནད་ནི། ནམ་མཁའ་སྔོ་སངས། སྤྲིན་དད། ལྷོ་བུར། རྡུལ་ཚུབ་ཀྱི་རྐྱེན་གསུམ་དང་བྲལ་བའི་ཉིན་པར། 
དང་པོ་གཟིར་བའི་སྐབས་ངོ་སྤྲོད་པ་ལ་གལ་ཆེ་བས་གསུང་བ་དང་། དེ་ནས་རྒྱུན་དུ་ཉམ་སུ་བླང་བ་ལ། བར་སྣང་སྟོང་པ་ཕྱིའི་དབྱིང་
སྟེ་དེ་ལ་གཏད་པས་དབྱིངས་ཀྱི་སྣང་བ་འཆར་བས། ཆོག་ཅིང་། ཐལ་འགྱུར་ལས། ནམ་མཁའ་རྐྱེན་བྲལ་ཡུལ་དུ་སྣང་།  ཞེས་དང་། 
དབྱིངས་ནི་ཕྱི་དང་ནང་དུ་སྟེ། ཕྱི་ནི་སྤྲིན་བྲལ་མཁའ་ལ་འཛིན། ནད་ནི་སྒྲོན་མ་ལམ་དུ་འོང་། ཞེས་གསུང་ཤིང་། མིག་དེར་གཟིགས་སྟང་

༄༅། །གིས་གཅུན་པའི་ཡུལ་ལོ། གསུམ་པ་ཇི་ལྷར་འཆར་བ་རླུང་རིག་གི་གནད་ནི། རླུང་གནད་གསལ་ཕྱིར་རྒྱུ་བ་ལྷོད་
པའི་དང་ཿཞེས་དང་། འོག་རླུང་འཐེན་ལ་དལ་འཛིན་དལ་པོར་བཏངཿཞེས་དང་། ལོངས་སྐུ་ངག་གི་འཕྲོ་འདུ་དལ་བར་བསླབཿཞེས་དང་། 
རབ་དབེན་རླུང་སེམས་དལ་བས་ཡེ་ཤེས་འགྲུབཿཞེས། རླུང་རང་བབས་སུ་བཞག་ལ་སོ་སྤྲད་མཆུ་གཉིས་མ་རེག་ཙམ་ནས་འོག་རླུང་འཐེན་
ལ་ཁ་ནས་རླུང་ཕྱིར་འཛིན་གྱི་ཡུན་ཅུང་ཟད་དལ་དུ་བཞགས། ནང་དུ་ཐུང་ངུ་བཅུགས་པས། གློ་བ་ནང་། རྩ་གྲོ་སོག་གི་སྦུབ་ཙམ་ལ་ཐོན་པའི་
ལས་རླུང་གི་རྒྱུ་བ་ཕྱིར་བཅད་པས་མི་རྟག་བྲལ་བ་བཞིན། སེམས་ཀྱི་རྒྱུན་འགས། རིག་པའི་སྟོབས་ཀྱིས་ཡེ་ཤེས་ཀྱི་རླུང་རྣམས་ཤུགས་
ཀྱིས་དབང་བསྒྱུར་ནས་དབུ་མར་ཞུགས་པས་རང་རྩལ་མངོན་དུ་རྒྱས་ཤིད་མངོན་སུམ་གྱི་གནད་མཐོང་བ་དང་། གཞན་ཡང་རླུད་ཐམས་ཅད་ལས་

སུ་རུང་བ་མྱུར་ཞིང་། གེགས་དང་གོལ་ས་ཉུང་བ་ཡིན་པར་ཀུན་མཁྱེན་ཆེན་པོའི་རྒྱབ་ཆོས་ལ་གསུང་པ་ལྟེར་རོ། ཐལ་འགྱུར་ལས། རླུང་
རིག་དལ་བས་ཡེ་ཤེས་འགྲུབ། ཅེས་གསུངས་སོ། རིག་པའི་གནད་ནི། འདས་རྗེས་ལས། ལུག་རྒྱུད་རིག་པ་བཙོན་དུ་བཟུང་། ཞེས་པ། 
གསང་བའི་དབྱིངས་རིག་པ་རང་བྱུང་གི་ཡེ་ཤེས་ཀྱི་སྒོ་མིག་ཡིན་པ་དང་། ལམ་རྩ་སྦུག་སྟོང་པ་ཡིན་པས། རིག་པ་མིག་ལ་ཧད་དེར་གཏད་
པས་དྭང་ཕྱིན་ཏེ་རྟོག་པ་འགགས། མིག་ཕྱི་དབྱིངས་ནམ་མཁའ་ལ་སྔར་བསྟན་པའི་གཟིགས་སྟངས་གིས་ཅེ་རེར་གཏད་པས། ནང་དབྱིངས་
རྣམ་དག་གི་སྒྲོན་མ་ཉི་མའི་འོད་ཀྱི་རྐྱེན་གྱིས་འཇའ་ཟེར་དབྱེབ་དང་ཁ་དོག་མ་ངེས་པ་སྣང་། དེ་ལ་ཞེན་པའི་ཤེས་ཉམས་རྟོག་པ་བྱུང་ལ་ཉི་
བ་ན། རིག་ཐོག་ཏུ་རྗེན་ཅེ་རེར་བལྟ་སྟངས་བྱེད་མིག་མ་འགུལ་བས་རང་ཡལ་དུ་འགྲོ་། གོམས་འདྲིས་ལས་རུང་བྱ་ཕྱིར་ལྟ་སྟངས་ཀྱིས་

༄༅། །འཆར་སྒོམ་རྣམས་གཡས་གཡོན་དང་། ས་སྙེང་དུ་ཕབ་ལ་གང་དུ་ཁྲིད་པར་མ་སོང་གི་བར་དུ་རྩལ་སྦྱང་ངོ་། དེར་གོམས་
པས། རིག་མདངས་སྙིང་ནང་ན་ཡེ་ཤེས་བཞུགས་པའི་ཟེརཿ བུམ་པའི་མར་མེ་མདངས་མཁའ་ལ་གསལ་བ་བཞིན། ཿཡེ་ཤེས་ཀྱི་མདངས་བ་
མན་རྭ་འདྲ་ལ་བརྒྱུད་ནས་ཆུའི་སྒྲོན་མ་མཐོང་བྱེད་མིག་གི་སྒོ་ལ་མངོན་པ་ཡིན་ཀྱང་ཿ འདི་སྐབས་སུ། ངོ་བོའི་ཆ་ལས་ཤར་རིག་པ་དང་གཅིགཿ 
རང་བཞིན་གྱི་ཆ་ལས་དབྱིངས་གསུམ་རྭ་བར་སྣང་བ་དང་གཉིསཿ ཐུགས་རྗེའི་ཆ་ལས་དབྱེར་མེད་དུ་འདྲེས་ནས་དྲན་བསམ་སྤྲོས་དང་བྲལ་བས་
གནད་ཆེའོཿ དེ་ལྟར་གཟིགས་སྟངས་ཀྱིས་གཟིར་བས། སྐད་ཅིག་དང་པོ་ལ་གཟིགས་སྟང་ཆོས་སྐུར་བྱས་པས་ཆོས་ཉིད་ཀྱི་སྤྱན་གྱིས་དབྱིངས་ཀྱི་
བྱེ་བྲག་ཕྱེད། གཉིས་པར་མཚན་ཉིད་ཤེས་ཏེ་ཤེས་ཐོག་ཏུ་གྲོལ། སྤྲུལ་ལྐུའི་གཟིགས་སྟངས་བྱས་པས་ཤེས་རབ་ཀྱི་སྤྱན་ཀྱིས་སྐད་ཅིག་དང་པོ་ལ་

རིག་པའི་བྱེ་བྲག་ཕྱེད། གཉིས་པར་ལུ་གུ་རྒྱུད་ཀྱི་མཚན་ཉིད་ཤེས་ཤིང་ཤེས་ཐོག་ཏུ་གྲོལ། ལོངས་སྐུའི་གཟིགས་སྟངས་བྱས་པས། ཡེ་ཤེས་རྡོ་རྗེ་ལྟ་བུའི་སྤྱན་གྱིས་སྐད་ཅིག་དང་པོ་ལ་ཐིག
ལེའི་བྱེ་བྲག་ཕྱེད། གཉིས་པར་ཤེས་ཤིང་ཤེས་ཐོག་ཏུ་གྲོལ་བས། ཆོས་སྐུ་ལ་ཆོས་ཉིད་ཀྱི་སྤྱནཿལོངས་སྐུ་ལ་ཡེ་ཤེས་ཀྱི་སྤྱནཿསྤྲུལ་སྐུ་ལ་ཤེས་རབ་ཀྱི་སྤྱན་ལྡན་དུ་འགྲུབ་པོཿ
དཔེར་ན་རྒྱ་མཐོང་ཉི་ཟླ་ཆུ་སྣོད་ཀྱིཿཆུ་ཡི་གཟུགས་བརྟན་མཁའ་ལ་ཉི་སྣང་བཞིནཿདེ་བཞིན་མཚན་ཉིད་འཛིན་པའི་སྣང་བའོཿ རང་མདངས་ཀ་ཏིའི་ལམ་ནས་མཁར་སྣང་
བའིཿཡེ་ཤེས་རང་སྣང་ཡུལ་ཀྱི་འབེན་བྱའོཿ ཞེས་པ། རྒྱ་མཐོང་དུ་མཐོང་བའི་མཁའ་ལ་ཉི་ཟླ་ཤར་བའི་འོག་ཏུ་ཆུ་སྣོད་བཞག་ན། ཆུ་ཡི་རྐྱེན་གྱིས་དེར་ཡང་མཁའ་
ལ་ཉི་ཟླ་ཤར་བའི་གཟུགས་བརྙན་སྣང་བ་བཞིན། མཚན་ཉིད་འཛིན་པའི་རིག་པ་ཡེ་ཤེས་ལྔ་ལྡན་གྱི་སྣང་བ། ཀ་ཏའི་ལམ་ནས་རྒྱང་ཞགས་ཏུ་ཐོན་ཏེ། མཁར་
སྣང་བ་ལ་ཡུལ་དུ་བྱས་ཏེ་གཏད་པའི་འབེན་དུ་བྱེའོ། རང་བཞིན་དུ་གདོས་པའི་ཡུལ་སྣང་བ་ཤེས་ཉམས་དང་མ་བྲལ་བ་ཁྲེད་ཆོད་ཀྱི་དུས་དང་། །། 

༄༅། །ཀྱི་དུས་དང་། འདིའི་འོད་སྣང་ཡུལ་དུ་བྱས་པ་གཉིས་ཀྱི་ཁྱད་པར་ནི། འདིར་འོད་སྣང་ཡེ་ཤེས་ཀྱི་རང་གདངས་འགགས་
མེད་རྩོལ་བྲལ་དུ་ཡུལ་དུ་ཤར་བ་དང་། གདོས་བཅས་སེམས་རྟོག་འཁྲུལ་པའི་རང་གཟུགས་བགགས་འཐས་པ་གཟུང་འཛིན་གྱི་རྟེན་དུ་ཤར་བའི་
རང་བཞིན་གྱི་ཁྱད་པར་ཡོད། འདི་ལ་འདྲིས་པས་གཟུང་འཛིན་ཞེན་པ་རང་འགགས་སུ་འགྲོ་ཞིང་། རིག་པ་ཡེ་ཤེས་ཀྱི་སྣང་བ་རྒྱས་ཏེ་ལྷུན་གྲུབ་ཀྱི་
སྣང་བ་ཆེན་པོ་ལ་སྦྱོར། འཁྲུལ་སྣང་ལ་འདྲེིས་པས་རག་པའི་གདོས་བཅས་ཀྱི་ཞེན་པ་འཐས་པས་སྒྲིབ་པ་འཕེལ་བར་བྱེད་པས་བྱེད་ལས་ཀྱི་ཁྱད་
པར་ཡོད། ཁྲེག་ཆོད་དུ་སྣང་བ་ཐད་ཀར་ལམ་དུ་བཞགས་པ་དང་། འདིར་སྣང་ཤེས་གཉིས་མེད་རིག་པའི་ཀློང་དུ་བཞག་པ་གཉིས་ཀྱི་བཞག་
ཚུལ་ཀྱི་ཁྱད་པར། སྔ་མ་ལ་ཡིད་དཔྱད་ཀྱི་ཡུལ་ལ་འཇུག་པ་དང་མི་འབྲལ་བས་འོག་འགྱུ་དང་རྗེས་འབྲེལ་དུ་འགྲོ་བས་སྒྲིབ། འདིར་ཤེས་

ཉམས་ཐམས་ཅད་སྣང་བའི་འོད་གསལ་དང་བསྲེས་པས་ཡིད་དཔྱོད་མཚན་འཛིན་ཕྲ་བ་ནུབ་སྟེ། རིག་པ་རྗེན་པར་བུད་པས་ལམ་གམས་
ཤུགས་ཆེས་མྱུར་བས་ཐོད་རྒལ་ཞེས་བྱ་བ་ཡིན་ནོ། ལམ་གྱི་ཁྱད་པར་རོ། ཀུན་མཁྱེན་ཆེན་པོ་ཀློང་ཆེན་རབ་འབྱམས་མཆོག་གིས། རང་གདངས་
འོད་ལྔ། ཐིག་ལེའི་གདངས་གསལ་བ། སྨྲིན་བྲལ་མཁའ་དབྱིངས་དག་པའི་ཀློང་དུ་ཤར། དེ་ཉིད་མཐོང་བས་རིག་གདངས་མཐོང་བའི་ཕྱིར། 
ཆོས་ཉིད་མངོན་སུམ་སྣང་བ་མཐོང་ཞེས་བརྗོད། དེ་ཡང་འབྲས་མིང་རྒྱུ་ལ་བཏགས་པ་སྟེ། ཉི་མའི་ཟེར་ལ་ཉི་མར་མེད་བཏགས་བཞིན། 
གཞལ་བྱའི་དོན་ལ་རབ་ཏུ་མི་བསླུ་བར། འཁྲུལ་སྣང་མཐོང་དང་ཁྱད་པར་ཆེ་བ་ནི། ནུར་མོ་སྒྲོན་མེའི་འོད་ལ་དེར་ཞེན་པས། ལེགས་པར་འདྲ་
ཡང་དོན་བྱེད་ཁྱད་ཞུགས་བཞིན། བསྒོམ་དུས་འོད་གསལ་སྣང་བ་མཆོག་ཏུ་བཤད། ཐ་མལ་སྣང་འདི་འཁྲུལ་པ་ཉིད་ཡིན་པས། དེ་ལ་སོར་

༄༅། །བཞག་འཁྲུལ་སྣང་ཕྱི་ཕྱིར་འཕེལ། དེ་བཞིན་འཁྲུལ་རྟོག་ལམ་དུ་སུ་བྱེད་པ། འཁྲུལ་པའི་རྒྱུ་འབྲས་ཉིད་ལས་ཐར་དུས་
མེད། དེ་བས་མ་འཁྲུལ་འོད་གསལ་སྣང་བ་དང་། སེམས་འགགས་ཡེ་ཤེས་ལམ་དུ་བྱེད་པ་གཅིས། ཞེས་ཇི་བཞིན་པར་བསྟན་པའོ། ཐོད་
རྒལ་ཀྱི་ཉམས་ལེན་དངོས་ཚིག་གསུམ་གནད་དུ་སྡེབ་པ་འདི་ཁོ་ནའོ། ངོ་སྤྲད་ཆོག་པ་མ་བྱུང་གི་བར་དུ་སྣང་ངོ་། གསུམ་པ་རྗེས་ཀྱི་རིམ་པ་ལ། ངོ་སྤྲད་
པ༑སྣང་བཞིའི་ས་ཟིན་རྒྱབ་ཆོས་ཀྱི་མན་ངག་དང་གསུམ་ལས། དང་པོ་ངོ་སྤྲད་པ་ནི། འཇའ་ཚོན་རེ་མིག་བཞིན་ནམ་རྨ་བྱའི་མདངསཿ རེ་ལྡེ་
ཇི་བཞིན་འགྲོ་འོང་རབ་གཡོ་བའིཿཞེས་དབྱིངས་རྣམ་དག་གི་སྒྲོན་མ་། ཆོས་ཉིད་ཀ་ནས་དག་པའི་ཡེ་ཤེས་ཀྱི་ངོ་བོ་མ་འགགས་པའི་རྩལ་དུ་ཡོད་པ་
རྩ་དང་རྒྱང་ཞགགས་གཅུན་སྟོབས་ཀྱིས་མངོན་ཏེ། གནད་མ་འཆུགས་པར་གཟིར་བས་ཀ་དག་གི་ངོ་བོ་དང་ཕྱི་ནང་དབྱེར་མེད་དུ་འདྲེས་པས་སྟོང་པ་

གཟུགས་སུ་ཤར་བ་སྟེ། འགྱུ་འཕྲིག་གཉིས་མེད་ངོ་བོས་སྟོངཿ སྟོང་པའི་རང་བཞིན་རང་འོད་གསལཿ ཞེས་པ་ལྟར། སྣང་དུས་ཉིད་ནས་སྟོང་པ་མ་
གྲུབ་པའི་རང་གཟུགས་རྐྱེ་འགགས་གནས་གསུམ་དང་བྲལ་བ་སྐྱེ་འགགས་གནས་པ་ལྟར་སྣང་བའི་བློས་དཔྱད་ངོར་བརྗོད་དུ་མེད་པ་མངོན་དུ་གྱུར་པ་
མཐར་ཕྱིན་ཙ་ན་རང་སྣང་གི་ཞིང་ཁམས་ཉིད་དེ། ད་ལྟ་མཐོང་བའི་འོད་གསལ་དུ་། དབྱིབས་མ་ངེས་ཤིང་ཁ་དོག་སྣ་ཚོགས་པ། འགྱུ་འཕྲི་གི་རྣམ་
པ་ཅན་འཆར་རོ། དེ་ཉིད་དབུས་སུ་དེ་བས་རབ་གསལ་བཞིཿཞེས་པའི་ལུང་གི་གྲྭ་ཆད་དུ་གབ་པ། ལོངས་སྐུ་རིག་ངས་མཚོན་བྱེད་དབྱིངས་སྣང་གིཿ
དབུས་སུ་ཐིག་ལེ་ཡུང་འབྲུ་སྲན་མ་ཙམཿ འགྲོ་འོད་དང་བཅས་མངོན་པར་གསལ་བའི་ཚེཿཞེས་བསྟན་པ་ལྷུན་གྲུབ་ཡེ་ཤེས་ཀྱི་གདངས། ཐིག་ལེ་སྟོང་
པའི་སྒྲོན་མ་ཞེས། དེའི་སྙེང་དུ་གོར་མགོ་ཏུ་རྡོ་བསྐུར་བ་ལྷུ་བུའམ། ཕུབ་ཀྱི་སྣ་སྐོར་ལྟུ། ཁ་དོག་སྣ་ཚོགས་པའི་མུ་ཁྱུད་ཅན་ལ། དབུས་སུ་སྔོན་པོ་

༄༅། །བུ་ག་ལྟ་བུར་ཡོད་པ། ཕྱིའི་ཁ་དོག་དཀར་སེར་དམར་ལྗང་མཐིང་ཀར་སྣང་བ་ཡུང་འབྲུ་ཙམ་པ་ནི། ལྷུན་གྲུབ་གསལ་བ་
རང་བཞིན་མེད་པ་དང་དབྱེར་མི་ཕྱེད་པར་འདྲེས་པ་གསལ་ལ་རང་བཞིན་དབ་བྲལ་བ། མངོན་དུ་གྱུར་པའི་ཚེ་རང་སྣང་ཡེ་ཤེས་གཞལ་ཡས་ཁང་དུ་འགྱུར་
བའོ། རྟ་རྔ་མདུད་བཞིན་ཞེས་པ་དང་། ལྕགས་ཐག་ལྟ་བུ་མུ་ཏིག་དྲྭ་བ་ཅནཿའདི་ནི་ཡེ་ཤེས་ཆེན་པོའི་རང་གདངས་ཏེ། ཐིག་ལེའི་དང་མ་བཅུད་དུ་
སྨིན་པ་སྟེ། ཿདེ་ཡང་འགྲོ་འོང་དང་བཅས། ཞེས་པ། རིག་པ་ཐུག་རྗེ་ཀུན་ཁྱབ་ཀྱི་ཡེ་ཤེས་ཆེན་པོའི་གདང་། རིག་པ་རང་བྱུང་གི་སྒྲོན་མ་ནི། སྟོང་གསལ་
འདུས་མ་བྱས་པ་དུས་གསུམ་ཤེས་བྱའི་ཆོས་ལ་འཇུག་པ་བྲེང་མ་ཆད་པའི་ཕྱིར། ད་ལྟ་རྩལ་དུ་སྣང་བའི་འོད་གསལ་ལ་རྡོ་རྗེ་ལུ་གུ་རྒྱུད་ཅེས་ཉི་ཟེར་ལ་
ཉི་མར་བཏགས་པ་ལྟ་བུ། རྟ་རྔ་མདུད་པ་འམ། གསེར་ཐག་བརྐྱང་པ་འམ། ལྕགས་ཐག་བརྐྱང་བའམ། མུ་ཏིག་གི་དྲྭ་བ་དྲྭ་ཕྱེད་ལྟ་བུ་། འཕུར་ལྡིང་

ལྡིང་འགྲོ་འོང་ཅན་དུ་ཤར། རིག་པ་རང་ཐོག་ཏུ་སྡོད་པ་དང་དབྱེར་མི་ཕྱེད་པར་འདྲེས་ཤིང། རིག་པ་ཡུལ་ལ་གཏད་ཅིང་། ཤེས་ཉམས་ཀྱི་གཡོ་བ་བྱུང་ཚེ། 
རླུང་གིས་བསྐྱོད་པ་བཞིན་སྐར་མདའ་འཕང་བལྟར་བུ་འགྲོ་འོང་བྱེད་ཅིང་། གཡེངས་བ་ན་གར་སོང་ཤུལ་རྗེས་མ་མངོན་པ་ཡིན་པའི་ཕྱིར། བྱད་
བཞིན་མེ་ལོང་དུ་ཤར་ན། བྱད་བཞིན་མ་འགུལ་བར་བསྡད་ཅིང་བལྟས་ན་མེ་ལོང་དུ་ཡང་དེ་ལྟར་ཤར་བསྒུལ་བདང་། བཞིན་དེར་མ་སོང་ན། འགུལ་
བ་དང་མེད་པ་ལྟར་གྱུར་པས། རིག་པའི་བྱད་བཞིན་འཕོས་པ་དང་འདྲ་འོ། དེ་ལྟར་གཏན་ལ་ཕེབ་ནས་གནད་བསྣུན་པས་ལས་སུ་རུང་བ་ལ་འབྲས་
མིང་རྒྱུར་བརྟགས་པའི་ཆོས་ཉིད་མངོན་སུམ་གྱི་སྣང་བ་ཞེས་བྱ་ལ། དེ་ཉིད་སྐུ་ལྔ། ཡེ་ཤེས་ལྔ། རིག་ལྔ། འོད་ལྔ། རླུང་ལྔ། ཤེས་རབ་ལྔ། མཁའ་
འགྲོ་ལྔའི་ངོ་བོར་ཡེ་ནས་གནས་ཏེ། དེ་ལྟར་ཤེས་པ་ལྟང་བ། དེ་ཐོག་ཏུ་གོམས་པ་ལམ། མཐར་ཕྱིན་པ་འབྲས་བུ་ཡིན་ནོ། གཉིས་པ་སྣང་བ་བཞིའི་

༄༅། །ས་ཟིན་ནི་བཞི་སྟེ། ཆོས་ཉིད་མངོན་སུམ་ཉེས་གོང་འཕེལ། རིག་པ་ཚད་ཕེབས། ཆོས་ཉིད་ཟད་པའོ། དང་པོ་ཆོས་
ཉིད་མངོན་སུམ་ལ། དེ་བཞིན་ངོ་བོ་མངོན་དུ་བྱ་བཞི་ཐབསཿ ཆོས་ཉིད་མངོན་སུམ་རང་མདངས་རྒྱས་པ་དང་ཿཞེས་ སྔར་བསྟན་པའི་སྣང་ཉམས་
བྱུང་བ་དེ། དང་པོ་མཐོང་བའི་ཚད་དོ། དེ་ནས་དབྱིངས་ཁ་དོག་ལྔ་ལྡན་ཁྲུ་གང་ཙམ་དང་། ཐིག་ལེ་རྩོལ་བ་མི་དགོས་པར་འཆར་ཞིང་། དབྱིངས་སྨིན་
མཚམས་དང་འབྲེལ་བར་འོང་། ལུག་རྒྱུད་ཅུང་ཟད་དལ་བར་གྱུར་ན་གོམས་པའི་ཚད་དོ། དེ་ནས་ཉམས་སྣང་དེ་དུས་རེས་འགའ་མ་ཡིན་ཅིང་རྟག་
ཏུ་ནམ་བལྟས་ཚེ་འདྲ་བ་བརྟན་པའི་ཚད་དོ། འདི་སྐབས་སུ་། གེགས་སེལ་ནི། འགྲོ་འོང་དང་བཅས་མངོན་པར་གསལ་བའི་ཚེཿའགྲོ་འོང་
རྗེས་སུ་མི་འབྲང་ཧཱུྃ་ཡིག་བལྟ་ཿཞེས་དང་། དོན་ལ་ཆེད་འཛིན་དང་ཕྲོལ་རྟག་ཏུ་སྐྱོངསཿ ཞེས། དབྱིངས་མི་སྡོད་པའི་ཚེ་འབྲུ་གསུམ་ལ་འབེན་

བྱ་ཞིང་རྟོག་པ་རྗེས་འབྲང་བསལ་བ་ལ་བསླབས། ཐིག་ལེ་དང་རིག་པ་ལ། དེ་ཡང་འགྲོ་འོང་དང་བཅས་མངོན་པའི་ཚེཿའགྲོ་འོང་དང་ཕྲོལ་ཡིད་ནི་
རྣལ་ཏུ་དབབཿཅེས་རིག་པ་ལུ་གུ་རྒྱུད་འགྲོ་འོང་དུ་ཤར་ཚེ། དབྱིངས་དང་ཐིག་ལེའི་དབུས་སུ་མིག་མི་འགུལ་བར་གཏད་ཅིང་། རིག་པ་དེར་གཏད་
པས། དཔེར་ན་ནད་པར་སྨན་པས་གསོ་དཔྱད་དུསཿ དོན་སྣོད་ན་དུས་ཡན་ལག་གཏར་ཀ་བཞིན། ཡེ་ཤེས་ཆེན་པོ་དབྱིངས་སུ་གཅུན་པར་བྱཿ
ཞེས་པའི་དོན་སྟེ་དཔེ་འཛིན་བྱེད་ཀྱི་རྟོག་པ་འགགས་ཏེ་ཕྱིང་ཟང་ཐལ་དུ་སྡོད་པས་རིག་པ་དབྱིངས་ཀྱི་རླ་བར་བཙོན་དུ་འཛིན་པའི་མན་ངག་སྟེ། རྩ་རྒྱུད་
ལས། ཆོས་དབྱིངས་ཡེ་ཤེས་རབ་འབར་མངོན་དུ་གསལཿ ཡི་དམ་མཆོག་འདི་མངོན་སུམ་བཙོན་དུ་འཛིནཿཞེས་གསུངས་པའི་བརྒྱུད་པའི་མན་
ངག་གོ །ཉི་ཟླའི་རྒྱན་གྱི་རིན་ཆེན་ཁང་མིགབཟང་ནཿ འོད་གསལ་སྙིང་དབུས་ཀྱི་རྡོ་རྗེ་སྙིང་པོའི་དཀྱིལ་འཁོར་ནིཿ མིག་གི་ལ་ རང་རིག་ཡེ་ཤེས་ལྷ་

༄༅། །རུ་མངོན་པའི་ཚེཿ སྣང་བ་དང་ཡུལ་གང་ཡང་མ་འགགས་དབྱེར་རང་བཞིན་མེད་པ་དང་མེད་སྣང་སྟོང་རོལཿ  འཁོར་འདས་མཉམ་
ཉིད་རོལ་པ་ཆེན་པོའི་སྣང་ལོང་སྐུའི་ངོ་བོར་བཞུགས་པའི་ཆ་ལསཿ དབྱིངས་ཀྱི་རྭ་བའི་འོད་སྣང་མཐོང་བའི་ཚེཿམཐོང་མཁན་ འཛིན་པ་ཡངས་རང་ངོར་དབྱིངས་
ལ་ཐིམ་པར་བྱཿ ཀ་དག་ཆོས་ཉིད་རང་ངོར་ཤར་ཆ་འགགས་མེད་ཀྱིཿ རྩལཆོས་ཉིད་རང་གི་རྒྱན་གྱི་ལྷུན་གྲུབ་ཀྱི་ཐིག་ལེར་སྤྱོད་པའི་ཚེཿ ཞེན་འཇོན་སྤངས་ལ་
སྤྱོད་མཁན་ཆོས་ཀྱི་དབྱིངས་ཐིག་ལེར་འཇུག་པར་བྱཿ འཇུག་པ་བྱ་བྱེད་ལས་དང་བྲལ་བ་རིག་པ་རང་གྲོལ་མཉམ་པ་ཉིད་གྲོལ་གྱིསཿ རང་གདངས་རིག་པའི་རིག་
པར་འཇུག་པའི་ཚེཿ རང་སྣང་རང་གྲོལ་ཀ་དག་བཟོ་བློོ་དང་བྲལ་བ་བཅོས་བྲལཿ སྟོང་པ་འགགས་མེད་སྣང་བ་སྤྱོད་མཛོད་པའིཿ རང་གྲོལ་གང་དེ་ཀློང་གྲོལ་
བདེ་སྟོང་གིཿ ངོ་བོར་ཤར་གང་ཤར་ལ་ཞེན་པའི་བློ་ཤེས་པའི་ཉམས་དང་ཐུག་མ་དང་མུན་པ་ལྟར་འཕྲད་ཀྱིཿ མཉམ་པ་ཉིད་ཀྱི་ཀློང་དུ་རང་གྲོལ་བའི་གདིང་ཐོབ་བྱཿ

དེ་དག་གི་དན་བསྡུ་ཆོས་ཉིད་འགགས་མེད་ཡུལ་ལ་འཇུག་ཙམ་གྱིསཿ གཞི་འཛིན་ཤེས་ཉམས་གྲོགས་དང་ལྷན་ཅིག་ཏུཿགཉིས་མེ་ཡེ་ཤེས་མཆོག་གི་
ངོ་བོར་འཁྱིལཿ མཚན་འཛིན་གཅེར་གྲོལ་ཡིད་དཔྱོད་བློ་ལས་འདསཿ མ་འགགས་གཞི་ལ་སྣང་བའི་ཉམས་ཤར་ནསཿ ཤེས་པའི་ཉམས་ཀྱིས་
ཁ་དོག་འཛིན་པའི་ཚེཿ དབྱེར་མེད་རབ་འབར་རྟོགས་པས་རྒྱུད་གྲོལ་ནསཿ ལམ་གྱི་སྣང་ཤེས་ཡེ་ཤེས་རབ་འབར་ཡིནཿ བོག་འདོན་ཚུལ་སྣང་ཤེས་
གཅིག་གྲོགས་གཅིག་གིས་བོག་འདོན་པརཿ རང་བབ་མ་ཡེངས་རོལ་པ་གང་ཤར་གྱིཿ མ་རྩོལ་རང་བྱུང་དོན་གྱི་ཆོས་ཉིད་ལཿ མ་ཞེན་བཅིངས་
གྲོལ་རང་གྲོལ་བློ་བྲལ་སྐྱོངསཿ གཙུན་ཚུལ་བསྡུས་ཏེ་བསྟན་ དེ་ཉིད་ངོ་བོ་ཐོག་ཏུ་གཅུན་པ་ནིཿ རང་བབ་ཐིག་ལེ་རང་གདངས་མངོན་པའི་ཚེཿ རྟོགས་
དཔྱོད་རང་གྲོལ་རང་ངོར་དམིགས་མེད་ཀྱིཿ རོལ་པ་ཡེ་གྲོལ་མངོན་སྣང་ཆེད་འཛིན་ཕྲོལཿ ལྷོད་ན་གཟེངས་བསྟོད་མངོན་པར་ཅིང་བཅིང་པརཿ  

༄༅། །རོ་འདོན་རྩལ་སྤྲུགས་དག་བྱེད་གསར་རླུང་འཛིནཿ རང་བབ་དབྱིངས་སྣང་གང་ཤར་འབེན་བྱ་ཞིངཿ བྱ་བ་བྱེད་པའི་
བདག་འཛིན་དབྱིངས་སུ་ཁྲོལཿ ལྷོད་པའི་ངང་ནས་གྲིམ་པར་རང་གདངས་སྐྱོངསཿ  བྱིང་བའི་དམན་བུ་རྟོག་པའི་རླུང་གིས་བཤིགསཿ རིག་པ་རགས་
སམ་འཐོར་བ་སྡུད་པ་ནིཿ འཁྲུ་འཁོལ་སྤྲུལ་ལྐུ་དྲང་སྲོང་རྩོག་པུ་ཡིཿ ཐད་སོལ་དལ་སློད་དབྱིངས་སྣང་རབ་ཕབ་ནསཿ ཤར་ཆའི་ངོ་བོ་དཔྱད་བྱའི་
ཡུལ་དང་ཕྲོལཿ ཡང་ན་སྐབས་སུ་ཀ་དག་རང་མདངས་སྐྱོངསཿ དོན་རིག་པ་ཡེ་ཤེས་གསུམ་ལྡན་སྣང་རྩལ་དབྱིངས་ཐིག་ལེ་རིག་པ་གསུམ་སྣང་དབྱེར་མེད་
བསྲེབ་ནིཿ དབྱངས་ཀྱི་ཆོས་ཉིད་རང་གདངས་མངོན་པའི་ཚེཿ  ངོ་བོ་སྩལ་སྣང་མཚན་ཉིད་རྟོག་པར་བྱཿ དབྱིངས་སྣང་རྩལ་སྣང་དབྱེར་མེད་འདྲས་གྱུར་ནཿ 
དོན་གྱི་མཉམ་བསྲེས་དབྱེར་མེད་རང་གྲོལ་ཡིནཿ ཞེས་པ་དག་གིས་ཤན་དབྱེ་ཞིང་གནད་དུ་བསྣུན་མཁས་པར་བྱའོ། འདི་ལྟར་མཐོང་ནས་ཡིད་ཆེས་ཐོབ་

པས་ལུས་རྟེན་འདིར་ཚད་ལ་ཕེབ་མ་ནུས་རུང་རང་བཞིན་བདེན་པའི་བྱིན་རླབས་ཀྱིས་དབུགས་ཆེན་འབྱིན་པའི་ལོངས་སྐུའི་ཞིང་ས་བཅུ་ཐོབ་པ་དང་སྐལ་
བ་མཉམ་པར་བགྲོད་པ་སྟེ། འདས་རྗེས་ལས། མངོན་སུམ་གནད་འདི་སུས་མཐོང་བ། ཁམས་སུམ་ལྡོག་པ་མ་ཡིན་ནོ། ཞེས་གསུང་སོ། གོང་གི་
འདུག་སྟངས་དང་གཟིགས་སྟང་ལ་གང་ཕན་པའི་རྒྱུས་བླང་སྟེ་གཙོ་བོར་བྱེད་པ་གལ་ཆེ་འོ། དུས་ཇི་ཙམ་ལ་སྦྱངས་ན། དུས་ནི་ཤར་གྱི་མ་མདངས་
འཕྲོག་ནུབ་ཟེར་སྡུདཿ ཅེསཿ ཉི་ཟེར་བྱུང་ནས་ཉི་ཟེར་བསྡུད་སོང་བའི་བར་གྱི་སྙིང་རུས་བསྐྱེད་དགོས་པར་བསྟན་ཅིང་། ཉི་མ་ལ་མིག་སྐྱོན་ཡོད་དེ་
མ་ཐེབ་ན། ཟླ་འོད་དང་། སྐར་མ་དང་། སྤྲིན་དཀར་པོ་དང་། སྐར་ཁོང་གི་འོད་ལ་གཏད་པས། དབྱིངས་གསུམ་རྭ་བ། ཐིག་ལེ་ལུག་རྒྱུད་རྣམས་
མོག་པོར་འབྱུང་བ་ལ་གནད་བསྣུན་ན་རིག་པའི་ཡོན་ཏན་རྒྱས་པ་ལ་ཁྱད་མེད་དེ། ཚོད་ཅི་ཙམ་ཡིན་ནི། ཚད་ནི་སྣང་བ་བཅུད་དུ་སྨིན་པར་བྱཿ ཞེས།

༄༅། །སྣང་སེམས་ཆོས་ཉིད་དུ་མ་འདྲེས་ཀྱི་བར་རོ། དེ་དག་གི་འགགས་དོན། དོན་གྱི་བཞག་པོ་ནི། དོན་གྱི་བཞག་པོ་
ལྷུན་གྲུབ་དགོངས་པའི་གནདཿ མཚན་ཉིད་འཛིན་པའི་ཡེ་ཤེས་རབ་འབར་གྱིཿ གཞི་འཛིན་ཡུམ་གྱི་ཡེ་ཤེས་རྩེ་མོར་རོལཿ མཉམ་མེད་དགའ་བ་
བཞི་ཡི་ཆོས་ཉིད་ཀྱིཿ དོན་གྱི་ཡེ་ཤེས་རབ་འབར་ཀློང་དུ་སྟོདཿ ཅེས། ད་ལྟ་ལམ་དུས་ཀྱི་རིག་པ་རྩལ་སྣང་དང་བཅས་མཚན་ཉིད་འཛིན་པའི་ཡེ་ཤེས་
རབ་འབར་བུ་དང་འདྲ་བ་སྟེ། གཞིར་གནས་ཀྱི་འོད་གསལ་ཆེན་པོ་མ་དང་འདྲ་བ་གཞི་འཛིན་གྱི་འོད་གསལ་ཡེ་ཤེས་རབ་འབར་ཏེ། དེ་ལ་རོལ་པ་
འམ། རེག་པ་སྟེ། བུ་གའི་ནམ་མཁའ་དང་། སྟེང་གི་ནམ་མཁའ་གཉིས་ངོ་བོ་གཅིག་པ་ལྟ་བུ་ཡིན་པའི་ཕྱིར། ཉོན་མོངས་ཟུང་རྔུ་ཐ་དག་དེན་ཅིང་ཡེ་
ཤེས་རང་གསལ་གྱི་དགའ་བ་དང་། དེ་ལས་རྒྱས་པ་མཆོག་དགའ། རབ་ཏུ་རྒྱས་པ་དགའ་བྲལ། མཐར་ཐུག་པ་ལྷན་སྐྱེས་ཀྱི་དགའ་བ་བཞི་ལ་

རིམ་པར་རོལ་ནས། དོན་གྱི་ཡེ་ཤེས་རབ་འབར་གྱི་ཀློང་དུ་སྐྱོལ་དགོས་པར་བསྟན་ཏོ། འདི་ནི་མ་སྐྱེས་སྟོངས་པ༴ སོགས་ཀྱི་སྦས་ཏེ་བསྟན་པའི། རྡོ་རྗེའི་
བཟླས་པ་མཆོག་དང་། དོན་གྱི་ཡེ་ཤེས་རབ་འབར་སྣང་སྟོང་ཟུང་འཇུག་གི་ངོ་བོ་མངོན་ཏེ་མཐར་གི་ གི་བསྐྱེད་པ་ཡང་ཡིན་ནོ། གཉིས་པ་ཉེས་སྣང་
གོང་འཕེལ་ནི། ཉམས་མྱོང་མངོན་གྱུར་གོང་དུ་འཕེལ་བ་དངཿ ཞེས་དང་། ཤེས་ཉམས་ནི་སེམས་ཀྱིས་བཟོས་པའི་བཅོས་མ་གློ་བུར་བ་མི་བརྟན་
པས། སྣང་བའི་ཉེམས་ཀྱིས་ཚད་འཛིན་དགོས་ཏེ། དབྱིངས་ཀྱི་ཆོས་ཉིད་མངོན་སུམ་སྨིན་པ་དངཿ དབུ་མའི་དྭང་མ་ཀ་ཏི་ཤེལ་སྦུག་རྒྱསཿ ཆོས་ཉིད་
ཐིག་ལེ་རབ་ཏུ་སྨིན་པ་དངཿ དོན་དམ་ཐིག་ལེ་བྱང་ཆུབ་སེམས་སུ་སྨིནཿ ལས་རླུང་ཚད་ནི་རྣམ་པར་དག་པ་དངཿ ཡེ་ཤེས་རླུང་ཉིད་དབུ་མིའི་ལམ་ལ་
ཞུགསཿ རིག་པ་སྐུ་དང་ཡེ་ཤེས་སྨིན་པའི་དུསཿ དབུ་མར་ཡེ་ཤེས་དོན་དམ་མངོན་དུ་བྱེདཿ རྒྱ་མཚོ་དང་བས་ནམ་མཁའ་སྔོན་པོ་བཞིནཿ དོན་དམ་

༄༅། །ངོ་བོ་དེ་ལྟར་གཅིག་པ་ཡིནཿ ཞེས་པས། སྟོན་ཀ་རྒྱ་མཚོ་རྙོག་དང་བས། ནམ་མཁའི་ཁ་དོག་ཤིན་དུ་སྔོ་བ་ལྟར། དབྱིངས་
ཡོན་ཏན་མ་འདྲེས་ཡོངས་སྫོགས་ཉིད་ལམ་གནད་བསྟན་པས་སྨིན་ཅིང་། དེའི་རྩལ་གདངས་ཐ་དག་ཀ་ཏི་ཤེལ་སྦུབས་ཀྱི་གཞལ་ཡས་ཁང་སུ་རྒྱས་
པ་ཡིན་ཏེ། དེའི་ཆོས་ཉིད་ཀྱི་ཐིག་ལེ་སྨིན་པས་སྣང་ཉམས་རྒྱས་ཤིང་དཔེ། དོན་དམ་པ་ཐིག་ལེ་ཉག་གཅིག་བྱང་ཆུབ་ཀྱི་སེམས་སྨིན་ཏེ། དེའི་སྟོབས་
ཀྱིས་ལས་རླུང་དག་ཡེ་ཤེས་ཀྱི་རླུང་དབུ་མར་ཚུད་པས། རིག་པ་སྐུ་དང་ཡེ་ཤེས་སུ་སྨིན་ཏེ། དབུ་མར་དོན་དམ་ཡེ་ཤེས་བརྟེན་པ་མངོན་དུ་གྱུར་པར་བྱེད་ཀྱི་
དེ་བས་ན་སྣང་ཉམས་མི་བསླུ་བའི་ཚོད་དུ་ངེས་པ་ཡིན་ནོ་། ཉམས་མྱོང་མངོན་གྱུར་གོང་དུ་འཕེལ་བ་དངཿ ཞེས་པ་ནི། མངོན་སུམ་པ་དེ་ལས་འཕེལ་
ཏེ་ཕྱི་ནང་གི་དབྱིངས་རིག་བསྲེ། སྣང་ཤེས་ཆོས་ཉིད་གཅིག་ཏུ་བསྙིལ་སྟོབས་ཀྱིས། དབྱིངས་རིག་རེས་གསལ། རེས་མི་གསལ་བ་ལྟར་འགྱུར་ཞིང་། 

ཐིག་ལེ་རྣམས་སྲན་མ་ཙམ་དུ་འགྲོ་བ་རབ་ཏུ་གོམས་པའི་ཚད་ནི། དེའི་དུས་ཀྱང་འགོ་འདོན་དུ། དབྱིངས་དུམ་བུ་དང་གྱེན་འགྲེང་ལ་ཐུར་དུ་བལྟ། གྲུ་བཞི་
ལ་གཡས། ཟླུམ་པ་ལ་གཡོན། ཟླ་གམ་ལ་སྟེང་། གྲུ་གསུམ་ལ་ཐུར་དུ་བལྟའོ། དེ་ནས་དབྱིངས་རྩིབ་རྒྱུག་དང་། མདུད་རྩེ་ལྟ་བུ་རེ་ལྡེ་ཙམ་དུ་སྣང་། ཐིག་ལེ་
ཡང་། མེ་ལོང་ཙམ་འཆར། རིག་པ་ཡང་འདབ་ཆགས་འཕུར་སྐྱེན་ཙམ་དུ་བུལ་བཞི་དུས། གོང་དུ་གོམས་པའི་ཚད་དོ། དེ་ནས་དབྱིངས་ཀྱི་ནང་དུ།
དྲ་བ་དྲྭ་ཕྱེད། མིག་མང་རིས། ཉ་མིག་ལྟ་བུ། པདྨ་སྟོང་ལྡན་ལྟ་བུ་སོགས་མངོན་ཅིང་། རེ་ལྡེ་ཙམ་དུ་འཕེལ། ཐིག་ལི་ཡང་ཁམ་ཕོར་ཙམ་གྱི་དབུས་སུ་
འོད་འཚེར་བའི་གཙུག་གཏོར་གྱི་དབྱིབས་སུ་མངོན་པ་ནས་རིགས་ལྔ་སྐུ་རྐྱང་སྣང་བའི་བར་འཕེལ། རིག་པ་ལ་ཡང་ཚིག་མཚམས་སུ་ཐིག་ལེ་བབ། རི་དགས
སྤང་རྩིབ་ལ་རྒྱུག་པ་ཙམ་དུ་བུལ་བ་ནི་མཆོག་ཏུ་གམས་པའི་ཚད་དེ། འདི་ནས་བཟུང་ལྟ་སྟང་བྱས་པས་མཚན་ཡང་འཆར་ཞིང་དབྱིངས་རིག་ཉིན་མཚན་མེད་ 

༄༅། །པར་འགྱུར་རོ། འཆར་སྒོ་དབང་པོའི་བྱེ་བྲག་མཐའ་ཡས་པའིཿ ཞེས་གསུངས་སོ། གསུམ་པ་རིག་པ་ཚད་ཕེབས་ནི། ཇི་
བཞིན་རྒྱས་ཏེ་ཚད་དུ་ཕེབ་པ་དང་། ཞེས་པས། སེམས་འཁྲུལ་བྲལ་ཞིང་རིག་ཐོག་ཏུ་གོམས་ཤུགས་རྒྱས་པ། བྱེ་ཚད་སྲང་ལ་ཕེབ་པ་ལྟར། གཞི་
གནས་རིག་པ་འོད་གསལ་རྡོ་རྗེ་སྙིང་པོར་སླེབ་པ་དང་འདྲ་བར་མངོན་པས། སྣང་ཉམས་ནི། མཆོད་སྟེན་པདྨ་འཁོར་ལའི་རྣམ་པ་དངཿ  གཟུགས་
སྐུ་རིགས་ལྔའི་སྐུ་རྐྱང་རྒྱན་ཅན་སོགསཿ ངེས་མེད་མཐའ་ལས་འདས་པའི་གཟུགས་བརྙན་སྣངཿ གང་ཡང་དབྱིངས་ཀྱི་རང་མདངས་མཁར་སྣང་ངོཿ
ཞེས་པ། དབྱིངས་ཀྱི་སྣང་བ་ཡུལ་གྲུ་ཙམ་ནས་སྣང་བ་ཐམས་ཅད་ལ་ཁྱབ་པའི་བར་ལ་འཕེལ་ཞིང་། གཞལ་ཡས་ཁང་བརྩེགས་དང་། མཆོད་སྟེན་
པདྨ་སྟོང་ལྡན། རིགས་ལྔ་སོགས་ཀྱི་ཕྱག་མཚན་དང་། ཞིང་ཁམས་དང་། སྐྱེད་མོའི་ཚལ་སོགས་མཐའ་ཡས་པར་སྣང་། ཐིག་ལེ་ཡང་། མཁར་གཞོང་

ཙམ་བསེ་ཕུབ་རྩམ་དུ་མངོན་པའི་འོད་ཀྱི་མུ་ཁྲུད་གཞལ་ཡས་ཁང་རྣམ་པར་གྱུར་པའི་ཀློང་དུ་རིགས་ལྔ་གང་རུང་སྐུ་ཡབ་ཡུམ་ཟུང་འབྲེལ་ནས་ལྔ་ལྡན་གྱི་
ཚོམ་བུ་ནམ་མཁའ་གང་བའི་བར་འཕེལ། རིག་པ་ཡང་བུང་བ་བཅུད་ལ་འཁར་བ་ཙམ་ནས་གཡོ་སྒུལ་མེད་པར་དཀྲིག་གེར་སྡོད་པའི་བར་བུལ། ཐིག་
ལེ་ཕྲལ་མོས་གང་ཞིང་དེ་ལ་ཡང་ལྔ་ལྡན་གྱི་ཚོམ་བུའི་བར་དུ་འཕེལ་ལོ། དབྱིངས་ཀྱི་སྣང་བ་ལས་ས་ཆུ་མི་རླུང་གི་སྣང་བ་གང་ཡད་མེད་ཅེང་། 
འོད་གསལ་གྱི་སྣང་བ་རྣམ་པར་དག་པའི་ཞིངས་ཁམས་སུ་མཐོང་ནས། གདོས་བཅས་ནང་འབྱུང་འོད་དུ་དེང་བའི་སྤྱི་བོ་ནས་གྱེན་དུ་ཐིག་ལེ་ཁམས་
ཕོར་བརྩེགས་པ་ལྟ་བུ་དགུ་རེ་སྣང་ཞིང་། རང་ལུས་འོད་དུ་འཁྱིལ་བར་སྣང་། སེམས་རྟོག་ཐམས་ཅད་ཆོས་ཉིད་ཀྱི་དབྱིངས་སུ་ཐིམ་ཅིང་། ཡེ་ཤེས་
ལྔ་ལྡན་ཚད་ལ་ཕེབ་པས། སྐུ་རྣམས་ཀྱི་ཐུགས་ཀ་དང་། རང་གི་སྙིང་ཁ་གཉིས་ཟེར་ཐག་ཞིས་འབྲེལ་ཏེ། མ་བསྒོམ་ཀྱང་ཚད་ལ་ཕེབ་སྟེ། གདོས་

༄༅། །བཅས་ས་རྡོའི་སྣང་བ་ནུབཿ སྒྱུ་ལས་འོད་གསལ་དུ་གྲོལ། སྣང་བ་ཐམས་ཅད་དཔེ་ཆར་ཤར། དཔེ་ཆ་གདམ་ངག་ཏུ་
འགྲོ་བས། ཅི་སྨྲ་ཚད་ཆོས་ཀྱི་ཚིགས་སུ་འབྱུང་། མངོན་ཤེས་དང་། སྫུ་འཕྲུལ་ལ་ཐོག་པ་མེད། ཉི་ཟླའི་སྣང་བ་ནུབ། བར་དོ་ད་ལྟ་ནས་ཆོད། 
ལོངས་སྐུ་ཆེན་པོ་ཇི་བཞིན་པར་རང་སྣང་དུ་མངོན་པ་ཡིན་ནོ། བཞི་པ་ཆོས་ཉིད་ཟད་པ་ནི། ལམ་གྱི་ཡེ་ཤེས་གཞི་ལ་ཐིམ་པའི་དུསཿ ཆོས་ཉིད་
འཕེལ་བ་ཟད་པ་ལྟར་སྣང་ངམཿ  རླུང་མེད་བུམ་ནང་ལམ་མེར་སྡོང་པ་བཞིནཿ  ཞེས་པས། སྣང་ཉམས་ཀྱི་འཕེལ་ལ་ཟློས། སེམས་ཀྱི་འཇུག་
པ་རིག་ཀློང་དུ་ཐིམ། རྣམས་ཀྱི་ལ་མོ་བརྒལ་ཏེ། ནང་གསལ་གཞིའི་ཡེ་ཤེས་རབ་འབར་གྱུར་སྟེ། གཞོན་ནུ་བུམ་སྐུར་སངས་རྒྱས་ཤིང་། ཆོས་
ཐམས་ཅད་ཐད་པར་ཐུག་པ་ཞེས་བྱའོ། བདག་འཛིན་རང་གྲོལ་ཀློང་དུ་འཕོ་བ་ཡིཿ རང་གདངས་དབྱིངས་ཀྱི་རྒྱན་གྱི་དཀྱིལ་འཁོར་ལཿ རང་རིག་

འཇུག་པ་གཅིག་པའི་འཕོ་བ་ཡིཿ ངོ་བོ་གཉིས་མེད་ཐིག་ལེ་ཆེན་པོར་འཁྱིལཿ འཕོ་བྱའི་ཡུལ་དང་འཕོ་བྱེད་གཉིས་མེད་འདྲེསཿ  ཆོས་ཀྱི་དབྱིངས་
པ་མ་གགགས་དོན་གྱི་ལྷཿ ཆོས་ཉིད་མངོན་སུམ་ངོ་བོ་རྣམ་པར་འདྲེསཿ དབྱེར་མེད་བདེ་ཀློང་ཡི་འཁྱིལ་མཉམ་ཉིད་ཀྱིཿ ཀློང་ལས་ལོགས་སུ་
འདའ་བར་མ་ནུས་ནཿ སྣང་ཤེས་ཆོས་ཉིད་རོལ་པའི་གནད་ཡིན་ནམཿ ཞེས། བདག་འཛིན་རང་གྲོལ་དུ་ཐིམ། གདོས་ཕུང་འོད་དུ་དེང་བའི་སྐབས་
སུ་འཇའ་ལུས་འཕོ་སྐུར་བསྒྲུབ་ན། ཆོས་ཉིད་ཐམས་ཅད་དབྱིངས་རིག་དབྱེར་མེད་དུ་འདྲེས་པར། ལུས་འོད་དུ་འཁྱིལ་བའི་འཕོ་བྱ་དེ་ཉིད་ལ་གཏད་
པས་འཕོ་བྱེད་རིག་པ་དང་འཇུགས་པ་གཅིག་ཏུ་གྱུར་སྟེ། ལྷུན་གྲུབ་ཐིག་ལེ་ཆེན་པོར་འཁྱིལ་པས། རྡོ་རྗེ་ལྟ་བུའི་འོད་སྐུར་ལྡང་ནས་འཁོར་བ་ཇི་སྲིད་
ཀྱི་བར་དུ་དོན་མཛོད་པ། ཨོ་རྒྱན་ཆེན་པོ་བཱི་མ་ལ། བོད་དུ། ལྡང་མ་བ་དང་། ལྕེ་བཙུན་སེངྒེ་དབང་ཕྱུག་ལྟ་བུའོ། གསུམ་པ་རྒྱབ་ཆོས་ཀྱི་མན་ངག་ལ། 

༄༅། །གཟེར་བསྟན་པ། ཉམས་ལེན་གྱི་འགགས་སྡོམ་པ། དབང་འབྲིང་དང་དབང་ཐའི་གྲོལ་ཚུལ་བསྡུས་ཏེ་བསྟན་
པའོ། དང་པོ་གཟིར་བསྟན་པ་ནི། ཀློང་གསལ་ལས། མཐའ་རྟེན་མན་ངག་རྣམ་པ་བཞི། གོང་མའི་རྒྱབ་ཏུ་མེད་ཐབས་མེད། ཅེས་པས།
ལུས་བཞུགས་སྟངས་གསུམ། མིག་གཟིགས་སྟངས་གསུམ་ཡིད་དབྱིངས་རིག་བསྲེབ་ལས་མི་འགུལ་བ་སྣང་བཞི་མཐར་ཕྱིན་པའི་ལམ་གྱི་
གཟེར་རོ། རྐྱེན་ཐམས་ཅད་གྲོགས་སུ་ཤར་ན་ཕྱི་སྣང་བ་སྡོད། འཁྲུལ་པའི་བྱ་བ་མེད་ན་ནང་སྒྱུ་ལུས་སྡོད། རྣམ་རྟོག་རང་ག་མ་སྐྱེ་མི་སྲིད་དུས་
གསང་བ་རླུང་སེམས་སྡོད་དེ་ལམ་གྱི་རྟག་ཚད་ཀྱི་གཟེར་རོ། གཞན་ཡང་རབ་རྨི་ལམ་དབྱིངས་སུ་ཐིམ། འབྲིང་འོད་གསལ་ངང་དུ་འཆར་ཐ་མས་
ངོ་ཤེས་པའི་རྟོགས་པའི་ཚད་བཟུང་བ་དང་། ལུས་འདུག་སྟངས་ཁོ་ན། ངག་སྨྲ་བ་ཉུང་། སེམས་རང་གྲོལ་དུ་འཆར་ན་ཆོས་ཉིད་མངོན་སུམ་ལུས་

རྒྱན་མི་འདོད། ངག་གང་དྲན་ཐད་ཀ་ལས་གཏད་བཟུང་མེད། སེམས་དྲན་མེད་རྟོག་བྲལ་དུ་གནས་ན་ཉམས་གོང་འཕེལ། ལུས་ཐོག་རེག་བྲལ། 
ངག་ཆོས་ཀྱི་ཚིག་ཏུ་འགྱུར། སེམས་བག་ཆགས་དང་བྲལ་ན་རིག་པ་ཚད་ཕེབས། ལུས་འཇིགས་སྐྲག་མེད། ངག་ངོས་བཟུང་མེད། སེམས་ཆོས་
ཉིད་དུ་ཡལ་ན་ཆོས་ཉིད་ཟད་པའི་རྟགས་སུ་བསྟན་པའོ། སྣང་བ་ལ་རང་དབང་ཐོབ་པས་འཁྲུལ་རྐྱེན་ཞིངས་ཁམས་གྲོལ། སྒྱུ་ལུས་ལ་རང་
དབང་ཐོབ་པས་འོད་གསལ་དུ་དངེས། རླུང་སེམས་ལ་རང་དབང་ཐོབ་པས་འཁྲུལ་རྟོག་འགག་པ་ནི་འབྲུའི་གཟེར་རོ། སངས་རྒྱས་ཐོབ་པ་དང་
མི་ཐོབ་པའི་རེ་དོགས་གཉིས་མེད། འཁོར་བར་ཐར་ལྷུང་གི་རེ་དོགས་གཉིས་མེད་ན། རང་གྲོལ་ཆེན་པོ་མངོན་དུ་གྱུར་པའི་ཚད་ཀྱི་གཟེར་རོ། དེ་དག་
ནི་དབང་རབ་ཀྱི་གྲོལ་ཚུལ་ཡང་ཡིན་ནོ། གཉིས་པ་ཉམས་ལེན་གྱི་འགགས་སྡམ་པ་ནི། དུས་བཞི་ཆོས་ཉིད་འཁར་ལོ་བསྒྱུར་བཏུབ་དགོས་ཏེ། 

༄༅། །ལམ་རྟགས་མ་སྫོགས་བར་དུ་བརྩོན་འགྲུས་ཀྱིསཿ དལ་བུར་མ་ཡེངས་འཁྲུ་འཁོར་གནད་ཀྱིས་ཆིངསཿ ལྷོད་མེད་བརྩོན་
པའི་སྐུམ་གནད་ཆིངས་ཀྱིསཿ དུག་ལྔ་ཆོས་ཉིད་ཀློང་དུ་བསྒོམ་པའི་ཚེཿ ཆོས་ཉིད་ཡེ་ཤེས་ཆེན་པོའི་ཀློང་ཡངས་དེརཿ མི་འདའ་རྡོ་རྗེའི་དམ་ཚིག་
ཡོངས་སུ་བཟུངསཿ ཞེས་གདམས་པ་སྟེ། ཉི་མཚན་ཐུན་བཞིར་བཅད་ནས་སྒོམ་སྟེ། ཀློང་གསལ་ལས། དགེ་སྦྱོར་སྲང་དུ་གཞུགས་པའི་ཕྱིར། 
ཐུན་བཞིའི་རྣ་འབྱོར་ཉིད་ལ་བསླག ཅེས་པས་སོ། དགོས་པ་གང་ཞེ་ན། ཐེག་མཆོག་ཡེ་ཤེས་རབ་འབར་ཀྱིཿ བསྐྱེད་སྫོགས་ཟུང་འཇུག་ཡེ་ཤེས་
བཅུདཿ དུས་སུ་ཇི་ལྟར་བླང་བའི་ཐབསཿ ཐུན་བཞིའི་ཚུལ་གྱིས་མངོན་བྱེད་ཅིངཿ དུས་དང་མཐུན་པའི་འབྲས་བུ་ནིཿ  རྟེན་ཅིང་འབྲེལ་
འབྱུང་ཟབ་མོའི་ལམཿ དཔེར་ན་དུས་ཀྱི་རྩི་ཐོག་བཞིནཿ དབྱར་གྱི་ཆུ་དང་དགུན་གྱི་གངསཿ རང་རང་དུས་ཀྱི་བྱེད་མས་བཞིནཿ ཞག་གཅིག་

དུས་བཞིའི་རྣལ་འབྱོར་གྱིཿ བསྐྱེད་རིམ་ཞི་རྒྱས་དབང་དྲག་དང་། སྫོགས་རིམ་ཆོས་ཉིད་འཁོར་ལོའི་བཅུདཿ ཡེ་ཤེས་བདུད་རྩིའི་འཚོ་བ་བྱཿ ཞེས།
བསྐྱེད་སྫོགས་ཟུང་འཇུག་ཏུ་བསྒོམ་ན། དགུན་གྱི་གངས་དཔེ་དབྱར་གྱི་ཆུ་བོ་སྐྱེད། དཔེ་རྩི་ཐོག་ཐམས་ཅད་སྨིན་པ་ལྟར། ལམ་རེ་རེས་བྱེད་ལས་རེ་རེ་
བསྐྱེད་ཅིང་། ཕན་ཚུན་རྟེན་འབྲེལ་ཅན་དུ་གྱུར་པ་ལས། ཁྲེག་ཆོད་ཐོད་རྒལ་ཟུང་དུ་འཇུག་པ་ལ་ལམ་གཞན་དག་མེད་ན་མི་རུང་བ་མ་ཡིན་ཡང་། 
ཁྱད་པར་གནད་སྔར་བསྟན་ཟིན་པ་ལྟ་བུར་ཡོད་པས་སོ། བསྐྱེད་རིམ་དུས་བཞིར་ཐུན་ཀྱི་བཞི་ཆ་བསྒོམ་ཚུལ། ནམ་ལང་ཞི་བའི་དུས་ཀྱི་ཆཿ ཐོ་རང་
ཉི་མ་དྲོས་ཀྱི་བར། ཞི་བའི་ལས་ཀྱི་ཕྲིན་ལས་ཀྱིཿ ལྷ་བསྐྱེད་སྔགས་བཟླས་ཏིང་འཛིན་སྤྲོཿ འཇིགས་བརྒྱད་ལ་སོགས་གང་ལ་བསྔགསཿ དྲོས་
ནས་བཟུང་སྟེ་གོང་མོའི་བརཿ  རྒྱས་པའི་ལས་ཀྱི་ཕྲིན་ལས་ཀྱིཿ ལྷ་བསྐྱེད་སྔགས་བཟླས་ཏིང་འཛིན་སྤྲོཿ འབྱོར་པ་དྲུག་སོགས་གང་ལ་བསྔགསཿ 

༄༅། །དགོང་མོ་དབང་གི་དུས་དག་ཏུཿ དབང་གིས་ལས་ཀྱི་ཕྲིན་ལས་ཀྱིཿ ལྷ་བསྐྱེད་སྔགས་བཟླས་ཏིང་འཛིན་སྤྲོཿ མོས་པ་
རྣམ་བཞི་གང་ལ་བསྔགསཿ སྲོད་ནི་དྲག་པོའི་དུས་དག་ཏུཿ དྲག་པོའི་ལས་ཀྱི་ཕྲིན་ལས་ཀྱིཿ ལྷ་བསྐྱེད་སྔགས་བཟླས་ཏིང་འཛིན་སྤྲོཿ བར་ཆད་དགྲ་
བགེགས་གང་ལ་བསྔགསཿ རྩ་སྔགས་ཤམ་གྱི་ཁ་བསྒྱུར་ནི། ཤིནྟཾ་ཀུ་རུ་ཡེ་སྭ་ཧཱཿ  པུཥྚིཾ་ཀུ་རུ་ཡེ་སྭ་ཧཱཿ ཝ་ཤཾ་ཀུ་རུ་ཡེ་སྭ་ཧཱ༔ དགྲ་བགེགས་
རུ་ཏྲ་གནོད་བྱེད་ཐམས་ཅད་མཱ་ར་ཡ་ཕཊཿ དུས་ཀྱིས་ལས་བཞིའི་ནས་པ་བསྐྱེདཿ སྔགས་ཀྱིས་ལས་བཞིའི་རྣོ་སོ་འདེགསཿ ནུས་པས་ལས་བཞིའི་
ཁ་བསྒྱུར་བའིཿ ཕྲིན་ལས་རྣོ་བའི་ངར་ཡིན་ནོཿ ཞེས་པ་ལྟར་བྱའོ། དེ་ནས་ཁྱད་པར་བ་ཐོ་རིང་ལ་གཏུམ་མོ་དང་། ཐིག་ལེ་འབར་འཛག་སྒོམ། ཉིན་པར་
ཐམས་ཅད་གསང་ཆེན་ཡེ་ཤེས་ཀྱི་ལམ་མཆོག་བླ་ན་མེད་པ་འོད་གསལ་རྡོ་རྗེ་སྙིང་པོའི་ལམ་གྱི་གསན་སུ་གསལ་བ་མངོན་སུམ་ཡེ་ཤེས་ཀྱི་དོན་ལ་

སྤྱོདཿ སྐབས་སུ་ལུས་སྒྱུ་མ། ངག་བྲག་ཆ། རྐྱེན་གཟུགས་བརྙན་ལ་བློ་སྦྱང་ངོཿ སྲོད་ཀྱི་དུས་སྤྲུལ་ལྐུ་དྲང་སྲོང་ཙོག་པུའི་མཐེབ་མཛུབ་ཀྱི་རྩོལ་
བས་རྒྱ་མཚོའི་དཀར་པོ་ལོ་དལ་བུར་ཁྲད་ཅིང་སྦྱང་བས་རང་བཞིན་གྱི་དབྱིངས་སྣང་འབྱུང་བས་སྣང་སྟོང་རང་གྲོལ་རོལ་པ་ཆེན་པོར་གཉིས་མེད་ཡེ་ཤེས་
ཀྱི་དོན་ལ་བལྟས་པསཿ རྨག་གི་རྐྱེན་གྱིས་ཐིག་ལེ་ཕྲ་མོ་དང་ལུ་གུ་རྒྱུད་འཆར་བ་ཁྲིད་ཅིང་སྒོམཿ ཤེས་ཉམས་བཅུ་ཡང་འབྱུང་ངོ། མཚན་གུང་
གླང་ཆེན་འདུག་སྟངས་ཀྱིས་དབུགས་ཀྱི་རྒྱུ་བ་ཚར་བྱུང་བ་ཨོཾ། གནས་ས་ཨཱཿ འབྱིན་པ་ཧཱུཾ་ལ་རིག་པ་གཏད་པ་ཐུན་རིང་ཐུང་ལོང་ཁྱབ་བྱ་སྟེཿ
དཔེ་དབུགས་ཀྱི་རྒྱུབ་སྔགས་སུ་འགྱུརཿ  རྨི་ལམ་ལམ་ཁྱེར་གྱི་གནད་དུ་མགྲིན་པའི་རྩ་འཁོར་དབུས་སུ་པདྨ་འདབ་བཞིའི་སྟེང་དུ་ཨོཾ་ཧཱུཾ་ཏྲཾ་ཧྲཱིཿ 
ཨཱཿ གནས་པར་བསམ་ལ་རེ་རེ་ནས་སེམས་གཏད་ལཿ གཞིའི་འོད་གསལ་ལ་བསྟིམ་པར་བྱ་བ་ནིཿ  སྙིང་ཁར་སྟོང་གསལ་འདུས་མ་བྱས་

༄༅། །པའི་ངོ་བོ་ཐིག་ལེག་ནས་བཞིན་གསལ་གདབ་སྟེཿ དབུས་སུ་ལམ་སྒྲུབ་པའི་ངོ་བོ་ཧཱུཾ་དམར་དང་ཧྲཱིཿམཐིང་གསལཿ
དེ་གཉིས་དབྱེར་མེད་དུ་ཨཱཿརུ་གྱུར་པ་ལ་གཏད་དེ་གཉིད་དུ་བཏང་བས་སྣང་བ་འོད་ཀྱི་རྣམ་པར་ཤར་བས་ཕྱི་ནང་མི་སྒྲིབ་པར་མཐོང་བའི་ཉམས་ཀྱི་
འོད་གས་དང་། དཔེ་དྲང་པའི་སྤྱི་བོ་ནས་མར་ཉི་མ་ཤར་བ་ལྟ་བུའི་འོད་ཀྱིས་ཁྱབ་པའི་དཔེ་ཡི་འོད་གསལ། དཔེ་དྲངས་པའི་གཞིའི་འོད་གསལ་
སྨྲ་བརྗོད་བྲལ་བ་ངོས་ཟིན་ཏེ་འཁོར་ཡུག་རོལ་ཆེན་པོར་འགྱུར་རོ། དེ་དག་གེགས་སེལ་དུ། འཇམ་རླུང་འཛིན་། རོ་འདོན་བྱ། སྤྲུག་བསིག་བྱ།
འབེབ་ཆུབ་རྒྱབཿ དཔེ་བྱེིང་རྨུག་བརྒྱོག་འཐིབ་བག་ཉལ་གྱི་རྣམ་པ་བྱང་ནས། རིག་པའི་ཡོན་ཏན་སོར་ཆུད་དེ་གསལ་ལ་མི་རྟོག་པར་ཉིན་མཚོན་
འཁོར་ཡུག་ཏུ་འབྱུང་སྟེ་བརྟེན་པར་འགྱུར་རོཿ གསུམ་པ་དབང་འབྲིང་དང་དབང་ཐའི་གྲོལ་ཚུལ་བསྟན་པ་ལ། དབང་འབྲིང་གྲོལ་ཚུལ་དང་།

དབང་ཐའི་གྲོལ་ཚུལ་གཉིས་ལས། དང་པོ་དབང་འབྲིང་གི་གྲོལ་ཚུལ་ནི། འབྱུང་བ་ལྔའི་ཐིམ་རིམ་སྫོགས་ཏེ་སྣང་མཆེད་ཐོབ་པ་གསུམ་དང་། 
རྣམ་ཤེས་ནམ་མཁའ་ལ་ཐིམ། ནམ་མཁའ་འོད་གསལ་ལ་ཐིམ་དུས་གཞིའི་འོད་གསལ་འཆར་བ་ནི་གྲོལ་བའི་དུས་ཏེ། དེར་བརྟེན་པའི་
གྲོལ་ཚུལ་དབང་པོ་འབྲིང་གི་ཡང་རབ་བམ་དབང་རབ་ཀྱི་ཐ་མ་ནི། དཔེ་བུམ་པ་ཆག་པ་ལྟ་བུ་སྟེ། ལམ་དུས་ཀྱི་འོད་གསལ་ལ་གོམས་པས། 
གཞིའི་འོད་གསལ་སྔར་འདྲིས་ཀྱི་ཁྱིམ་དུ་སླེབ་པའམ། མ་པང་དུ་བུ་ཞུགས་པ་ལྟར་སོམ་ཉི་བྲལ་བར་གནས་ཏེ། ཆུ་སྣ་རྒྱ་མཚོར་འདྲེས་
པ་བཞིན་བསམ་སྟན་གྱི་ཞག་ལ་གནས་ཏེ་ཆོས་ཀྱི་སྐུར་འཚངས་རྒྱ་ལ། ནམ་མཁའ་དྭང་བ་དང་སྒྲ་དང་འོད་དང་ཟེར་དང་བཅས་ཏེ་ཆོས་
སྐུའི་གདུང་ཕེབས་སོ། ཡང་འོད་ཟེར་དཀར་མར་མིག་ལ་འབྲེལ་བའི་ཚུལ་དུ་འབྱུང་བ་རིག་གདངས་སུ་ཤེས་ཏེ་ཡར་གྱི་ཟང་ཐལ་དུ་གྲོལ་བ་

༄༅། །ཡང་བསྟན་ཏོ། དེ་ལ་མ་གྲོལ་ན་དབང་འབྲིང་གི་རབ་ཆོས་ཉིད་བར་དོའི་ལྷུན་གྲུབ་ཀྱི་འཇའ་འོད་སྐུ་ངང་སྒྲ་གདངས་
སད་ཚེ། དེ་དག་དང་རང་གི་སྙིང་ཁའི་ཟེར་ཐག་འབྲེལ་བས་རིག་པ་འོད་ལ་འཇུག འོད་རང་སྣང་དུ་ཐག་ཆོད་དེ་གནས་པ་འཇུག་པ་ཤེས་པའི་
གནད། འོད་ཀྱི་ལུས་རང་སྣང་ཡིན་པར་ཤེས་པ་གྲོལ་བ་ལས་ཀྱི་གནད། དེ་ལྟར་ཤེས་ཤིང་། ཤེས་ཐོག་ཏུ་བསམ་སྟན་གྱི་ཞག་ལ་བཞག་པ་
མཐར་ཕྱིན་ངོ་ཤེས་པའི་གནད་གསུམ་དེ་ལྡན་པས། བཞག་ཐོག་ཏུ་གཞིའི་ཡེ་ཤེས་ལ་ཐིམ་ཞིང་ལོངས་སྐུར་ལྡང་སྟེ་ཀ་དག་གི་ཀློང་དུ་གྲོལ་བའོ། 
དེར་མ་གྲོལ་ན། དབང་འབྲིང་གི་འབྲིང་། འོད་ལྔའི་སྣམ་བུ་ལ་ཐིག་ལེས་བརྒྱན་པ། དཀར་སེར་དམར་མཐིང་བརྩེགས་པ་སྙིང་ཁ་དང་འབྲེལ་བ་
ཡེ་ཤེས་བཞི་སྦྱོར་གྱི་སྣང་བ་ལ་སྔར་ལྟར་གནད་གསུམ་གྱིས་གྲོལ་བར་འགྱུར་རོ། དེར་མ་གྲོལ་ན་དབང་པོ་འབྲིང་གི་ཐ་མ་ལ། ཡེ་ཤེས་ལྷུན་གྲུབ་

རིན་ཆེན་ལ་ཐིམ་པ་ནི། ཡེ་ཤེས་བཞི་སྦྱོར་གྱི་སྣང་བ་རང་ལ་ཐིམ་པའི་སྐད་གཅིག་གི་མ་ལ་ནམ་མཁའ་གཡའ་དག་པ་སྟ་བུ་ལ་འོད་ལྔའི་མུ་ཁྱུད་
ཀྱིས་ཁྱབ་པར། གོང་དུ་ཆོས་སྐུའི་སྣང་བ་མཚོན་པར་ཀུན་བཟང་ཡབ་ཡུམ། ཐད་ཀར་ལོངས་སྐུ་རིགས་ལྔ། ལ་རིགས་དྲུག་
གི་འཁྲུལ་སྣང་ཤར་བས་ལྷུན་གྲུབ་རིན་པོ་ཆེའི་སྣང་བ་ཞེས། སྒོ་བརྒྱད་དུ་ཤར་བ་ལ། སྔར་གྱི་གནད་གསུམ་གྱིས། མ་དག་འཁོར་བའི་སྒོ་དག་
པ་ཡེ་ཤེས་ཀྱི་ངོ་བོར་གྱུར། མངོན་པར་ཤེས་པ་དྲུག་ཕྲག་དྲུག་རྗེས་དྲན་དྲུག་སྐྱེས་ཏེ། མི་བརྗེད་པའི་གཟུངས། རྒྱུན་གྱི་ཏིང་ངེ་འཛིན་སོགས་རྒྱལ་
བའི་ཡོན་ཏན་ཐ་དག་མངོན་ནས་ལོངས་སྐུར་གྲུབ་པའོ། དེ་དག་ལ་ལོངས་སྐུའི་གདུང་ཕེབ་པར་འགྱུར། གཉིས་པ་དབང་ཐའི་གྲོལ་ཚུལ་ནི། 
ད་ལྟའི་ཉམས་ལེན་ཚད་དུ་མ་ཕྱིན་པས་སྲིད་པའི་བར་དོ་རྨི་ལམ་བཞིན་ཤར་དུས་རང་ལ་བརྟགས་པས་ཤི་བ་ཤེ་སེ་མ་ཐག་ཏུ་བར་དོའི་ལས་ཟད་དེ་

༄༅། །རྨི་ལམ་སད་པ་ལྟར། མངོན་སུམ་གྱི་སྣང་བ་མཐོང་བ་ལ་ཡིད་ཆེས་ཐོབ་པས་ཆོས་ཉིད་རང་བཞིན་གྱི་བདེན་པའི་བྱིན་རླབས་
ཀྱིས་དུས་གསུམ་གནད་ཀྱི་གདམ་ངག་མི་འགྱུར་བ་གསེར་གྱི་ཐུར་མ་དྲན་མ་ཐག་ཏུ་ཡེ་ཤེས་ཀྱི་སྐུར་ལྡང་ནས་རང་བཞིན་སྤྲུལ་པའམ་དབུགས་ཆེན་
འབྱིན་པའི་ཞིངས་ཁམས་སུ་བསྫུས་ཏེ་སྐྱེས་ནས། ས་བཅུའི་བྱང་སེམས་དང་སྐལ་བ་མཉམ་པར་རིགས་ཀྱི་སྟན་པ་ལ་ཆོས་ཐོབ་སྟེ། ཉོན་སྒྲིབ་
བྲལ། མདུན་ཀྱི་ནམ་མཁར་མི་མཇེད་བརྩེགས་པ་ན། ཁྲོ་བོའི་ཞིངས་ཁམས་ཨ་ལ་ལ་ཞེས་སྒྲོགས་པ་མཐོང་སྟེ་ཤེས་སྒྲིབ་སྦྱང་སྟེ་ཞིང་ཁམས་དེ་
ཉིད་ཀྱི་ལོ་ལྔ་བརྒྱ་ནས་བར་དོ་མེད་པར་འཚངས་རྒྱའོ། འདིའི་རྟགས་སུ་འཇའ་འོད་སྤྲིན་ཁ་དོག་ལྔ་པ་དང་། ཉུང་འབྲུ་ལྟ་བུའི་རིང་བསྲེལ་ཕེབ་པ་ཡིན་
ནོ༑ ཨ་ཏི་བཀོད་པ་ཆེན་པོ་ལས། དེ་ནི་དབུགས་ཕྱུང་སྐྱེ་བ་གཅིག་སྟེ། ལྔ་བརྒྱ་ག་ནས་ངེས་པའི་སར་གྲོལ་ལོ། ཞེས་གསུངས་སོ། གསུམ་པ་

འབྲས་བུ་མངོན་དུ་བྱ་བའི་ཚུལ་ལ། ས་ལམ་འགྲོད་ཚུལ། འབྲས་བུའི་ངོ་བོ་གཉིས་ལས། དང་པོ་ས་ལམ་གྱི་བགྲོད་ཚུལ་ནི། སྤྱི་ལྟར་རླུང་ཐིག་ལེ་
ཉམས་ལེན་ཀྱི་སྐབས་དང་། བྱེ་བྲག་ཏུ་སྣང་བཞིའི་མཐར་དབྱུང་ཚུལ་གྱིས་སྔར་བསྟན་ཟིན་ཏོ། གཉིས་པ་འབྲུས་བུའི་ངོ་བོ་ནི། ཆེད་དུ་གཉེར་བ་
ཐོབ་པ་སྟེ། དེ་ལ་རྟེན་སྐུ་དང་། བརྟེན་པ་ཡེ་ཤེས། མཛད་པའི་ཕྲིན་ལས་གསུམ་ལས། དང་པོ་རྟེན་སྐུ་ནི། ཆོས་ཉིད་ཀ་དག་འཕོ་འགྱུར་བྲལ་བའི་
དག་པ་གཉིས་ལྡན་ནི་མི་འགྱུར་རྡོ་རྗེའི་སྐུ། དེ་ལ་སྟོབས་སོགས་ཟག་མེད་ཆོས་སྡེ་ཚན་ནི་ཉི་ཤུ་རྩ་ལྔ་ལ་དབང་འབྱོར་བའི་མཁྱེན་པ་གཉིས་ཀྱི་རྟོག་ཆོས་
ཡོན་ཏན་མ་ལུས་པའི་གཞི་ནི་མངོན་པར་བྱང་ཆུབ་པའི་སྐུ། སྤྲོས་པའི་མཐའ་ཡས་མ་གོས་པའི་ཕྲ་བའི་ཡེ་ཤེས་དང་རོ་གཅིག་པ། ཕྱིར་གསལ་ཀྱི་
སྐུའི་མཆེད་པའི་སྙིང་པོར་གྱུར་པ་ཐིམ་ལ་མ་རྨུགས་པ་ཡུལ་དང་ཡུལ་ཅན་གྱི་འཛིན་པ་དང་བྲལ་བ་ཞི་བ་ཆོས་སྐུ་སྟེ་གསུམ་པོ་རོ་གཅིག་པ་རང་དོན་གྱི་

༄༅། །མཐར་ཕྱིན་ཅིང་རྟོག་པ་བདག་གི་དཔལ་ལ་དབང་འབྱོར་བའོ། ཆེས་ཕྲ་བའི་ཡེ་ཤེས་ཕྱིར་གསལ་དུ་མཚན་དཔེ་རྒྱ་མཚོའི་
བདག་ཉིད་ལོངས་སྐུ་ཆེན་པོ། ཉིད་ལས་མི་གཞན་པའི་ཕུང་པོ་ལས་བསྡུས་ཀྱི་ཆོས་རིག་རྩལ་ལྷུན་གྲུབ་ཀྱི་བདག་ཉིད་དུ་སྣང་བའི་འཁོར་དང་། 
གོ་ཕྱེབ་རྒྱུད་མས་སྦྱང་གི་ལམ་སྟེགས་ཀྱི་ཐེག་པའི་སངས་རྒྱས་རྣམས་དང་བཅས་ཐབས་གཅིག་ཏུ་རྟག་རྒྱུན་གྱི་ངེས་པ་ལྔ་དང་ལྡན་པའི་སྣང་བ་ནི། 
སངས་རྒྱས་ཉིད་ལས་གཞན་པའི་སྤྱོན་ཡུལ་དུ་མ་གྱུར་ཏེ། དེའི་རྩལ་ས་བཅུའི་རྒྱུན་མཐའི་བྱངས་སེམས་ཀྱི་སྣང་བས་སྤྱོད་པ། རིག་ལྔའི་ཞིང་གི་
འོད་ཟེར་ཆེན་པོའི་དབང་གི་ཕྲིན་ལས་ཀྱིས་འདུལ་བ་པོ་ཕྱེད་སྤྲུལ་ཀྱི་ལོངས་སྐུ་དང་། ཐེག་པ་འདིར་དབུགས་ཆེན་འབྱིན་པའི་ཞིངས་ཁམས་ལྔར་
བསྟན་པ་དེ་ཉིད་དོ། དེ་ལས་སྣང་བ་ཤིན་ཏུ་མཆེད་པའི་སྤྲུལ་པའི་སྐུ་ནི། སྐྱེ་འགགས་ཀྱི་གདུལ་བྱ་རྣམས་ལ། མཆོག་གི་སྤྲུལ་ལྐུ་མཛད་པ་བཅུ་

གཉིས་སྟོན་པ་པོ་དང་། རིག་པའི་སྐྱེས་བུ་ཐུབ་པ་དྲུག་སོགས་སྣང་ནས་འདུལ་བ་རྣམ་བཞིའི་ཕྲིན་ལས་མཛད་ཅིང་། སྐྱེ་བ་སྤྲུལ་པའི་སྐུ། བེ་མ་ཤེས་ཀྱི་
རྣམ་པ་སྣ་ཚོག་པར་སྤྲུལ་ནས་དངོས་སུ་ཉམས་ཐག་པའི་གདུལ་བྱ་ལ་ཕན་གདགས་པ་དང་། བཟོད་སྤྲུལ་ལྐུ་རིག་སུ་བྲིས་པ། འབུར་དུ་འདོད་པ། 
ལུགས་སུ་བླུགས་པ་སོགས་སུ་སྣང་བས་སེམས་ཅན་གྱི་ཁམས་ལ་རྟག་ན་དུ་དོན་མཛད་པ་གཉིས་ནི་ཐབས་ཤེས་གཞན་གྱི་དཔལ་ལ་དབང་འབྱོར་
བའོ། གཉིས་པ་བརྟེན་པ་ཡེ་ཤེས་ནི། ཀུན་གཞི་དབྱིངས་སུ་ནུབ་པ་མེ་ལོང་ལྟ་བུའི་ཡེ་ཤེས། ཡིད་རྣམ་དབྱིངས་སུ་ནུབ་པ་མཉམ་ཉིད་ཡེ་ཤེས།
ཉོན་ཡིད་དབྱིངས་སུ་ནུབ་པ་སོར་རྟོགས་ཡེ་ཤེས། སྒོ་ལྔའི་རྣམས་ཤེས་དབྱིངས་སུ་ནུབ་པ་གྱ་གྲུབ་ཡེ་ཤེས། ཀུན་གཞི་འབྱེད་པ་མེད་པ་དོན་གྱི་ཆ་
ཆོས་དབྱིངས་ཡེ་ཤེས་ཏེ་ལྔ་ཡི་བདག་ཉིད་ཅན་ལ། དེ་ཡང་གདུལ་བྱ་ཡུལ་ལ་འཇུག་པའི་སྒོ་ནས་བསྡུ་ན། ཆོས་དབྱིངས་མཉམ་ཉིད་གཉིས་ཇི་ལྟ་

༄༅། །མཁྱེན་པ། གཞན་གསུམ་པོ་ཇི་སྙེད་མཁྱེན་པ་གཉིས་དེ་ཡང་ངོ་བོས་བསྡུ་ན། ཐུགས་རྗེ་ཆེན་པོ་ཀུན་ཁྱབ་རང་བྱུང་
རིག་པའི་ཡེ་ཤེས་དིད་དེ། ཐམས་ཅད་ལྡོག་ཆ་དབྱེ་སྟེ་བཞག་པ་ལས་བྱུང་ངོ། གསུམ་པ་མཛད་པ་ཕྲིན་ལས་ན། རྩ་རྒྱུད་ལས། དེ་ནས་ཉི་ཟླིའི་ཟེར་
བཞིན་དུཿ འཕྲོས་པའི་ཕྲེང་བ་རེ་རེ་ཙམཿ མཐའ་ནས་མཐའ་རུ་འབྱུང་བར་འགྱུརཿ ཞེས་པ། རྟག་རྒྱུན་དུ་སྐྱེ་གནས་སྡུད་པའི་ཕྲིན་ལས། རང་བཞིན་
ཤུགས་ཀྱིས་ཆོས་ཉིད་སྐྱེ་མེད་དུ་གཟུད་པའི་ཕྲིན་ལས། ཡུལ་དང་ཕྲད་པས་དུས་ལས་མི་ཡོལ་བའི་ཕྲིན་ལས། བསྐུལ་ཞིང་གསོལ་བ་བཏབ་པ་ལ་
ཚིམ་པར་བྱིན་བརླབས་པའི་ཕྲིན་ལས་མངའ་བས། སངས་རྒྱས་མྱ་ངེན་ཡོངས་འདའ། ཆོས་ཀྱང་ནུབ་པར་མི་འགྱུར་རོ། ཞེས་བསྟན་པའི་དོན་
མ་འགགས་པ་ནི་བསམ། གྱིས་གདུལ་བྱ་ལ་ཟད་ཀྱི་བར་རོ། ༈ སླར་སྨྲས་པ། ཟབ་ཅིང་རྒྱ་ཆེའི་ཆོས་ཚུལ་རྒྱ་མཚོ་ལ། གཏིང་དཔག་རྡུལ་ཕྲན་ཕྱེ་བར་མ་

ནུས་ཀྱང་། དཔལ་ལྡན་བླ་མའི་དེད་དཔོན་གྱུར་ཆས་པས། ཕ་རོལ་མཐའ་ཡི་ལྟད་མོར་ལོས་ཀྱང་ཆས། གདོད་མའི་མགོན་པོ་མཛུབ་ཚུགས་སྟོན་ནུས་
པའི། འཕྲུལ་ཐབས་སྫོགས་སངས་རྒྱས་ཀྱིས་ཡང་མཁྱེན་པའི། ནོར་བུ་རིན་ཆེན་བརྒྱུད་པའི་བསྒྲོམ་བརྒྱུད་དེ། དགོས་འདོད་སྐལ་བ་ལྡན་ལ་འཚེངས་བྱས་
མདོ། སྐལ་དམན་བདག་འདྲ་བླ་མིའི་ཐུགས་རྗེའི་ཉིས། བློ་མུན་འཐིབ་པོ་གཏིང་ནས་སྐྲོད་པ་དེའི། བཀའ་དྲིན་མ་བསྐྱངས་སྲིད་འདིར་ཅི་མ་འཁྱམས།
སྐྱོབས་ཤིག་བླ་མ་སངས་རྒྱས་རློན་པ་རྗེ། རང་མཐོང་ཆེ་བའི་རྙོག་མར་བྱིང་མིན་ཀྱང་། དྲིན་ཆེན་བསམ་ཚེ་མཆི་མའི་དྲག་ཆར་འབབས། འདོད་
འབྱུང་ཆོས་འདི་ཡང་ཡང་སེམས་དྲག་པས། སོར་མོའི་འཕྲུལ་ལས་སྟོན་པར་སྤྲུལ་འདི་བསྐྲུན། བྱིས་བློའི་རྙོག་མཆིས་སྐྱབས་གནས་རྣམ་ལ་
བཤགས། དགེ་བས་ཡིད་ཅན་རྣམས་དང་ལྷན་གཅིག་ཏུ། བསྟན་འདིའི་བཤད་དང་སྒྲུབ་པའི་སྣོད་གྱུར་ཏེ། སྒྲོན་མུན་བསྐལ་སྙེད་སྒྲོན་མར་འགྱུར་

༄༅། །བར་ཤོག །ཅེས་ཉམས་ཁྲིད་འདི་ནི་མན་ངག་གོང་བ་ལས་མ་སྒྲགས་པའི་བརྒྱུད་པའི་བླ་མའི་ཐུགས་ཀྱི་དྭང་མ་
སྟེ། སྙིང་དང་འདྲ་བའི་སྐལ་ལྡན་ལས་བཤད་པ་ལྟེ་ཅི། དཔེ་ཙམ་ཡང་བསྟན་དུ་མི་རུང་བའི་བཀའ་རྒྱ་ཡོད། འདི་ལྟ་བུའི་ཡི་དམ་གྱི་རིམ་གཉིས་
ནུས་པ་མ་ནུབ་པ་འདི་སུ་ལ་ཡང་སྐལ་ལྡན་དད་གུས་ཅན་མ་གཏོགས་མི་གཏད་པའི་ཡི་དམ་གྱི་གཏད་རྒྱ་ཡོད། མཁའ་འགྲོའི་སྙིང་གི་ཐིག་པ་སྣོད་
མིན་ལ་བསྟན་ན་བ་ཟག་ཏུ་འགྱུར་བས་ལས་ཀྱི་མཁའ་འགྲོ་དམ་ཚིག་ཅན་རྣམས་ཀྱི་འཁྲུགས་པའི་མཁའ་འགྲོའི་དམ་ཚིག་གི་རྒྱ་ཡོད། ཚུལ་མ་ཡིན་
དུ་སྤྱོད་ན་རྡོ་རྗེའི་དམ་ནོས་པའི་ཆོས་སྲུང་རྣམས་ལ་ཉེར་གཏད་པས། ཆོས་སྲུང་གཉེར་གཏད་ཀྱི་རྒྱ་ཡོད་དེ། མ་འོངས་སྣོད་ལྡན་ལ་སྨོན་ལམ་གྱི་རྒྱས་
བཏབ་སྟེཿ མཚོ་རྒྱལ་དང་ལོང་འགྲོ་ལ་གདམས་པཿ མ་མོ་གཟའ་དང་རྡོ་རྗེ་ལེགས་པ་དྲག་པོ་སྲོག་བདག་གསུམ་གྱིས་སྲུངས་ཤིག ཅེས་པའི་གདམས་

གཏད་འདི་ལ་ནན་ཏན་བག་ཟོན་མ་བྱས་ན། འདི་ཕྱི་བྱ་བ་དགོས་དོན་ཐམས་ཅད་ཆུད་ཟ་བར་འགྱུར་ཏེ་རོ། ཞེས་ཉམས་ཁྲིད་བདེ་ཆེན་གསང་ལམ་འདི་ནི། 
༑ གྲུབ་པའི་དབང་ཕྱུག་ཆེན་པོ་མཚན་ནས་དོན་གྱི་སླད་དུ་སྨོས་ན། བདག་གི་འཁོར་ལོའི་མགོན་པོ་ནས། ཡེ་ཤེས་ཆོས་འཕེལ་གྱི་རིགས་དབོན་རྡོ་རྗེའི་
མཆེད་དམ་པ་ཨོ་རྒྱན་བསྟན་སྐྱོང་གིས། པདྨ་བླ་ལྡན་ལམ་འདྲས་ཆེན་པོ་བློ་གྲོས་དམན་པས་ཉམས་ཁྲིད་དུ་ལག་ལེན་ལ་འདེབས་དཀའ་བས་ཅིས་ཀྱང་
བྲི་དགེས་པའི་བསྐུལ་མ་ནན་གྱིས་བཏབ་ཅིང་དངོས་འབྱོར་གྱི་གནང་སྐྱེས་གྱ་ནོམ་པ་བཅས་ཆོས་ལ་མི་ཕྱེད་པའི་ཤུགས་དྲག་པོ་མེ་འབྲར་བ་བཞིན་ལྡོག་མ་
ནུས་པ་དང་། རང་གི་ལས་ཀྱིས་བསྡུས་པའི་ཁུ་བོ། ཆོས་ཀྱི་ཤུགས་ཀྱིས་བཀའ་དྲིན་འགྲན་མེད་ཀྱི་བླ་མ་དམ་པ་བཛྲ་ཤྲཱི་བྷ་དྲ་སོགས་ཆོས་ཀྱི་སྤྱན་ལྡན་དུ་
མའི་བཀའ་གནང་ལ་འོས་པའི་ནན་མ་བཟློག་སྟེ། མཐར་དཔྱོད་དང་། ལུང་དང་ཚིག་གི་སྤྲོས་པ་རྣམས་དོར་ནས། དོན་གྱི་ཆ་དམར་བྱང་དུ། ༈ རྗེ་བླ་མ་

༄༅། །དམ་པའི་ཐུགས་དམ་ཀྱི་མཐིལ་ཉིད་ཡི་གེར་བཏབ་སྟེ་མི་ཉམས་པའི་གསོས་སུ་དམིགས་པས་བཀའ་དྲིན་བསབ་པའི་
ཕྱིར་དུ། གདན་ས་མཆོག་གསང་སྔགས་རྟབ་བརྟན་གླིང་གི་ཡང་དབེན། ༈ བླ་མིའི་གཟིམ་ཆུང་རང་སྣང་དོན་གྱི་འོག་མིན་ཆེན་པོར་པདྨ་དྲག་པོའི་
བསྙེན་སྒྲུབ་ཀྱི་ཐུན་མཚམས་སུ་མཐའ་འཁོབ་ཏུ་སྐྱེས་པའི་བན་དན་ཆོས་ལ་སྤྱོད་པའི་སྐལ་བ་བཟོངས་བོ་འབྱོར་བ་ཛ་ཀ་སྤྲུལ་པའི་སྐུ་སྐྱེར་བཏགས་
པ་འཇིགས་བྲལ་ཕྱོགས་ལས་རྣམ་རྒྱལ་དུ་བདོ་པས་བགྲངས་བྱ་ཞེ་གསུམ་པ་མེ་ཕོ་ཁྱིའི་ལོའི་ཟླ་ཚེས་གྲུབ་པར་སུག་རིས་སུ་བྱས་པས་རྣམ་པ་ཀུན་ཏུ་
དགེ་ཞིང་ཤིས་པར་གྱུར་ཅིག སརྦ་ཙིཏྟ་ཀ་ཛྙ་ན་པྲ་ཛྭ་ལ་སྱ་སིདྡྷི་རསྟུ་མངྒ་ལཾ། །།

ཐ༽ ༄༅། །བསྐྱེད་པའི་རིམ་པ་ཆོ་ག་དང་སྦྱར་བའི་གསལ་བྱེད་ཟུང་འཇུག་སྙེ་མ་ཞེས་བྱ་བཞུགས་སོ།། 

༄༅༅། །བླ་མ་ལ་ཕྱག་འཚལ་ལོ། །གང་ག་ཆོས་ཉིད་བདེར་གཤེགས་སྙིང་པོ་ཡི། །རང་བཞིན་རྣམ་པར་མཚོན་
བྱེད་ལྷའི་ཕྱག་རྒྱ། །དེ་ཡིས་ཐ་མལ་དངོས་པོ་ཀུན་སྡོམ་པའི། །བསྐྱེད་པའི་ཐབས་འད་རྡོ་རྗེ་འཆང་ག་ལམ། །སྣང་ཡང་
བདེན་འཛིན་སྤྲོས་པས་མ་བཅིངས་པ། །སྒ་མའི་སྤྲུལ་པ་ཇི་བཞིན་གཤིས་ལུགས་སུ། །གྲུབ་པ་མེད་པའི་ཤེས་རབ་འདི་
མཐོང་ན། །སྔགས་ཀྱི་བདེན་གཉིས་ཟུང་དུ་འཇུག་པ་ཡིན། ༈ །ད་ལ་རྣལ་འབྱོར་བླ་ན་མེད་པའི་གསང་སྔགས་ཀྱི་ལྷག་

༄༅། །པའི་ལྷ་ལ་བརྟེན་ནས་མཆོག་ཐུན་གྱི་དངོས་གྲུབ་དོན་དུ་གཉེར་བར་འདོད་པ་ལ་ཤེས་པར་བྱའི་གནད་གལ་པོ་ཆེ་
ཆ་ཤས་ཙམ་ཞིག་འདིར་ཉམས་ལེན་གྱི་ཕྱིར་གོ་བདེ་བ་གཙོ་བོར་བྱས་ཏེ་འགོད་པར་སྤྲོལ། །གཞན་དུ་དེའི་རྣམ་གཞག་རྒྱས་པ་
ནི་བཀའ་གཏེར་གྱི་གཞུང་རྣམས་དང་རྗེ་བཙུན་གོང་མ་རྣམས་ཀྱིས་མཛད་པའི་བསྟན་བཅོས་རྣམས་ལས་རྟོགས་པར་བྱ་དགོས་
མོད་ཀྱི་ཉུང་ངུའི་ཚིག་གི་རྟོགས་པར་མི་ནུས་སོ། །དེ་ཡང་སྦྱང་གཞི་བདེ་བར་གཤེགས་པའི་སྙིང་པོ་སྟོབས་སོགས་ཡོན་

ཏན་ཀུན་ཚང་གི་སངས་རྒྱས་དེ་ཉིད་གདོད་ནས་སེམས་ཅན་གྱི་རྒྱུད་ལ་རང་ཆས་སུ་ཡོད་ཀྱང་རེ་ཞིག་དྲི་མའི་སྦུབས་སུ་བཞུག་ཚུལ་ལ་ལྟོས་ནས་ཁམས་སམ་
རིགས་ཞེས་བརྡ་བྱས་པ་ཡིན་ལ། །སྦྱང་བྱ་སྙིང་པོ་དེའི་རྩལ་གྱི་རང་གི་རང་མ་རིག་པ་ལས་གཟུང་འཛིན་གཉིས་ལྟར་ཆད་པའི་རྣམས་ཤེས་འཁྲུལ་
པའི་གཞན་དབང་གིས་དོན་ལ་མེད་ཀྱང་ཡོད་པར་ཀུན་ཏུ་བརྟགས་པའི་འཁོར་པའི་ཆོས་གཤེགས་སྙིང་ལ་སྒྲིབ་བྱེད་དུ་གྱུར་པ་ཐམས་ཅད་དོ། །སྦྱོང་བྱེད་
སྤྱིར་མང་ཡང་ཁྱད་པར་གྱི་ལམ་འདི་ཐབས་ལ་མཁས་པའི་གཞི་འབྲས་ཀྱི་བཞུག་ཚུལ་དང་མཐུན་པའི་བསྐྱེད་རིམ་དང་རྫོགས་རིམ་གཉིས་ལས་འདིར་
སྔ་མ་གཙོ་བོར་སྟོན་པ་ཡིན་ལ། །སྦྱངས་འབྲས་དེ་ལྟར་ལམ་སྒོམ་སྟོབས་ཀྱིས་དྲི་མ་བློ་བུར་བ་ཐམས་ཅད་དག་པ་དང་། །ངོ་བོ་རང་བཞིན་
གྱི་རྣམ་པར་དག་པའི་ཆོས་ཀྱི་སྐུའི་ཡོན་ཏན་གཞི་ལ་ཇི་ལྟར་བཞུགས་པ་རྣམས་མངོན་དུ་གྱུར་པའོ། །དེས་ན་རྒ་འབྲས་ཀྱི་ཐེག་ཆེན་ཐུན་མོང་ལ་ཡོང་

༄༅། །སུ་གྲགས་པའི་གཞི་ལམ་འབྲས་གསུམ་གྱི་གོ་དོན་ལྷོངས་ཤིང་འབྲས་བུའི་ལམ་འདིར་ཚུལ་འདིའི་ཕྱོགས་འགོ་ཙོམ་ཤེས་ན་བསྐྱེད་རིམ་
སོགས་ཀྱི་གོ་དོན་ཆགས་པར་མི་འགྱུར་བས་འདི་ཉིད་ཤེས་པ་ནི་གནད་གལ་པོ་ཆེ་ཡིན་ནོ། འོ་ན་འདིར་དེ་གསུམ་གྱི་རྣམ་བཞག་རྒྱས་པར་འཆད་དོ་
ཞེ་ན། །རེ་ཞིག་འདིར་མི་འཆད་དེ། །བསྐྱེད་རིམ་གྱི་མདོ་དོན་ཙམ་ཞིག་གསལ་བར་བྱེད་པ་ལ་སྦྱང་བྱ་དང་སྦྱང་བྱེད་གཙོ་བོར་སྟོན་པའི་སྐབས་
སུ་བབས་པ་ཡིན་ནོ། །དེས་ན་བསྐྱེད་པའི་རིམ་པའི་མཚན་ཉིད་ཀྱང་རྗེ་བཙུན་ཀུན་དགའ་སྙིང་པོའི་ཞལ་ནས། །ཆོ་གའི་ཁྱད་པར། །རྒྱུད་ལས་
གསུངས་པའི་བསྐྱེད་ཆོག་ཚང་བ། །རང་འབྲས་ཀྱི་ཁྱད་པར་སྔགས་ཀྱི་མཐུ་བསྐྱེད་ནུས་པ་ངོ་བོ་ཁྱད་པར་ཞུ་བདེ་དང་སྟོང་ཉིད་ཀྱི་རང་བཞིན། བྱེད་
ལས་ཀྱི་ཁྱད་པར་དག་རྫོགས་སྨིན་གསུམ་ཚང་བ་སྟེ། །ཁྱད་པར་བཞི་དང་ལྡན་པའི་ལྷ་སྐུ་རྣམས་པར་རྟོག་པས་བརྟགས་པ་ནི་བསྐྱེད་རིམ་གྱི་རྣལ་འབྱོར་

ཡིན་ལ། །ཞེས་གསུངས་པ་ཡིན་ནོ། །དེ་ལའང་གསུམ་སྟེ་སྔོན་འགྲོ་དངོས་གཞི་རྗེས་སོ། །དང་པོ་ལའང་སྤྱི་དང་ཁྱད་པར་གྱི་སྔོན་འགྲོ་གཉིས་སོ། །
དང་པོ། །སྤྱིར་སྔགས་ལ་འཇུག་པའི་གང་ཟག་དེ་ཐེག་ཆེན་གྱི་བསམ་སྦྱོར་རྒྱུད་ལ་སྐྱེས་པ་ཞིག་དགོས་པས་སེམས་ཅན་ཐམས་ཅད་དྲིན་ཆེན་གྱི་ཕ་མར་ངེས་
པ་གཏིང་ནས་ཚུགས་པའི་བྱམས་པ་དང་། སྙིང་རྗེ་ཆེན་པོ་བསྐལ་ཆེན་གྱི་མེ་འབར་བ་ལྟར་ཅི་བྱེད་གཞན་དོན་སྒྲུབ་འདོད་ཀྱི་བླ་མ་ལས་མི་འདའ་ཡི་ཁུར་ཆེན་
པོ་དུས་རྟག་ཏུ་ཁྱེར་བ་ནི་བླ་ན་མེད་པའི་བྱང་ཆུབ་སྒྲུབ་པ་ལ་མེད་དུ་མི་རུང་བའི་བསམ་སྦྱོར་ཏེ། དེ་ལྟ་བུ་ཞིག་མེད་ན་རྫོགས་པའི་བྱང་ཆུབ་ཀྱི་གོ་འཕང་དོན་དུ་
གཉེར་བར་འདོད་ཀྱང་ཞེ་འདོད་དང་ལག་ལེན་འགལ་བར་སོང་བས་བསྒྲུབ་བྱའི་གོ་འཕང་དེ་དུས་ནམ་ཡང་ཐོབ་པར་མི་ནུས་ཏེ་དེ་ལྟ་བུའི་གང་ཟག་དེ་ཐེག་
ཆེན་ཐེག་དམན་གང་དུའང་མི་བཏུས་པའི་ཕྱིར་རོ། །དེ་བས་ན་རྟེན་ཇ་ལྟར་ཡང་ཐོག་མར་བྱང་ཆུབ་སེམས་དཔའི་སྡོམ་པ་ཆེན་པོ་ལ་བརྟེན་ནས་སྐྱེས་

༄༅། །པ་ཞིག་བྱུང་ན་ཕུན་སུམ་ཚོགས་པའི་ཡན་ལག་ཡིན་མོད། རིགས་ཀྱི་ནུས་པས་བྱམ་སྙིང་རྗེ་བྱང་ཆུབ་ཀྱི་སེམས་དང་ལྡན་པ་ཞིག་
གསང་སྔགས་ཀྱི་དཀྱིལ་འཁོར་ཆེན་པོ་སྤྱི་དང་བྱེ་བྲག་ཐུན་མོང་ཡོད་མ་ཡིན་པའི་ཡི་དམ་གང་ཡང་རུང་བའི་དཀྱིལ་འཁོར་དུ་བཅུག་ཅིང་དབང་བསྐུར་བ་ཐོབ་པས་
རྒྱུད་སྨིན་པ་དེ་སྡོམ་པ་གསུམ་ལྡན་དུའང་འགྱུར་ལ། །དེའི་ཕྱིར་རྩ་བ་དང་ཡན་ལག་གི་དམ་ཚིག་ལ་ཡང་དག་པར་གནས་པའི་རྟེན་གྱི་གང་ཟག་གི་བསྒྲུབ་པར་
བྱ་དགོས་པ་ནི་ཤེས་པར་བྱ་བའི་གནད་ཆེ་ཤོས་ཡིན་ལ། །དེ་ནས་དེས་འབྱུང་གི་བློ་བཅོས་པ། །ཐེག་པ་སྤྱིའི་རྨང་རྡོ་སྐྱབས་སུ་འགྲོ་བ་ཐེག་ཆེན་གྱི་རྩ་བ་
སེམས་བསྐྱེད་པ་གསུམ་ལ་གོ་བ་ཆགས་དགོས་ཏེ། །དང་པོ་ནི། །དལ་འབྱོར་གྱི་མི་ལུས་རིན་ཆེན་རྙེད་པར་དཀའ་བ་འདི་ད་རེས་རྙེད་དུ་ཟིན་ཀྱང་འཆི་བ་མི་
རྟག་པ་ཐོག་བབ་སུ་ནམ་འབྱུང་ཆ་མེད་པ་ལ་ཞེ་ཐག་པ་ནས་བསམ་ཞིང་ལས་དང་དེའི་འབྲས་བུ་ནམ་ཡང་བསླུ་བ་མེད་པ་ལ་ཡིད་ཆེས་པའི་སྒོ་ནས་འཁོར་བ་

འདི་མཐོ་དམན་གང་དུ་སྐྱེས་ཀྱང་སྡུག་བསྔལ་ཁོ་ན་ལས་མ་འདས་ཤིང་འཕྲལ་བདེ་བདེ་ལྟར་སྣང་བ་འདི་ཡང་སྤྲིན་བར་གྱི་ཉི་མ་དང་འདྲ་སྟེ་དེ་མ་ཐག་འགྱུར་
ནས་འགྲོ། །སྐྱིད་སྡུག་རྒྱལ་ཕམ་ལ་སོགས་པ་ཐམས་ཅད་ཀྱང་རེས་མོས་ལྟ་བུ་ལས་རྟག་ཐུབ་པ་ནི་གཅིག་ཀྱང་མེད་པ་མངོན་སུམ་ཚད་མ་འདི་ལ་ཞེ་གཏིང་
ནས་བསམ་ཞིང་འཁོར་བའི་བདེ་འབྱོར་ལ་ཡིད་སྨོན་སྐད་ཅིག་ཙམ་ཡང་མི་སྐྱེ་བར་དམ་པའི་ཆོས་མ་གཏོགས་པ་ཅིས་དགོས་ཀྱང་པ་དང་ཕན་པ་མེད་པར་
བསམ་པ་རྣམས་བློ་འགྱུར་ཐོན་ངེས་སུ་བསླབ་དགོས། །འདི་རྣམས་ཚིག་ཁ་ཏོན་དུ་ཡོད་མེད་ཇི་ལྟར་ཡང་ཐོག་མར་བློ་སྦྱང་འདི་རྒྱུད་ལ་འདྲིས་པ་གལ་ཆེ་བ་ཡིན། 
གཉིས་པ་སྐྱབས་འགྲོའི་གོ་དོན་དང་བསྒོམ་བྱ་ནི། །འཁོར་བའི་སྡུག་བསྔལ་མེ་འོབས་ལྟ་བུའི་ནང་དུ་ཉམ་ཐག་པའི་མ་རྒན་སེམས་ཅན་རྣམས་ཐར་འདོད་
ཀྱི་བློ་ཐུན་མོང་མིན་པ་ན་ཐེག་ཆེན་གྱི་སྐྱབས་འགྲོའི་རྩ་བ་ཡིན་ལ། །སྐྱབས་སུ་འགྲོ་བའི་ཡུལ་ནི། །ཚངས་པ་དང་། །དབང་ཕྱུག་དང་། །ཁྱབ་

༄༅། །འཇུག་ལ་སོགས་འཇིག་རྟེན་ན་མཐུ་ཆེ་བ་ལྟར་སྣང་བའི་སྟོན་པ་རྣམས་དང་། །དེས་བསྟན་པའི་ལོག་པའི་ལམ་རྟག་ཆད་ཀྱི་གཡང་ས་
ཅན་དང་། །དེའི་རྗེས་སུ་ཞུགས་པའི་མུ་སྟེགས་ཅན་དང་། །ཀླ་ཀློའི་སྡེ་ཚན་རྣམས་དང་། །རང་གི་ཡུལ་གྱི་གཞི་བདག་ལྷ་ཀླུ། །ཕ་མེས་ཀྱི་མཚུན་ལྷ་སོགས་
ལ་སྐྱབས་སུ་འཛིན་པ་སྤངས་ནས། །གང་ལ་སྐྱབས་སུ་མཆིན། །སྤྱིར་དཀོན་མཆོག་རིན་པོ་ཆེ་གསུམ་དང་། །བྱེ་བྲག་གསང་སྔགས་ཀྱི་སྐབས་འདིའི་
ཐུན་མོང་མ་ཡིན་པའི་སྐྱབས་ཡུལ་བླ་མ་དཀོན་མཆོག་གསུམ་ཀའི་ངོ་བོ་དང་། །ཡི་དམ་སངས་རྒྱས་དཀོན་མཆོག །མཁའ་འགྲོ་ཆོས་སྐྱོང་དགེ་འདུན་
དཀོན་མཆོག་ཏུ་ཤེས་དགོས་ཤིང་དེ་ལ་སྤྱི་ཁྱབ་ཀྱི་དཀོན་མཆོག་གསུམ་ཚང་བ་ཡིན་ཏེ། །བླ་མ་ནི་དཀོན་མཆོག་ཀུན་འདུས་ཀྱི་ངོ་བོ་དང་། །དེའི་སྣང་སྟོང་
གི་ཕྱག་རྒྱ་དཀྱིལ་འཁོར་གྱི་གཙོ་བོ་ཡི་དམ་ལྷའི་རྣམ་པར་བསྟན་པ་ནི་སངས་རྒྱས། །བརྗོད་བྱ་བརྗོད་བྱེད་ཀྱི་གསང་སྔགས་རྣམས་ཆོས། །འཁོར་

དཔའ་བོ་མཁའ་འགྲོ་སོགས་དགེ་འདུན་ཏེ་མཆོག་གསུམ་དཀྱིལ་འཁོར་ཆེན་པོ་གཅིག་ཏུ་འདུས་པ་ཡིན་ལ། །ཡང་ན་དཀོན་མཆོག་གསུམ་དང་རྩ་གསུམ་
ཀུན་འདུས་བླ་མ་ཡིད་བཞིན་ནོར་བུ་ཁོ་ནར་མོས་པས་སྐྱབས་ཡུལ་གཅིག་ཆོག་ཉིད་དུ་ཤེས་པས་ཀྱང་དོན་འགྲུབ་སྟེ། །སྡོམ་འབྱུང་ལས། །བླ་མ་སངས་
རྒྱས་བླ་མ་ཆོས། །དེ་བཞིན་བླ་མ་དགེ་འདུན་ཏེ། །བླ་མ་དཔལ་ལྡན་རྡོ་རྗེ་འཆང་། །ཞེས་སོ། །གཉིས་པ་བསྒོམ་བྱ་ནི། །རང་གི་མདུན་གྱི་ནམ་མཁར་
སེངྒེས་བཏེག་པའི་ཁྲི་ཡངས་ཤིང་རྒྱ་ཆེ་བའི་དབུས་སུ་རྩ་བའི་བླ་མ་རྡོ་རྗེ་འཆང་གི་རྣམ་པ་ལ་བརྒྱུད་པའི་བླ་མས་བསྐོར་བ། །མདུན་དུ་རང་ཉིད་ཀྱི་ལྷག་པའི་
ལྷ་ཡི་དམ་གང་རུང་གི་གཙོ་བོ་ལ་རྒྱུད་སྡེ་ཆེན་པོ་བཞི་དྲུག་གི་དཀྱིལ་འཁོར་གྱི་ལྷ་ཚོགས་རྣམས་ཀྱིས་བསྐོར་བ་གཡས་སུ་དུས་གསུམ་སངས་རྒྱས་ལ་བསྐལ་པ་
བཟང་པོའི་སངས་རྒྱས་སྟོང་རྩ་སོགས་སངས་རྒྱས་དཀོན་མཆོག །རྒྱབ་ཏུ་དམ་པའི་ཆོས་གླེགས་བམ་གྱི་རྣམས་པ་ཅན་ཨ་ལི་ཀ་ལིའི་རང་སྒྲ་སྒྲོགས་པ། 

༄༅། །གཡོན་དུ་ཐེག་པ་ཆེན་པོའི་དགེ་འདུན་ཉེ་བའི་སྲས་ཆེན་བརྒྱད་ལ་བསྐལ་བཟང་གི་སེམས་དཔའ་བཅུ་དྲུག་སོགས་བྱང་སེམས་
འཕགས་པའི་ཚོགས་དང་། །ཐེག་ཆེན་ཚོགས་སྦྱོར་གྱི་ལམ་པ་རྣམས་དང་ཐེག་དམན་ཉན་རང་འཕགས་པའི་ཚོགས་བཅས། །མཐའ་སྐོར་དུ་དཔའ་བོ་
མཁའ་འགྲོ་ཆོས་སྐྱོང་སྲུང་མའི་ཚོགས་སྤྲིན་དཔུང་གཏིབས་པ་ལྟར་ཐམས་ཅད་ཀྱང་མཁྱེན་བརྩེ་ནུས་གསུམ་གྱི་ཡོན་ཏན་དཔག་ཏུ་མེད་པས་བདག་ཉིད་ལ་
ཐུགས་བརྩེ་བ་ཆེན་པོས་དགོངས་ཤིང་འདྲེན་པའི་དེད་དཔོན་ཆེན་པོར་བཞུགས་པར་བསམས་ལ། །བདག་ཉིད་ཀྱི་ཕ་མ་དང་། །གནོད་བྱེད་འདྲེ་གདོན་
གྱིས་གཙོ་བྱས་བདག་གཞན་སེམས་ཅན་ཐམས་ཅད་ས་གཞིའི་ངོས་ནས་ཐལ་མོ་སྦྱར་ཏེ། །དུས་འདི་ནས་གཟུང་སྟེ་བྱང་ཆུབ་སྙིང་པོའི་བར་དུ་ཁྱེད་ལ་བརྟེན། 
ཁྱེད་ལ་འབུལ། །ཁྱེད་ལས་གཞན་པའི་སྐྱབས་དང་རེ་ས་མེད་སྙམ་པའི་གདུང་བ་དྲག་པོས། །དག་ཏུ་རང་གཞུང་གང་ཡིན་གྱི་སྐྱབས་འགྲོའི་ཚིག་

བརྗོད་པ་ལན་གསུམ་མམ་སེམས་ཚིམ་པར་མ་གྱུར་གྱི་བར་དུ་བརྗོད་པར་བྱའོ། །མཐར་བདག་དང་སེམས་ཅན་ཐམས་ཅད་སྐྱབས་ཡུལ་རྣམས་ལ་ཐིམ། །དེ་
རྣམས་དབུས་ཀྱི་བླ་མ་རྡོ་རྗེ་འཆང་ལ་ཐིམ། །དེ་ཉིད་དམིགས་པ་ཉེ་བར་ཞི་བའི་རྣམ་པར་མི་རྟོག་པའི་དང་དུ་ཅི་གནས་སུ་བཞག་པས་གནས་ལུགས་དོན་གྱི་
སྐྱབས་འགྲོའང་ཡིན་ནོ། །དེ་ལྟར་སྐྱབས་སུ་འགྲོ་བ་ནི་བསླབ་པ་ཀུན་གྱི་གཞི་ཡིན་པ་དང་། །སྡོམ་པ་ཐམས་ཅད་ཀྱི་རྟེན་དུ་འགྱུར་པ་དང་། །ནང་པ་སངས་
རྒྱས་པའི་གྲལ་དུ་ཚུད་པ་དང་། །འཇིགས་པ་ཀུན་ལས་སྐྱོབ་པར་ནུས་པ་དང་། །བསོད་ནམས་བསམ་གྱིས་མ་ཁྱབ་པ་འབྱུང་བ་རྣམས་སོ། །བསླབ་བྱ་
ཡང་། །བླ་མ་ལ་སྐྱབས་སུ་སོང་བས་ཅི་གསུང་ཚུད་མར་འཛིན། སངས་རྒྱས་ལ་སྐྱབས་སུ་སོང་བས། །འཇིག་རྟེན་པའི་ལྷ་ལ་ཕྱག་མི་བྱ། །ཆོས་ལ་
སྐྱབས་སུ་སོང་བས་སེམས་ཅན་ལ་འཚེ་བ་སྤང་། །དགེ་འདུན་ལ་སྐྱབས་སུ་སོང་བས་རྒྱལ་བའི་བཀའ་ལ་ཡིད་མི་ཆེས་པ་དང་མི་འགྲོགས། སྤྱིར་ཡང་

༄༅། །དུས་དྲུག་ཏུ་སྐྱབས་འགྲོ་བྱ། །དཀོན་མཆོག་ལ་བློ་ཁེལ་བའི་སྒོ་ནས་སྐུ་གཟུགས་གླེགས་བམ་སོགས་ལ་དད་པའི་ཕྱག་མཆོད་བྱ་
ཞིང་མ་གུས་པ་སྤང་བར་བྱའོ། །གཉིས་པ་སེམས་བསྐྱེད་ཀྱི་གོ་དོན་དང་བསྒོམ་བྱ་ནི། །སེམས་ཅན་ཐམས་ཅད་ཡེ་གདོད་མ་ནས་རང་བཞིན་རྣམ་པར་
དག་པ་སངས་རྒྱས་ཀྱི་རྒྱུ་ཡིན་ཀྱང་། །རང་ངོ་རང་གིས་མ་རིག་པའི་རྩལ་ལས་ཡུལ་དང་ཡུལ་ཅན་གཉིས་སུ་རྣམ་པར་རྟོག་པས་འཁྲུལ་པའི་ཁོར་མོ་ཡུག་
ཏུ་འཁྱམས་པའི་མ་རྒན་འདི་རྣམས་འདོད་པ་བདེ་བ་འདོད་ཀྱང་སྡུག་བསྔལ་གྱི་རྒྱུ་འབའ་ཞིག་སྒྲུབ་པས་ཞེ་འདོད་དང་ལག་ལེན་ཕྱིན་ཅི་ལོག་ཏུ་གྱུར་
པའི་སྨྱོན་པ་ལྟ་བུ་འདི་རྣམས་ལ་སྙིང་རྗེ་ཤུགས་དྲག་པོས་སྡུག་བསྔལ་འདི་ལས་ཡང་དག་པར་བསྒྲལ་ཏེ་གཏན་གྱི་བདེ་བ་བླ་ན་མེད་པ་རྫོགས་པའི་
བྱང་ཆུབ་ཀྱི་གོ་འཕང་ལ་བཞག་པར་བྱ། །དེ་ཡང་ཐོག་མར་བདག་ཉིད་གྱིས་གོ་འཕང་དེ་ཐོབ་པར་བྱ་དགོས་སྙམ་པ་ནི་སྨོན་སེམས་དང་། །དེ་

བསྒྲུབ་པའི་ཆེད་དུ་ཐབས་ཁྱད་པར་ཅན་ཡི་དམ་ལྷའི་བསྐྱེད་རྫོགས་མྱུར་ལམ་ཟབ་མོ་ཉམས་སུ་བླང་སྙམ་པ་ནི་འཇུག་སེམས་ཏེ། །དེ་ལྟ་བུའི་སྨོན་
འཇུག་གཉིས་ཀྱི་ལྷག་པའི་བསམ་པ་བཟང་པོའི་སྒོ་ནས་རྙོག་པ་དང་བྲལ་བའི་བྱང་ཆུབ་ཀྱི་སེམས་དམ་པ་བདག་གིས་བསྐྱེད་པར་བགྱིའོ་སྙམ་དུ་བསམས་
ལ། །ངག་ཏུ་རང་གཞུང་གང་ཡིན་གྱི་སེམས་བསྐྱེད་ཀྱི་ཚིག་ལན་གསུམ་ཞེ་ཐག་པ་ནས་བརྗོད་པར་བྱའོ། །ཕན་ཡོན་ནི། །སེམས་དེ་ལྟ་བུ་བསྐྱེད་མ་
ཐག་ཏུ་རྒྱལ་བའི་སྲས་སུ་གྱུར། དགེ་བའི་བྱ་བ་བསྒྲུབས་ཚད་ཐམས་ཅད་ཐར་པ་ཆ་མཐུན་དུ་འགྱུར། སྡིག་པ་ཐམས་ཅད་ཀྱང་སྐད་ཅིག་ལ་ཟད་པར་
བྱེད། དགེ་རྩ་ཕྲ་མོ་རེ་བྱས་པའང་བསོད་ནམས་ཚད་མེད་དུ་འཕེལ། །ཐར་པའི་ལམ་སྣ་ཟིན་པ་སོགས་ཕན་ཡོན་ཚད་མེད་དེ། །དེ་བཞིན་གཤེགས་
པ་གསང་བའི་མདོ་ལས། །བྱང་ཆུབ་སེམས་ཀྱི་བསོད་ནམས་དང་། །གལ་ཏེ་དེ་ལ་གཟུགས་མཆིས་ན། །ནམ་མཁའི་ཁམས་ནི་ཀུན་བཀང་སྟེ། །

༄༅། །དེ་ནི་དེ་བས་ལྷག་པར་འགྱུར། ཞེས་སོ། །བསླབ་བྱ་ནི། སེམས་ཅན་ལ་ཕན་འདོད་བློས་མི་སྤང་ཞིང་སངས་རྒྱས་ཀྱི་གོ་འཕང་ཐོབ་
འདོད་ཀྱི་བློ་ནམ་ཡང་མི་སྤང་བར་ཐམས་ཅད་འདུལ། །དེ་ཉིད་བློས་སྤངས་ན་སྨོན་འཇུག་གི་སེམས་གཉིས་ཙད་ནས་བཏང་བར་འགྱུར་ལ། དེས་ཐེག་ཆེན་གྱི་
དགེ་རྩ་ཆད་པའི་ཕྱིར་རྫོགས་པའི་བྱང་ཆུབ་ནམ་ཡང་ཐོབ་པར་འགྱུར་བའི་ཐབས་གཞན་མེད་པས་ཤིན་ཏུ་བསྒྲིམ་པར་བྱ་དགོས། །དེའི་ཕྱིར་བྱང་ཆུབ་
སེམས་དཔའ་ལ་ནི་ཡིད་ཀྱི་སྡོམ་པ་གཙོ་བོར་བསྟན་པ་ཡིན་ནོ། །དེ་ལྟར་གོ་དོན་དང་བསྒོམ་བྱ་འདི་རྣམས་སྐྱབས་སེམས་ཀྱི་ཚིགས་ཡོད་ཚད་ལ་སྦྱར་དགོས་
སོ། །གཉིས་པ་ཁྱད་པར་གྱི་སྔོན་འགྲོ་ལ་འགལ་རྐྱེན་བསལ་བ་དང་། །མཐུན་རྐྱེན་བསྒྲུབ་པ་གཉིས་ཀྱི་དང་པོ་ལ། །བགེགས་བཀྲད་པ་དང་། །མཚམས་
བཅད་པ་གཉིས་ཀྱི་དང་པོའི་སྒོམ་དོན་ནི། །ཆོས་ཐམས་ཅད་སྟོང་པ་ཉིད་དུ་གནས་པའི་ཆོས་ཉིད་ལ་དྲན་པ་མངོན་དུ་བཞག་ནས་དེའི་རྩལ་ལས་ཆུ་ལས་ཆུ་བུར་

རྡོལ་བ་ལྟར་བདག་ཉིད་དཔལ་རྟ་མཆོག་ཧེ་རུ་ཀ་འམ་ཡི་དམ་གང་རུང་གི་སྐུར་ལམ་གྱིས་གསལ་བཏབ་ལ་བགེགས་ཀྱི་གཏོར་མ་ལ་དམིགས་ནས་འབྲ་གསུམ་བརྗོད་
པས་ཨོཾ་གྱིས་མ་དག་པའི་དྲི་མ་ཐམས་ཅད་སྦྱངས་ནས་ཉེས་སྐྱོན་མེད་པར་བྱས། །ཨཱཿས་རྫས་རྣམས་མང་པོར་སྦར་བས་མཐའ་མེད་དུ་འཕེལ་ཞིང་རྒྱས། ཧཱུཾ་
གིས་གང་མོས་ཀྱི་ངོ་བོ་དེ་ལྟར་འཆར་བའི་ཁ་དོག་དྲི་རོ་ཕུན་སུམ་ཚོགས་པར་རྟོག་པར་བྱས། །དེ་ཉིད་ཀྱང་ཧོཿས་ཟག་བཅས་ཀྱི་དྲི་མ་བསལ་ནས་ཟག་མེད་ཡེ་ཤེས་
ཀྱི་བདུད་རྩིར་བསྒྱུར་བའོ། །ཐུགས་ཀའི་འོད་ཀྱིས་བགེགས་རྣམས་མདུན་དུ་བཀུག་ལ་བཀའ་ཉན་པར་བསམ་ཞིང་རང་གཞུང་གང་ཡིན་ཀྱི་བཀའ་བསྒོའི་ཚིག་
བརྗོད་ལ་གཏོར་མ་བྱིན་ལ་རང་གནས་སུ་བཏང་ངོ་། །བསྒོ་བའི་བཀའ་མི་ཉན་ཅིང་བར་གཅོད་ཙོམ་བའི་རིགས་ལ་རང་ཉིད་ཀྱི་ཐུགས་ཀའི་ས་བོན་སོགས་ལས་འབར་
བའི་མཚོན་ཆ་དང་ཁྲོ་ཆུང་དཔག་ཏུ་མེད་པ་སྟེང་འོག་ཕྱོགས་མཚམས་རྣམས་སུ་ཉི་རྡུལ་གྱི་གྲངས་དང་མཉམ་པ་སྐར་མདའ་འཕངས་པ་ལྟར་འཕྲོས་པས་ལུས་

༄༅། །སེམས་རྡུལ་དུ་བརླག་ཅིང་བསྲེགས་ཏེ་མིང་ཡང་མ་ལུས་པར་བསམ། །གཉིས་པ་མཚམས་གཅད་པ་ནི། རྐུན་པོ་ཕྱིར་ཕྱུང་ནས་སྒོ་བཅད་
པ་དང་མཚུངས་པར། །མཚོན་ཆ་དེ་རྣམས་ཚུར་འདུས་པ་ལས་ཕན་ཚུན་འདུས་ཤིང་ཞུ་ལུགས་སུ་འབྲེལ་བ། །ཞུན་ཐེབས་པའི་རྣམ་པ་ཅན་གྱི་འོག་གཞི་
ཐམས་ཅད་རྡོ་རྗེའི་ས་གཞི་ཕྱོགས་མཚམས་ཐམས་ཅད་རྡོ་རྗེ་གྱེན་ལངས་དང་མཆུ་རྒྱུག་སྤེལ་མ་བརྩེགས་པའི་ར་བ་དབྱིབས་ཟླུམ་པོ་མཐོ་ཞིང་ཡངས་པ་ལྕགས་
རི་ལྟ་བུས་བསྐོར་བ། དེའི་སྟེང་དུ་རྡོ་རྗེའི་གུར་དབུས་མཐོ་ཞིང་མཐའ་རིམ་གྱིས་གཞོལ་བ་ཕྱིར་འཕྱར་བ་སོག་གུར་གྱི་ཐོང་འདྲ་བ་ར་བ་ལ་ཁ་གཅོད་བཏབ་པ་
ལྟར་ཕུབ་ཅིང་། །ར་གུར་སྦྲེལ་མཚམས་ཀྱི་ནང་དུ་རྡོ་རྗེའི་དྲ་བས་སྟེང་ཐམས་ཅད་ཁེབས་པའི་བླ་རེ་དང་། །ར་གུར་གྱི་ཕྱི་ཐམས་ཅད་རྡོ་རྗེའི་ཐག་པ་བསྣོལ་ཞིང་
སྤྲེལ་བའི་རྡོ་རྗེའི་དྲྭ་བས་གཡོགས་པ། །གུར་གྱི་རྩེ་མོར་རྡོ་རྗེ་ཕྱེད་པའི་ཏོག་དང་ར་བའི་ཕྱིའི་སྐེད་པ་ལ་རྡོ་རྗེའི་ཕྲེང་བས་བཅིངས་པ། །རྡོ་རྗེ་ཐམས་ཅད་

ཁ་དོག་སྔོན་པོ་ཤ་སྟག་ལ་རྡོ་རྗེ་ཆེ་བ་རྣམས་ཀྱི་བར་མཚམས་རྣམས་སུ་རྡོ་རྗེ་ཕྲ་མོས་གང་བ་ཞུན་ཐེབས་པའི་རྣམ་པ་ཅན། །དེ་ལས་སྤྲུལ་པའི་ཁྲོ་ཆུང་དང་། 
མཚོན་ཆ་སྣ་ཚོགས་ཀྱི་ཆར་འབེབས་ཤིང་འཁྲུགས་པའི་ཕྱི་རོལ་དུ་འབར་བའི་མེ་དཔུང་གི་གུར་ཁང་། དེའི་ཕྱི་རོལ་དུ་རྡོ་རྗེའི་ཆུ་བོ་དབའ་བརླབས་ཤིན་ཏུ་
འཁྲུགས་པའི་གུར་ཁང་། དེའི་ཕྱི་རོལ་དུ་རྡོ་རྗེའི་རླུང་ནག་སྤུ་གྲི་རེག་གཅོད་འཁྲུགས་པའི་གུར་ཁང་རྣམས་ཀྱིས་བསྐོར་བའི་སྲུང་བའི་འཁོར་ལོས་མཚམས་
བཅད་པས་བགེགས་དང་ལོག་འདྲེན་རྣམས་ཉེ་བར་མི་ནུས་པའི་ནང་དུ་བདག་དང་བསྲུང་བྱ་མི་ནོར་འཁོར་བཅས་ཚུད་པར་བསམ་ལ། །རང་གཞུང་གང་ཡིན་གྱི་
མཚམས་གཅོད་སྲུང་འཁོར་གྱི་ཚིག་རྣམས་བརྗོད་པར་བྱའོ། །དེའི་མཐར་བསྲུང་བྱ་སྲུང་བྱེད་བསྲུང་བ་རྣམས་དམིགས་པ་མེད་པའི་ཤེས་རབ་དྲན་པས་དེ་ཁོ་
ན་ཉིད་ཀྱི་སྲུང་འཁོར་དུ་འགྱུར་ཏེ། །སྲུང་བ་རྣམས་ཀྱི་མཆོག་ཡིན་ནོ། །གཉིས་པ་མཐུན་རྐྱེན་སྒྲུབ་པ་ལ་བྱིན་འབེབས་དང་མཆོད་རྫས་བརླབ་པ་གཉིས་སོ་

༄༅། །དང་པོ་ནི། །སྐབས་འདིར་བྱིན་འབེབས་འབྱུང་བ་རྣམས་ལ་ནི། །རང་ཉིད་ཀྱི་མོས་གུས་དྲག་པོས་བསྐུལ་བས། རྩ་བ་གསུམ་གྱི་
ཐུགས་རྗེ་བྱིན་རླབས་དངོས་གྲུབ་ཐམས་ཅད་སྐུ་ཕྱག་རྒྱ། གསུང་ཡིག་འབྲུ། །ཐུགས་ཕྱག་མཚན་གྱི་རྣམས་པས་མཚོ་ཆེན་པོ་ལ་ཁ་བ་བབས་པ་ལྟར་བདག་
གནས་ཡོ་བྱད་རྣམས་ལ་ཐིམ་བས་བྱིན་གྱིས་བརླབས་པར་བསམས་ལ་བྱིན་འབེབས་ཀྱི་ཚིག་རྣམས་བརྗོད་པར་བྱའོ། །གཉིས་པ་མཆོད་རྫས་བྱིན་གྱིས་
བརླབ་པའི་སྒོམ་དོན་ནི། རང་ཉིད་ལྷའི་ཐུགས་ཀ་ནས་རཾ་ཡཾ་ཁཾ་གི་ཡི་གེ་གསུམ་འཕྲོས། རཾ་ལས་མེ་བྱུང་བས་མཆོད་རྫས་ཀྱི་མ་དག་པའི་ཉེས་སྐྱོན་ཐམས་
ཅད་བསྲེགས། ཡ་ལས་རླུང་བྱུང་བས་དངོས་འཛིན་གྱི་འཆིང་བ་ཐམས་ཅད་གཏོར། ཁཾ་ལས་ཆུ་བྱུང་བས་བག་ཆགས་ངན་པའི་དྲི་མ་ཐམས་ཅད་བཀྲུས་
ནས་དག་པར་བསམ། དག་པ་དེའི་ངོ་བོ་བདེན་པར་མ་གྲུབ་པའི་སྟོང་ཉིད་ནམ་མཁའ་ལྟ་བུ་ལ་མཉམ་པར་བཞག་པ་དེའི་ངང་ནས་ཐུན་མོང་གི་མཆོད་པ་མེ་

ཏོག་སོགས་ཕྱི་ནང་གི་ཉེར་སྤྱོད་ལྔ་པོ་རྣམས་བྷྲུཾ་ལས་རིན་པོ་ཆེའི་སྣོད་ཡངས་ཤིང་རྒྱ་ཆེ་བའི་ནང་དུ་ཨོཾ་ལས་བྱུང་བའི་ལྷ་རྫས་ཀྱི་མེ་ཏོག་སོགས་ཕྱི་དང་། རང་བྱུང་
གི་རྫས་དབང་པོ་ལྔའི་མེ་ཏོག་སོགས་ནང་གི་ཉེར་སྤྱོད་འདོད་ཡོན་གྱི་རྣམ་པ་མ་ཚང་བ་མེད་པ་མཆོད་པའི་ཚོགས་རེ་རེ་ལས་ཀྱང་མཆོད་རྫས་སོ་སོ་ཐོགས་པའི་ལྷ་
མོ་དཔག་ཏུ་མེད་པ་དང་བཅས་པ་མཆོད་པའི་སྤྲིན་རབ་འབྱམས་འཕྲོ་བས་ནམ་མཁའ་གང་བར་བསམ་མོ། །ཁྱད་པར་གྱི་མཆོད་པ་སྨན་གཏོར་རཀྟ་
གསུམ་གྱི་སྒོམ་དོན། །དང་པོ་སྨན་ཕུད་ནི། རང་བྱུང་གི་སྣོད་ཀ་པཱ་ལ་ཡངས་ཤིང་རྒྱ་ཆེ་བའི་ནང་དུ་བཅུད་ཤ་ལྔ་བདུད་ཙི་ལྔ་ནི། པདྨའི་རིགས་ལ་མཚོན། མཆན། 
དབུས་སུ་མི་ཤ་དང་དྲི་ཆེན། །ཤར་དུ་བ་ལང་གི་ཤ་དང་ཁུ་བ། ལྷོར་ཁྱི་ཤ་དང་ཤ་ཆེན་གྱི་དངས་མ། ནུབ་ཏུ་རྟ་ཤ་དང་རྡུལ། །བྱང་དུ་གླང་ཆེན་གྱི་ཤ་དང་དྲི་
ཆུ་རྣམས་རིམ་པ་བཞིན་དུ་ཧྲཱིཿབཱཾ། ཧཱུཾ་ལཱཾ། ཏྲཱཾ་མཾ། ཨོཾ་མཱཾ། ཨཿཏཱཾ། རྣམས་ལས་རིགས་ལྔ་ཡབ་ཡུམ་བཅུར་བསྐྱེད་པའི་སྦྱོར་མཚམས་ནས་བྱང་

༄༅། །སེམས་དཀར་དམར་གྱི་རྒྱུན་བབས་པའི་མཐར་ལྷ་རྣམས་ཀྱང་འོད་དུ་ཞ་ནས་བདུད་རྩི་ལ་ཐིམ་པས་ཁ་དོག་དྲི་རོ་ནུས་མཐུ་ཕུན་སུམ་ཚོགས་
པ་ཡེ་ཤེས་ལྔའི་ངོ་བོར་གྱུར་པར་བསམ། །དེ་ནས་གཏོར་མ་ནི། །གཏོར་གཞོང་རིན་པོའི་སྣོད་ས་གཞིར་དང་མཉམ་པའི་ནང་དུ་གཏོར་མ་འདོད་ཡོན་བདུད་
ཙིའི་ཕུང་པོ་ཇི་ལྟར་དགྱེས་པའི་ལོངས་སྤྱོད་ཀྱིས་ནམ་མཁའི་ཁམས་ཐམས་ཅད་གང་བར་བསམ་པའོ། །རཀྟ་ནི། བྷན་དྷ་རློན་པ་སྐྲ་དང་བཅས་པའི་
སྣོད་ཡངས་ཤིང་རྒྱ་ཆེ་བའི་ནང་དུ། །ཁམས་གསུམ་གྱི་ཞེན་ཆགས་ཀྱི་རྟོག་པ་ཐམས་ཅད་ཁྲག་གི་རྣམ་པར་བསྡུས་ཤིང་ངོ་བོ་ཆགས་མེད་བདེ་བ་ཆེན་པོ་
རཀྟའི་རྒྱ་མཚོ་ཇི་ལྟར་འདོད་པའི་ཡོན་ཏན་གྱི་སྤྲིན་འཕྲོ་བས་མཁའ་ཁྱབ་ཏུ་བསྐྱིལ་བར་བསམ་པའོ། །མངོན་རྟོགས་བསྡུས་པ་རྣམས་སུ་སྐྱབས་
སེམས་ནས་བཟུང་འདི་ཡན་གྱི་སྔོན་འགྲོའི་སྐོར་རྣམས་མི་འབྱུང་ཞིང་། འགའ་ཞིག་ལ་སྐྱབས་སེམས་མ་ཏོགས་གཞན་རྣམས་མེད་པའང་ཡོད་པས་སྐབས་

ཕྱེད་པ་ཤེས་དགོས་སོ། །གཉིས་པ་དངོས་གཞིའི་ཏིང་ངེ་འཛིན་ལ། །མཉམ་བཞག་གི་རྣལ་འབྱོར་དང་། མཉམ་ལངས་ཀྱི་རྣལ་འབྱོར་རོ། །དང་
པོ་ལ་གསུམ་སྟེ། སྐུ་ཕྱག་རྒྱའི་རྣལ་འབྱོར། གསུང་བཟླས་པའི་རྣལ་འབྱོར། ཐུགས་འོད་གསལ་གྱི་རྣལ་འབྱོར་རོ། །དང་པོ་སྐུ་ཕྱག་རྒྱའི་རྣལ་
འབྱོར་ལའང་ལྔ་སྟེ། ཏིང་འཛིན་གསུམ་གྱི་ཁོག་ཕུབ་པ། རྟེན་དང་བརྟེན་པའི་དཀྱིལ་འཁོར་བསྐྱེད་པ། ཡེ་ཤེས་པ་སྤྱན་དྲངས་ཤིང་བརྟན་པར་བཞུགས་
པ། ཕྱག་འཚལ་དང་མཆོད་བསྟོད་བྱ་བ། དམིགས་པའི་གཙོ་བོ་ལྷའི་སྣང་ཞེན་ལ་བསླབ་པ་རྣམས་སོ། དང་པོ་ལ་གསུམ་ལས། དང་པོ་དེ་
བཞིན་ཉིད་ཀྱི་ཏིང་ངེ་འཛིན་གྱི་གོ་དོན་ནི། འདིའི་སྦྱང་བྱ་སེམས་ཅན་རྣམས་འཆི་བའི་ཚེ་ཕྱི་ནང་གི་ཐིམ་རིམ་རྣམས་རྫོགས་པའི་མཐར་སྣང་མཆེད་
ཐོབ་གསུམ་སྔ་མ་ཕྱི་མར་ཐིམ་ནས་ཉེར་ཐོབ་འོད་གསལ་ལ་ཐིམ་པའི་སྐད་ཅིག་མ་དེར་ངོ་མ་ཤེས་ན་ལྡོག་པ་ཅན་གྱི་འཆི་སྲིད་ཆོས་སྐུའི་འོད་གསལ་

༄༅། །གསལ་སྟོང་རྣམ་པར་མི་རྟོག་པ་དང་ཅིག་འཆར་བ་དེ་ཡིན་ལ། སྦྱོང་བྱེད་ད་ལྟའི་ཐ་མལ་གྱི་ཤེས་པ་སེམས་ཉིད་མ་བཅོས་
གཉུག་མའི་གཤིས་ལུགས་བཟོ་བཅོས་མེད་པ་དྲང་ཐད་དུ་མཉམ་པར་བཞག་པའི་ཚེ། སྣང་བའི་ཆོས་ཐམས་ཅད་གང་དུའང་མ་སོང་། །གར་ཡང་
མི་གནས། ཅིར་ཡང་མི་རྟོག །དེར་འཛིན་མེད་པའི་ཆོས་ཉིད་ཀྱི་རང་ངོ་མཐོང་བ་དེ་བཞིན་ཉིད་ཀྱི་ཏིང་ངེ་འཛིན་ཡིན་ལ། །དེའི་མཚན་ཉིད་
གདོད་ནས་ཡོད་མ་མྱོང་བའི་ཕྱིར་མེད་པ་མ་གྲུབ་ལ། མེད་མ་མྱོང་བའི་ཕྱིར་ཡོད་པ་མ་གྲུབ་པས་རྟག་ཆད་ཀྱི་ཆོས་གང་དུའང་མ་གནས་སྟོང་པ་ཉིད། 
ཤེས་བྱས་གཏན་ལ་མི་ཕེབས་ཤིང་ཚིག་གིས་བརྗོད་དུ་མེད་པས་མཚན་མ་མེད་ལ། །རང་གི་ངོ་བོ་འདུས་བྱས་ཀྱི་ཁམས་སུ་མི་གནས་པས་སྨོན་པ་
མེད་པའི་དོན་ཏེ། །རྣམ་ཐར་གསུམ་གྱི་མཚན་ཉིད་ལ་གནས་པ་ཡིན་ནོ། །སྦྱངས་འབྲས་ནི། ཤིན་ཏུ་སྤྲོས་པ་དང་བྲལ་བའི་ཡེ་ཤེས་

སངས་རྒྱས་ཆོས་ཀྱི་སྐུ་ཡིན་ལ། །སྦྱང་བྱ་སྦྱངས་འབྲས་གཉིས་ཀ་ཏིང་འཛིན་ཉིད་དང་རྣམ་པ་མཐུན་ལ། །དེ་ལྟར་བསྒོམས་པས་མར་
འཁོར་བའི་དུས་འཆི་སྲིད་ཀྱི་བག་ཆགས་དང་དངོས་པོར་འཛིན་པ་སྦྱངས་ཤིང་དག །ཡར་ཆོས་སྐུའི་རིགས་ཀྱི་ནུས་པ་གསོལ་འདེབས་
པས་མྱང་འདས་ཀྱི་འབྲས་བུ་རྫོགས་པར་བྱེད། །བར་ད་དོན་གྱི་འོད་གསལ་རྒྱུད་ལ་སྐྱེ་བའི་གཞི་འདི་བབས་ལམ་གོང་མའི་རྫོགས་རིམ་གྱི་སྨིན་བྱེད་དུ་
འགྲོ། །གཉིས་པ་ཀུན་སྣང་གི་ཏིང་ངེ་འཛིན་ནི། འདིའི་སྦྱང་བྱ་འཆི་སྲིད་ཆོས་སྐུའི་འོད་གསལ་ངོ་མ་ཤེས་པའི་སྐད་ཅིག་དེ་ལ་རླུང་སེམས་
གཉིས་ལས་བར་དོའི་ཡིད་ལུས་དབང་པོ་ཀུན་ཚང་བ་གྲུབ་སྟེ་རྨི་ལམ་ལྟར་ཡིད་ཡུད་ཕྱད་ཕྱོད་དུ་སྣང་བ་དྲི་ཟ་ཉེ་བར་ལེན་པ་དེ་ཡིན་ལ། སྦྱོང་བྱེད་ནི། དེ
བཞིན་ཉིད་ཀྱི་གནས་ལུགས་ལ་འཁོར་འདས་གཉིས་སུ་མེད་པ་དེའི་ངང་ལས་མ་གཡོས་བཞིན་དུ་རྩལ་སྣང་སྒྱུ་མ་ལྟ་བུ་ལ་བདེན་པར་གཟུང་ནས་

༄༅། །འཁོར་བའི་གནས་སུ་རང་དབང་མེད་པར་འཁྱམས་པའི་འགྲོ་བ་འདི་རྣམས་སྡུག་བསྔལ་ལས་བསྒྲལ་བར་བྱའོ་སྙམ་པའི་རིགས་དྲུག་
གི་སེམས་ཅན་ཕྱོགས་དང་རིས་སུ་མ་ཆད་པར་ཐམས་ཅད་ཀུན་ཏུ་ཁྱབ་པའི་སྙིང་རྗེ་འཛིན་མེད་སྒྱུ་མ་ལྟ་བུ་བསྒོམ་པའོ། །སྦྱངས་འབྲས་ནི། ལོངས་
སྐུ་སྒྱུ་མ་ལྟ་བུའི་ཡེ་ཤེས་ཀྱི་སྐུ་མཚན་དཔེ་གསལ་རྫོགས་ཀྱིས་སྤྲས་པ་དེ་ཡིན། །གཉིས་ཀ་དང་རྣམས་པ་མཐུན་པའི་ཀུན་སྣང་གི་ཏིང་ངེ་འཛིན་སྒྱུ་མ་ལྟ་བུ་
བསྒོམ་པས་མར་འཁོར་བའི་དྲི་མ་བར་དོའི་བག་ཆགས་དང་སྟོང་པ་ཕྱོགས་རེ་བའི་རྟོག་པ་སྦྱངས་ཤིང་དག །ཡར་ལོངས་སྐུ་མངོན་དུ་འགྱུར་རུང་གི་ས་བོན་
གསོལ་འདེབས་པས་འབྲས་བུར་རྫོགས། །བར་དུ་འོད་གསལ་ལས་ཡེ་ཤེས་ཀྱི་ལྷ་སྐུར་ལྡང་བའི་རྒྱུ་སྙིང་རྗེ་ཆེན་པོ་རྒྱུད་ལ་སྐྱེ་བའི་གཞི་བཏིང་བས་རྫོགས་
རིམ་གྱི་སྨིན་བྱེད་དུ་འགྲོ། །གསུམ་པ་རྒྱུའི་ཏིང་ངེ་འཛིན་ནི། འདིའི་སྦྱང་བྱ་བར་དོའི་སེམས་ཅན་ཡིད་ཡུལ་དེ་སྐྱེ་བ་ཕྱི་མ་ལེན་པ་ལ་མངོན་དུ་ཕྱོགས་ནས་སྐྱེ་

གནས་བཞི་གང་རུང་ལ་ཆགས་པ་སྐྱེས་ནས་དེར་འཇུག་མ་རག་གི་སྐད་ཅིག་མའི་བར་དོའི་རླུང་སེམས་དེ་ཡིན། །སྦྱོང་བྱེད་ནི། སྟོང་པ་ཉིད་དང་སྙིང་རྗེ་ཆེན་
པོ་ཟུང་དུ་འཇུག་པའི་རང་རིག་ཧྲཱིཿཧཱུཾ་སོགས་ལྷ་གང་ཡང་རུང་བའི་རྩ་བའི་ཐུགས་སྲོག་གི་ཡི་གེ་སྣང་ལ་རང་བཞིན་མེད་པ། །བྱང་ཆུབ་སེམས་ཀྱི་རྟེན་དུ་གྱུར་པ། 
དྭངས་མའི་སྲོག་ཆེན་པོ་ཉིད་རྣམ་པ་ཤིན་ཏུ་གསལ་བ་གང་དུའང་འགྱུར་བ་མེད་ཅིང་ཅིར་ཡང་འཆར་དུ་རུང་བ་བསྒོམ་པའོ། །སྦྱངས་འབྲས་ནི། ལོངས་སྤྱོད་
རྫོགས་སྐུས་གང་འདུལ་གྱི་སྤྲུལ་པར་རགས་པའི་སྐུ་འཛིན་པའི་ཚུལ་སྟོན་པར་བཞེད་པ་ཉིད་ཡིན། སྐྱེ་གནས་སུ་འཇུག་ཀའི་བར་དོའི་རླུང་སེམས་དེ་སྐྱེ་བ་ཕྱི་
མའི་རྒྱུ་ཡིན་པ་དང་། སངས་རྒྱས་སྤྲུལ་སྐུའི་གདུལ་བྱའི་ངོར་རྣམ་འཕྲུལ་སྣ་ཚོགས་སྟོན་པ་དེ་གཉིས་དང་རྣམ་པ་མཐུན་པའི་རྒྱུའི་ཏིང་ངེ་འཛིན་དཀྱིལ་འཁོར་
ཐམས་ཅད་བསྐྱེད་པའི་ས་བོན་དེ་ཉིད་བསྒོམ་པས། །མར་སྐྱེ་གནས་སུ་འཇུག་པའི་བག་ཆགས་དང་སྣང་སྟོང་ཐ་དད་དུ་ཞེན་པའི་རྟོག་པ་སྦྱངས་ཤིང་དག །

༄༅། །ཡར་སྤྲུལ་སྐུ་མངོན་དུ་འགྱུར་རུང་གི་ཐར་པའི་ས་བོན་གསོས་འདེབས་པས་འབྲས་བུར་རྫོགས། བར་དུ་བདེ་རླུང་སེམས་ལས་བྱུང་
བའི་ཡེ་ཤེས་ཀྱི་ལྷ་སྐུར་ལྡང་ནུས་པའི་གཞི་བཏིང་བས་རྫོགས་རིམ་གྱི་སྨིན་བྱེད་ད་འགྲོ། །དེ་ལྟར་ཏིང་ངེ་འཛིན་གསུམ་པོ་འདི་བསྐྱེད་རིམ་སྤྱིའི་སྒྲུབ་གཞི་ཡིན་
པས་ལྷའི་མངོན་རྟོགས་རྒྱས་བསྡུས་གང་ཡིན་ཀྱང་མེད་དུ་མི་རུང་བ་ཡིན་ཏེ། །ལྷ་སྒོམ་པ་ཐམས་ཅད་ཀྱ་སྔོན་དུ་ཨོཾ་སྭ་བྷཱ་ཝ་ཤུདྡྷཿསརྦ་དྷརྨ་སྭ་བྷཱ་ཝ་ཤུདྡྷཱོ་྅་ཧཾ། 
ཞེས་པའི་སྔགས་དོན་རང་བཞིན་དག་པའི་ཆོས་ཐམས་ཅད་རང་བཞིན་གྱིས་དག་པའོ། །ཞེས་པ་དེ་ཏིང་གི་དོན་དང་། འགའ་ཞིག་ཏུ་ཨོཾ་མ་ཧཱ་ཤཱུ་ནྱ་ཏཱ་
ཛྙཱ་ན་བཛྲ་སྭ་བྷཱ་ཝ་ཨཏྨ་ཀོ྅་ཧཾ། འདིས་ཏིང་ངེ་འཛིན་གསུམ་གའ་དོན་བསྡུས་ཏེ་བསྟན་པ་ཡིན་ཏེ། སྔགས་དོན་ནི། །སྟོང་པ་ཉིད་ཆེན་པོ་ཡེ་ཤེས་རྡོ་རྗེའི་རང་
བཞིན་གྱི་བདག་ཉིད་ངའོ། །ཞེས་པས་སྟོང་པ་ཉིད་ཆེན་པོས་དེ་བཞིན་ཉིད་ཀྱ་ཏིང་ངེ་འཛིན་དང་། ལྷག་མས་ཏིང་ངེ་འཛིན་ཕྱི་མ་གཉིས་ལེགས་པར་བསྟན་

པ་ཡིན་ཏེ་ཡེ་ཤེས་རྡོ་རྗེ་ནི་སྟོང་པ་ཉིད་དེ་བདེ་བ་ཆེན་པོ་དང་སྟོང་པ་ཟུང་འཇུག་གམ། སྟོང་ཉིད་དང་སྙིང་རྗེ་ཟུག་དུ་འཇུག་པའི་རང་བཞིན་གྱི་བདག་ཉིད་ངའོ། །
ཞེས་བ་ཀུན་སྣང་དང་རྒྱུའི་ཏིང་ངེ་འཛིན་གཉིས་ཀྱི་དོན་ཡིན་པར་ཤེས་དགོས་སོ། །གཉིས་པ་རྟེན་དང་བརྟེན་པའི་དཀྱིལ་འཁོར་བསྐྱེད་པ་ལ་གཉིས་ཏེ། རྟེན་
གཞལ་ཡས་ཁང་བསྐྱེད་པ་དང་བརྟེན་པ་ལྷ་བསྐྱེད་པའོ། །དང་པོ་རྟེན་གཞལ་ཡས་ཁང་བསྐྱེད་པ་ལའང་གསུམ་སྟེ། འོག་གཞི་འབྱུང་བ་རིམ་བརྩེགས་
བསྐྱེད་པ། བཞུགས་གནས་གཞལ་ཡས་ཁང་བསྐྱེད་པ། གདན་བསྐྱེད་པའོ། །དང་པོ་ནི། །འདིའི་སྦྱང་བྱ་ཀུན་རྫོབ་རྣམ་ཤེས་འཁྲུལ་པའི་ངོར་སྣང་
བའི་འབྱུང་བཞིའི་དཀྱིལ་འཁོར་རི་རབ་དང་བཅས་པ་རང་སེམས་མ་དག་པའི་ལས་སྣང་རྣམས་ཡིན་དེ་སྦྱོང་བྱེད་ནི། །སྔར་བསྒོམས་པའི་སྦུང་བའི་འཁོར་ལོ་
རབ་ཏུ་ཡངས་ཤིང་རྒྱུ་ཆེ་བའི་ནང་དུ་རྒྱུའི་ཏིང་ངེ་འཛིན་གྱི་ཡི་གེ་ནམ་མཁར་གནས་པ་ལས་འབྱུང་ལྔ་རི་རབ་དང་བཅས་པའི་ས་བོན་རྣམས་རིམ་པར་ཆད་པ་ལས་

༄༅། །ཨེ་ལས་ཆོས་འབྱུང་མཐིང་ཀ་ཙ་བ་ཕྲ་བ་ཐུར་དུ་ཟུག་པ་ཁ་གདེངས་ཆེ་བ་གྱེན་དུ་བསྟན་པ་རྒྱ་ཚང་འབྱམས་ཀླས་པ། དེའི་སྟེང་
དུ་ཡཾ་ལས་རླུང་གི་དཀྱིལ་འཁོར་རྒྱ་གྲམ་གྱི་རྣམ་པ་ཅན་དུ་བ་ལྟ་བུའི་འོད་ཟེར་ལྗང་ནག་གི་མུ་ཁྱུད་ཀྱིས་བསྐོར་བ། དེའི་སྟེང་དུ་རཾ་ལས་མེའི་དཀྱིལ་འཁོར་
དམར་པོ་གྲུ་གསུམ་པ་མེ་ལྕེ་འབར་བའི་ཕྲེང་བས་བསྐོར་བ། །དེའི་སྟེང་དུ་བཾ་ལས་ཆུའི་དཀྱིལ་འཁོར་དཀར་པོ་ཟླུམ་པོར་འཁྱིལ་པའི་མཐའ་འོད་ཟེར་དཀར་
པོས་བསྐོར་བ། དེའི་སྟེང་དུ་ལཾ་ལས་སའི་དཀྱིལ་འཁོར་གསེར་གྱི་རང་བཞིན་གྲུ་བཞི་འོད་ཟེར་སེར་པོས་བསྐོར་བ། དེའི་སྟེང་དུ་སུཾ་ལས་རིན་པོ་ཆེ་སྣ་
བཞིའི་རི་རབ་བང་རིམ་བཞིའི་རྣམ་པ་ཅན་སྒོམ་པ་རྣམས་སོ། སྦྱངས་འབྲས་ནི་དོན་དམ་ཡེ་ཤེས་མ་འཁྲུལ་བའི་རང་སྣང་ཆོས་ཀྱི་དབྱིངས་ཐར་པ་ཆེན་པོ་རྡོ་རྗེ་བཙུན་མོའི་
བྷ་ག་དང་དེའི་ཕྱག་རྒྱ་ཡུམ་ལྔའི་མཁའ་ཀློང་རྣམ་པར་དག་པའོ། །གཉིས་པ་དེའི་སྟེང་དུ་བཞུགས་གནས་གཞལ་ཡས་ཁང་བསྐྱེད་པ་ནི། འདིའི་སྦྱང་

བྱ་སེམས་ཅན་རྣམས་རྒྱུ་ཞིང་ལོངས་སྤྱོད་པའི་གནས་ཡུལ་དང་ཁང་ཁྱིམ་ལ་སོགས་པ་དངོས་པོར་འཛིན་པའི་ཞེན་རྟོག་ཡིན་ལ། སྦྱོང་བྱེད་ནི་རྒྱུའ་ཏིང་ངེ་
འཛིན་གྱི་ཡི་གེ་ལས་བྷྲཱུཾ་ཡིག་ཁ་དོག་ལྔ་ལྡན་ཆད་པ་རི་རབ་ཀྱི་སྟེང་དུ་བབས་པ་འོད་དུ་ཞུ་བ་ལས་གཞལ་ཡས་ཁང་བསྐྱེད་པ་སྟེ། དེ་ཡང་འབྱུང་རིམ་
དཀྱིལ་འཁོར་དང་བཅས་པ་སྲུང་འཁོར་གྱི་ནང་དུ་ཚུད་པས་རྡོ་རྗེའི་ར་གུར་སོགས་སྔར་བསྒོམ་པ་དེ་ལས་གསལ་འདེབས་མི་དགོས་ཀྱང་རི་རབ་ཀྱི་སྟེང་
དུ་རྡོ་རྗེའི་ས་གཞི་ཁད་མཉམ་པའི་ཕྱི་མཐར་རྡོ་རྗེའི་རབ་ལྕགས་རི་ལྟ་བུས་བསྐོར་བ་ལས་ཁ་དོག་སྣ་ལྔའི་མེ་དཔུང་མཐའ་མེད་དུ་འབར་བ། རྡོ་རྗེའི་ར་
བའི་ནང་དུ་རྡོ་རྗེའི་ས་གཞི་ལ་དུར་ཁྲོད་ཆེན་པོ་བརྒྱད་ཀྱིས་བཀོད་བས་བསྐོར་བ། །དེའི་ནང་དུ་རྒྱུ་རིན་པོ་ཆེ་ལས་གྲུབ་པའི་པདྨ་འདབ་མ་སྟོང་དང་ལྡན་
པའི་ཟེའུ་འབྲུའི་སྟེང་དུ་ཉི་མའི་དཀྱིལ་འཁོར་དངས་ཤིང་གསལ་བ་ཟེའུ་འབྲུའི་རྒྱ་དང་མཉམ་པ། དེའི་དབུས་སུ་སྣ་ཚོགས་རྡོ་རྗེའི་ལྟེ་བ་མཐིང་

༄༅། །ག་གྲུ་བཞི་བའི་གཞི་ལ་གཞལ་ཡས་ཁང་ཀུན་ནས་གྲུ་བཞི་པ་རིན་པོ་ཆེ་ལྔའི་རྩིག་པ་ནང་ནས་རིམ་པར་གཙོ་བོ་གང་ཡིན་པའི་རིགས་ཀྱི་ཁ་
དོག་ནས་བཙམས་ཏེ་ཕྱི་ནང་ལྔ་སྦྲགས་སུ་གནས་པ། །ཕྱིའི་འགྲམ་རྨང་ནས་འདོད་སྣམ་རིན་པོ་ཆེ་དམར་པོའི་སྟེགས་བུས་བསྐོར་བ་ལ། མཆོད་པའི་
ལྷ་མོ་བཅུ་དྲུག་གིས་མཆོད་རྫས་ཐོགས་པའི་ཞལ་ནང་དུ་ཕྱོགས་ནས་འཁོད་པ། རྩིག་པའི་ཁར་ཕ་གུ་སེར་པོ་རིན་པོ་ཆེའི་ཕྲས་མཛེས་པ་བད་ཀྱི་ཚུལ་
དུ་འཕྱར་བ། །དེའི་སྟེང་དུ་བྲེ་སྤུངས་སམ་ཀ་ཐུང་གིས་བཏེག་པའི་གདུང་མ། དེའི་སྟེང་དུ་ཐོག་ཕུབ་པའི་ཕྱམ་གྱི་སྣ་ཙི་པ་ཏྲའི་ཁ་ནས་རིན་པོ་ཆེའི་དྲྭ་
བ་དང་དྲ་བ་ཕྱེད་པ་འཕྱངས་བ། ཕྱམ་གྱི་སྟེང་དུ་རྒྱ་ཕིབས་འདོད་སྣམ་གྱི་ཕྱི་མཐའ་ཁེབས་པ་ཙམ་དུ་ཕྱིར་འཕྱར་པའི་ནང་གི་འོག་ཏུ་རིན་པོ་ཆེ་དཀར་པོའི་
ཤར་བུ་སྤྱི་བླུགས་མགོ་ཐུར་དུ་བསྟན་པ་ལྟ་བུའི་ཕྲེང་བ་བསྒྲིགས་པའི་རྩེ་རྣམས་ཕྱམ་གྱི་མ་མཐའི་ཐད་ཀར་སླེབ་པ། རྒྱ་ཕིབས་ཀྱི་ཐོག་ཏུ་དེའི་རྩ་བ་

གནོན་བྱེད་རིན་པོ་ཆེའི་སྤང་ལེབ་དཀར་པོ་པང་རིམ་གསུམ་མམ་བཞི་ཡོད་པ་སླངས་ནས་བསྒྲིགས་པ་པུ་ཤུའམ་ལན་ཀན་དུ་གྲགས་པ་ཡིན་ནོ། །གཞལ་
ཡས་ཁང་གི་ནང་དུ་ཀ་བ་བརྒྱད་ཀྱིས་བཏེག་པའི་གདུང་བཞི་བསྣོལ་མའི་སྟེང་དུ་ཕྱམ་ཉི་ཤུ་རྩ་བརྒྱད་བཏང་བས་དབུས་ཀྱི་མཐོངས་ཀ་མ་གཏོགས་བཀབ་
པའི་སྟེང་དུ་རིན་པོ་ཆེའི་སྤང་ལེབ་བསྒྲིགས་པའི་གྲལ་མ། ཐོགས་རིན་པོ་ཆེ་གཅལ་དུ་བཀྲམ་པ་དང་། །དབུས་ཕྱུར་བུར་ཞེས་པའི་དོན་མཐོངས་ཀའི་
ཟུར་བཞིར་ཀ་བའམ་ཤིང་བརྩེགས་ཀྱི་བཀོད་པས་བཏེག་པའི་སྟེང་དུ་རྒྱ་ཕིབས་བཀལ་བའི་རྩེ་མོར་རྡོ་རྗེ་རིན་པོ་ཆེའི་ཏོག་གིས་མཛེས་པར་བྱས་པ། ཕྱོགས་
བཞིའི་ཙིག་པའི་དབུས་དྲང་ཐད་དུ་སྒོ་བཞི་སྒོ་ཁང་དང་བཅས་པའི་མར་སྣེ་ཟུར་གཉིས་དང་ཡར་སྣེ་འདོད་སྣམ་ལ་ཐུག་པའི་ཟུར་གཉིས་བཅས་སུ་ཀ་བ་བཞི་
བཞིའི་སྟེང་དུ་གདུང་བཞི་བསྣོལ་མར་བཏང་བའི་སྟེང་དུ་རྟ་བབས་བརྒྱད་བཙེགས་པའི་རིམ་པ་ནི། རྟ་རྐང་། ཆུ་སྐྱེས། སྒྲོམ། ཟར་ཚགས། སྣ་

མཆོད། ཆུན་འཕྱང་། ཤར་བུ། རྒྱ་ཕིབས་ཏེ་བརྒྱད། རྟ་རྐང་ཞེས་པ་ནི་གཞི་སྔོན་པོ་ལ་གསེར་གྱི་རྡོ་རྗེ་འགྲིང་བུ་བསྒྲིགས་
པ། ཆུ་སྐྱེས་ནི་རིན་པོ་ཆེ་དམར་པོའི་པད་འདབ་བསྒྲིགས་པ། སྒྲོམ་ནི་ཀ་ཐུང་གི་བར་ལ་རིན་པོ་ཆེ་སྣ་ཚོགས་ཀྱི་སྒྲོམ་ལེབ་བཙུད་པ། ཟར་ཚག་ནི་
རིན་པོ་ཆེ་དཀར་པོའི་དྲྭ་མིག །སྣ་མཆོང་ནི་ཕ་གུ་དང་འདྲ། ཆུན་འཕྱང་ནི་རིན་པོ་ཆེའི་དྲྭ་བ་དྲྭ་ཕྱེད། ཤར་བུ་རྒྱུ་ཕིབས་གཉིས་ནི་སྔ་མ་ལྟ་བུའོ། །རྒྱ་
ཕིབས་ཀྱི་སྟེང་དུ་གསེར་གྱི་འཁོར་ལོའི་གཡས་གཡོན་དུ་གསེར་གྱི་རི་དྭགས་ཕོ་མོས་བརྟེན་པའི་སྟེང་དུ་རིན་པོ་ཆེའི་གདུགས་དཀར་པོས་མཛེས་པའོ། །སྤྱི་
ཙམ་དུ་གཞལ་ཡས་ཁང་དེ་ལྟར་ཡིན་ཀྱང་ཁྲོ་བོའི་དཀྱིལ་འཁོར་འགའ་ཞིག་ཏུ་གདུལ་བྱ་མ་རུངས་བ་འདུལ་བ་ལ་དགོངས་ནས་དུར་ཁྲོད་འབར་བའི་
གཞལ་ཡས་ཁང་གི་བཀོད་པ་གསུངས་པས་དེ་ལྟར་ན། ཐོད་པ་སྐམ་རློན་རྙིད་གསུམ་སྤེལ་བའི་ཙིག་པ། ལྷ་ཆེན་བརྒྱད་ཀྱི་ཀ་བ། ཀླུ་ཆེན་

བརྒྱད་ཀྱི་གདུང་མ། །རྒྱུ་སྐར་ཉེར་བརྒྱད་ཀྱི་ཐོག་ཕུབ། གཟའ་བརྒྱད་དང་ཉི་མ་ཟླ་བའི་སྐར་ཁུང་། སྦྲུལ་དང་ཐོད་པའི་དྲྭ་བ་དྲྭ་ཕྱེད། རྟ་བབས་རྣམས་ཀྱང་སོར་
མོ་དང་ཐོད་པ་དང་དབང་པོ་ལྔ་དང་ཉི་ཟླའི་ཕྲེང་བས་སྤྲས་པ། རྒལ་ཚིགས་ཀྱི་མདའ་ཡབ། ལྷ་ཆེན་པོའི་ཐོད་པ་སྦུབ་པའི་རྒྱ་ཕིབས་ཀྱི་སྟེང་དུ་ཙིཏྟའི་ཏོག་གིས་
མཛེས་པ་ཞིང་ལྤགས་ཀྱི་འཕེན་དང་བླ་བྲེ། ཕྱི་ནང་གི་ས་གཞི་ཐམས་ཅད་དུར་ཁྲོད་དང་ཁྲག་མཚོར་འཁྱིལ་བ། ཕྱི་ནང་ཀུན་ཏུ་འཇིགས་པའི་མེ་འོད་དང་
རླུང་ནག་འཚུབས་མ་འཁྱིལ་བར་བསྒོམ་པའོ། །དེ་ལྟ་བུ་བསྒོམ་པའི་ཚེ་སོ་སོའི་དག་པ་མ་དྲན་ན་བསྒོམ་བ་རང་རྒྱུད་པར་འགྱུར་བའི་ཕྱིར། དག་
པ་དྲན་པ་དེ་ལ་སངས་རྒྱས་ཀྱི་ཡོན་ཏན་དང་བསམ་གྱིས་མི་ཁྱབ་པའི་ཐུགས་རྗེ་དང་ཕྲིན་ལས་ཀྱིས་བསྡུས་པའི་རྣམ་པར་བྱང་བའི་ཕྱོགས་ཆོས་ཀྱི་ཕྱོགས་
ཆོས་ཀྱི་ཕྱག་རྒྱའམ་མཚོན་བྱེད་གནས་ལུགས་ཇི་ལྟ་བ་མ་རྟོགས་པའི་བློ་དམན་རྣམས་ཀྱི་ངོར་གཞལ་ཡས་ཁང་དང་ལྷ་སྐུ་ཕྱག་རྒྱའི་རྣམ་པར་བསྟན་

༄༅། །ནས་བསྒོམ་པ་ལམ་དུ་བྱེད་པ་ཡིན་པའི་ཕྱིར་བརྡའམ་དེའི་དོན་ཡིད་ལ་དྲན་པར་བ་དགོས། དེ་ལྟར་མ་ཤེས་ན་
བསྒོམ་བྱ་རང་རྒྱུད་པའི་བག་ཆགས་ཀྱིས་བཅིངས་ནས་འཁོར་བ་ལས་འཕགས་པར་མི་ནུས་ཏེ་འདོད་ཁམས་བའི་ལྷ་དང་རུ་དྲ་བཞིན་ནོ། །དེ་ལ་
གཞལ་ཡས་ཁང་གི་དག་པ་ནི། དབྱིབས་གྲུ་བཞི་པ་ནི། ཆོས་ཀྱི་དབྱིངས་ཀུན་ཏུ་མི་མཉན་པ་མེད་པའོ་། སྒོ་བཞི་ནི་ཚད་མེད་པ་བཞིས་བདེ་བ་ཆེན་
པོའི་ཕོ་བྲང་དུ་འདྲེན་པ། ལམ་སྟེགས་ཀྱི་རྟ་བབས་བརྒྱད་ནི་ཐེག་པ་བརྒྱད་འགྲོད་ནས་གཉིས་སུ་མེད་པའི་ཐེག་པ་འདིར་བགྲོད་པའོ། །འབྲས་བུའི་
རྟ་བབས་བཞི་ནི་བསྡུ་བའི་དངོས་པོ་བཞིའོ། །དེ་རེ་རེ་ལ་སྣམ་བུ་བརྒྱད་དམ་བཞི་ནི་ཐེག་པ་བརྒྱད་དམ་བཞིའི་གྲུབ་མཐའི་ཡོན་ཏན་རྫོགས་པའོ། །ཆོས་
ཀྱི་འཁོར་ལོ་རྒྱུན་མི་ཆད་པར་བསྐོར་བས་ན་འཁོར་ལོ་ལ་སོགས་པའོ། །འདོད་སྣམ་ནི་དྲན་པ་ཉེ་བར་བཞག་པ་བཞི། རྟ་བབས་ཀྱི་ཀ་བ་བཞི་ཡང་དག་

བའི་སྤོང་བ་བཞི། སྒོ་ཁང་བཞི་ནི་རྫུ་འཕྲུལ་གྱི་རྐང་པ་བཞི། རྩིག་པ་རིམ་པ་ལྔ་ནི་དབང་པོ་ལྔ། ཕ་གུ། བྲེ་ཕུལ་གྱི་སྣམ་བུ། ཤ་བུ། མདའ་
ཡབ། ཕྱུར་བུ་ལྔ་ནི་སྟོབས་ལྔ། །རིན་པོ་ཆེའི་དྲྭ་བ་དང་། དྲྭ་ཕྱེད། མེ་ཏོག་གི་ཕྲེང་བ། དར་དབྱངས། མེ་ལོང་། ཟླ་གཟུགས། རྔ་ཡབ་སྟེ་རྒྱན་
རྣམས་ནི་བྱང་ཆུབ་ཀྱི་ཡན་ལག་བདུན། ཀ་བ་བརྒྱད་འཕགས་ལམ་ཡན་ལག་བརྒྱད། ཀ་གཞུ་རྣམས་ནི་རྣམ་པར་ཐར་བ་བརྒྱད། གདུང་བཞི་ནི་མི་འཇིགས་
པ་བཞི། ནང་གི་ཕྱམ་ཉེར་བརྒྱད་ནི་སྟོང་ཉིད་བཅོ་བརྒྱད་དང་ཕར་ཕྱིན་བཅུ། གྲལ་ཐོག་ནི་བསམ་གྱིས་མི་ཁྱབ་པའི་ཡོན་ཏན། ཕྱུར་བུ་འདེགས་
བྱེད་བཞི་ནི་སོ་སོ་ཡང་དག་པར་རིག་པ་བཞི། རྩེ་མོའི་ཏོག་ནི་སངས་རྒྱས་ཀྱི་དཀྱིལ་འཁོར་ཐམས་ཅད་རང་རིག་པའི་ཡེ་ཤེས་ཀྱི་ཀློང་དུ་འཁྱིལ་བ། གདུགས་
ནི་ཐུགས་རྗེ་ཆེན་པོས་འགྲོ་བ་སྐྱོབ་པ། བ་དན་ནི་སྙིང་རྗེ་ཆེན་པོ། འོད་ཟེར་ཀུན་ཏུ་འཕྲོ་བ་ནི་སྐུ་གསུང་ཐུགས་མི་ཟད་པ་རྒྱན་གྱི་འཁོར་ལོ། ཕྱི་དང་ནང་

༄༅། །མེད་པ་ཀུན་ཏུ་དངས་གསལ་མི་སྒྲིབ་པར་སྣང་བ་ནི་ཡེ་ཤེས་ཀྱི་རྩལ་སྣང་འབའ་ཞིག་ཏུ་གྱུར་པ། འོག་གཞིའི་སྣ་ཚོགས་རྡོ་རྗེ་ནི་སྟོང་པ་ཉིད་
ཀྱི་ཡེ་ཤེས། ར་བཅུ་གཉིས་ནི་རྟེན་འབྲེལ་བཅུ་གཉིས་རྣམ་བར་དག་པ། ཉི་གདན་ནི་རང་བཞིན་འོད་གསལ་བའི་ཆོས་ཉིད། པད་ཕྲེང་ནི་སྐྱོན་གྱི་མ་གོས་
པའི་ཆོས་ཉིད། དུར་ཁྲོད་བརྒྱད་ནི་རྣམ་ཤེས་ཚོགས་བརྒྱད་རང་སར་དག་པ་དང་སྒྱུ་མ་ལྟ་བུའི་དཔེ་བརྒྱད་ཀྱི་མཚོན་བྱེད། རྡོ་རྗེའི་ར་བ་ནི་མི་རྟོག་པའི་ཡེ་
ཤེས། མེ་དཔུང་ནི་ཡེ་ཤེས་ཀྱི་མེས་བདུད་དང་ཉོན་མོངས་པ་བསྲེག་པ་སྟེ། དེ་ལྟར་མཚོན་བྱ་མཚོན་བྱེད་ཀྱི་དག་པ་རྣམས་སོ་སོར་དྲན་པ་གལ་ཆེ་ཡང་། 
ལས་དང་པོ་པས་སྒོམ་ཐེངས་གཅིག་ལ་མཐའ་དག་དྲན་པར་མ་ནུས་ན་གཞལ་ཡས་ཁང་གི་ཆོས་དེ་ཐམས་ཅད་སངས་རྒྱས་རྣམས་ཀྱི་སྤངས་རྟོགས་བསམ་
གྱིས་མི་ཁྱབ་པའི་ཡོན་ཏན་རྣམས་དེ་དང་དེའི་མཚོན་བྱེད་དུ་ཤར་བ་ཡིན་ནོ་སྙམ་པས་ཀྱང་དག་དྲན་རྗེས་མཐུན་པར་འགྱུར་རོ། །དེ་དག་གི་སྦྱངས་འབྲས་

ནི་གསང་བ་མཆོག་གི་དགྱེས་པ་དང་། ཐར་པ་ཆེན་པོའི་གཞལ་མེད་ཁང་མྱང་ལས་འདས་པའི་གྲོང་ཁྱེར་ཆེན་པོ། །གནས་ལུགས་ཇི་ལྟ་བའི་དོན་གྱི་
འོག་མིན། རང་སྣང་རྣམ་པར་དག་པའི་གཞལ་མེད་ཁང་ཡིན་ལ། །དེའང་འབྱུང་བ་རིམ་བརྩེགས་རི་རབ་དང་བཅས་པ་ནི་རྩ་འཁོར་ལོ་ལྔ་དང་དབུ་
མ། དཀྱིལ་འཁོར་ཀྱི་གཞི་པད་ཉི་རྒྱ་གྲམ་ནི་རྩ་འཁོར་གྱི་ལྟེ་བའི་རླུང་དང་ཐིག་ལེ། དེ་རྣམས་དང་འདྲེས་པའི་སེམས་གསལ་སྟོང་བདེ་བའི་ཆ་ནི་
གཞལ་མེད་ཁང་སྟེ། དེ་ཉིད་ལེགས་པར་བསྒོམས་པས་རྩ་ཐིག་རླུང་གསུམ་མཉེན་ཅིང་བཏུལ་བས་རྫོགས་རིམ་གྱི་ཡེ་ཤེས་རྒྱུད་ལ་སྐྱེ་བའི་གཞི་བཏིངས་
བས་ལམ་གོང་མའི་སྨིན་བྱེད་དུ་འགྲོ། །གསུམ་པ་གདན་བསྐྱེད་པའི། འདིའི་སྦྱང་བྱ་སེམས་ཅན་རྣམས་གང་དུ་སྐྱེ་བ་ལེན་པའི་གནས་པ་མའི་ཁུ་ཁྲག་
དང་དྲོད་གཤེར་ལ་སོགས་པའི་བག་ཆགས་སྦྱོང་བར་བྱེད། སྦྱོང་བྱེད་ནི་གཞལ་མེད་ཁང་གི་དབུས་སུ་པདྨ་དམར་པོའི་གདན། །དེའི་སྟེང་དུ་ཉི་མའི་དཀྱིལ་

༄༅། །འཁོར་དམར་པོ་དང་ཟླ་བའི་དཀྱིལ་འཁོར་ཉ་གང་བ་གཉིས་བརྩེགས་པ་པདྨའི་ལྟེ་བ་དང་མཉམ་པར་བསྒོམ། འདི་གཙོ་བོ་ཁོ་ནའི་དབང་དུ་བྱས་
པ་ཡིན་ལ། གཞན་འཁོར་གྱི་ལྷ་ཡོད་པ་རྣམས་སུ་གདན་སོགས་རང་རང་སྐབས་ཐོབ་ལྟར་ཤེས་དགོས་ཤིང་ཁྲོ་བོ་རྣམས་ལ་ནི་ཁྱད་པར་གྱི་གདན་རུ་ཏྲ་དང་
བམ་རོ་དང་སྲོག་ཆགས་སོགས་སྐབས་འདིར་འབྱུང་བ་ཡིན་ནོ། །དེ་དག་གི་སྦྱངས་འདྲས་སངས་རྒྱས་སྤྲུལ་པའི་སྐུ་སྐྱེ་གནས་གང་དུ་སྐྱེས་ཀྱང་ཉེས་སྐྱོན་གྱི་
མི་གོས་པ་དང་། །ཐུགས་རང་བཞིན་གྱིས་རྣམ་པར་དག་པས་འོད་གསལ་ཞིང་ཐབས་ཤེས་ཟུང་འཇུག་གི་ཡེ་ཤེས་མཐར་ཕྱིན་པ་ཉིད་ཡིན་ནོ། ཁྱད་པར་
གྱི་དགོས་པ། ལམ་གོང་མའི་ཚེ་པདྨ་ནི་རྩ་འཁོར། ཉི་མ་གཏུམ་མོའི་ཨ་ཐུང་། །ཟླ་བ་སྤྱི་བོའི་ཧཾ་སྟེ་འབར་འཛག་གི་ཞུ་བ་དེ་ལ་བརྟེན་ནས་མི་འགྱུར་བའི་
བདེ་བ་ཐོབ་པའི་གཞི་བཏིང་བས་སྨིན་བྱེད་དུ་འགྲོའི། །གསུམ་པ་བརྟེན་པ་ལྷ་བསྒོམ་པ་ནི། བསྐྱེད་པའི་ཆོ་ག་དང་། ལྷའི་མཚན་ཉིད་དོ། །དང་པོ་

ནི། རྒྱས་པ་མངོན་བྱང་ལྔའི་ཆོ་ག་དང་། འབྲིང་པོ་མངོན་བྱང་བཞི། བསྡུས་པ་ཆོ་ག་གསུམ་བསྐྱེད་རྣམས་ལས། སྔ་འགྱུར་གཏེར་མའི་ཕྱོགས་
འདིར་བསྡུས་པ་འདི་ཉིད་མང་ཞིང་དེ་ལྟར་ན་འདིའི་སྦྱང་བྱ་བར་དོའི་རྣམ་ཤེས་དེ་ཕ་མའི་ཁུ་ཁྲག་གི་དབུས་སུ་ཞུགས་ནས་རིམ་གྱིས་ལུས་རྫོགས་པ་དང་དབྱིབས་
མཚུངས་བར། གདན་གྱི་ཉི་མའི་ཁྲག །ཟླ་བ་ཕའི་ཁུ་བ། ས་བོན་རྒྱུའི་ཏིང་འཛིན་གྱི་ཡི་གེ་གདན་ལ་བབས་པ་བར་དོའི་རྣམ་ཤེས་མའི་མངལ་དུ་
དཀར་དམར་ཚོགས་པ་ལ་འཇུག་མ་རག་གི་གནས་སྐབས་དེ་ཡིན། ས་བོན་ལྷ་གང་ཡིན་གྱི་ཕྱག་མཚན་དུ་བསྒྱུར་བ་ནི་ཁམས་དཀར་དམར་གྱི་དབུས་སུ་རྣམས་
ཤེས་ཞུགས་ནས་ཁུ་རྡུལ་སེམས་གསུམ་གཅིག་ཏུ་འདྲེས་པ་དེ་སྦྱོང་། །དེ་ལས་འོད་ཟེར་སྤྲོ་བསྡུ་ནི་མངལ་གྱི་ལུས་དེ་ཉིད་འབྱུང་བ་བཞིའི་བྱེད་ལས་ཀྱིས་ཕུང་
ཁམས་སྐྱེ་མཆེད་རིམ་བཞིན་དུ་གྲུབ་པ་དང་། ཕྱག་མཚན་དེ་ཡོངས་སུ་གྱུར་པ་ལས་སྐུ་ཡོངས་སུ་རྫོགས་པ་ནི་མངལ་གྱི་སེམས་ཅན་དེ་ལུས་རྫོགས་ནས་

༄༅། །བཙས་པའི་བར་གྱི་བག་ཆགས་རྣམས་སྦྱོང་བར་བྱེད་པ་ཡིན་ལ། དེ་ལྟར་བསྐྱེད་ཚུལ་འདིས་སྐྱེ་གནས་གཞན་རྣམས་ཀྱི་བག་ཆགས་
ཀྱང་སྦྱོང་བར་ནུས་ཏེ། སྒོང་སྐྱེས་ལ་ལྷའི་ས་བོན་ནི་དྲི་ཟའི་སེམས། ས་བོན་ཕྱག་མཚན་དུ་བསྒྱུར་བ་ནི་མངལ་དུ་བུ་ཁྲག་ག་དབུས་སུ་ཞུགས་པ། འོད་ཟེར་
སྤྲོ་བསྡུའི་མཐར་ཕྱག་མཚན་དེ་ཉིད་འོད་དུ་ཞུ་བའི་གོང་བུས་སྒོ་དར་གྱུར་པའི་བག་ཆགས་སྦྱོང་བར་བྱེད། དེ་བཞིན་དུ་དྲོད་གཤེར་སྐྱེས་ལ་གདན་གྱི་ཉི་མ་
དྲོད། ཟླ་བ་གཤེར་ས་བོན་ཕྱག་མཚན་ནི་བར་དོའི་རླུང་སེམས། འོད་ཟེར་སྤྲོ་བསྡུ་དང་སྐ་ཡོངས་སུ་རྫོགས་བས་དེ་གསུམ་འདུས་བ་ལས་དྲོད་གཤེར་
གྱི་དབུས་ནས་ལུས་གྲུབ་པ་དེ་སྦྱོང་། རྫུས་སྐྱེས་ལ་ལྷའི་གདན་ན་སྐྱེ་གནས། ས་བོན་ཕྱག་མཚན་ནི་བར་དོའི་རླུང་སེམས། འོད་ཟེར་སྤྲོ་བསྡུ་ནི་
གནས་ལུས་ལ་སྲེད་པ་དང་ལེན་པའི་མཐུས་གསོས་བཏབ་པ། སྐུ་ཡོངས་སུ་རྫོགས་པ་ནི་ལུས་སྐད་ཅིག་ཏུ་འགྲུབ་པ་དེ་སྦྱོང་བར་བྱེད་པའོ། །དེ་རྣམས་

སྦྱོང་བྱེད་མདོར་བསྡུན། ནམ་མཁར་གནས་པའི་རྒྱུའི་ས་བོན་དེ་གདན་གྱི་སྟེང་དུ་བབས་པ་ནི་གསུང་ཡིག་འབྲུའི་ཆོ་ག །དེ་ཕྱག་མཚན་གང་ཡིན་ལ་སྙིང་
པོའི་ས་བོན་གྱི་ཡི་གེས་མཚན་པར་གྱུར་པ་ལས་འོད་ཟེར་དཔག་ཏུ་མེད་པ་འཕྲོས་པས་སངས་རྒྱས་རྣམས་མདུན་གྱི་ནམ་མཁར་སྤྱན་དྲངས་ནས་འོད་ཟེར་གྱི་
ཚུལ་དུ་ཕྱག་མཚན་ས་བོན་དང་བཅས་པ་ལ་ཐིམ་པ་ནི་ཐུགས་ཕྱག་མཚན་གྱི་ཆོ་ག །ཕྱག་མཚན་ས་བོན་དང་བཅས་པ་ཡོངས་སུ་གྱུར་པ་ལས་འབྲས་བུའི་
རྡོ་རྗེ་འཛིན་པ་ཡི་དམག་གང་ཡིན་གྱི་སྐུ་མཚན་དཔེ་གསལ་རྫོགས་སུ་གྱུར་བ་ནི་སྐུ་ཡོངས་སུ་རྫོགས་པའི་ཚེ་གའོ། །སྦྱངས་འབྲས་ནི། སངས་རྒྱས་
རྣམས་གང་འདུལ་གྱི་སྤྲུལ་བའི་སྐུར་བཞེངས་པའི་ཚེ་ལྷུམས་སུ་ཞུགས་པ་ནས་བལྟམས་པའི་བར་གྱི་མཛད་པ་རྣམས་ཡིན་ནོ། །དེས་ལམ་གོང་མའི་ཚེ་
གདན་གྱི་པདྨ་ལ་གནས་བའི་ཉི་ཟླ་ཁ་སྦྱོར་ནི་དབུ་མའི་རྩ་འཁོར་གྱི་མདུད་པའི་གནས་རྣམས་སུ་བདེ་དྲོད་འབར་འཛག་གི་ཁ་སྦྱོར་བ། ས་བོན་དང་ཕྱག་མཚན་

༄༅། །ནི་རླུང་སེམས་དྷུ་ཏིར་ཐིམ་པ། སྤྲོ་བསྡུས་ཡོངས་སུ་གྱུར་བ་ནི་ཞུ་བ་དེ་ལས་བྱུང་བའི་བདེ་སྟོང་། སྐུ་ཡོངས་སུ་རྫོགས་པ་ནི། དེ་
ལས་རང་བཞིན་ལྷན་སྐྱེས་ཀྱི་བདེ་སྟོང་ཡེ་ཤེས་ཀྱི་ལྷ་སྐུར་འགྲུབ་རུང་དུ་མཚོན་པས་ན་རྫོགས་རིམ་གྱི་སྨིན་བྱེད་དུ་འགྲོ། དེ་ཡང་མངོན་རྟོགས་བསྡུས་པ་རྣམས་
སུ་གདན་ཙམ་ལས་གཞལ་ཡས་ཁང་མེད་པ་དང་། སྐད་ཅིག་དྲན་རྫོགས་ཀྱིས་གསལ་གདབ་པ་སོགས་སྤྲོས་མེད་ཀྱི་བསྐྱེད་རིམ་ཡང་མང་བས་དེ་དང་དེའི་
དགོངས་པ་སོར་བཞག་ལས་མཐའ་གཅིག་ཏུ་མ་ངེས་པས་གཞལ་ཡས་ཁང་ལ་སོགས་པའི་སྤྲོས་བཅས་བསྐྱེད་རིམ་གྱིས་རྒྱས་འགེབ་མི་དགོས་པ་ཤེས་
པར་བྱའོ། །གཉིས་པ་བསྐྱེད་པ་ལྷའི་མཚན་ཉིད་ནི་ཡི་དམ་གང་ལ་བརྟེན་པའི་མངོན་རྟོགས་ལྟར་བསྒོམ་པར་བྱ་བ་ལས་འདིར་མཐའ་གཅིག་ཏུ་ངེས་
གཟུང་མེད་པས་བཀོད་དུ་མ་མཆིས་མོད། འོན་ཀྱང་བསྒོམ་བྱའི་ལྷ་རྣམས་ཀྱི་དོན་གྱི་དག་པ་དྲན་པ་ལ་ཞི་ཁྲོ་གཉིས་ལས་སྤྱི་ཁྱབ་ཙམ་དུ། ལྷ་ཞལ་གཅིག 

པ་ནི་ཆོས་སྐུ་ཐིག་ལེ་ཉག་གཅིག་མཚོན་བྱེད། ཞལ་གསུམ་པ་ནི་རྣམ་ཐར་གསུམ་མམ་སྐུ་གསུམ་མཚོན་བྱེད། ཕྱག་གཉིས་ནི་ཐབས་སྙིང་རྗེ་ཆེན་པོ་དང་། ཤེས་
རབ་སྟོང་པ་ཉིད། ཕྱག་བཞི་ནི་ཡེ་ཤེས་བཞི། ཡང་ན་བྱམས་སྙིང་རྗེ་དགའ་བ་བཏང་སྙོམས་བཞི། ཕྱག་དྲུག་ནི་ཡེ་ཤེས་ལྔ་རང་བྱུང་གི་ཡེ་ཤེས་དང་དྲུག་
སྲིད་ཞི་མཉམ་པ་ཉིད་དམ་དེ་དག་གི་མཐའ་ལ་མི་གནས་པའི་མཚོན་བྱེད་ཞབས་གཉིས་རྡོ་རྗེའི་སྐྱིལ་མོ་ཀྲུང་དུ་བཞུགས་པ། ཞི་བའི་ཚུལ་རྣམ་པ་དགུའི་
ཉམས་ཀྱིས་མཛེས་པས་མཐོང་ན་མི་མཐུན་པ་མེད་པའི་ཕྱིར་ཡིད་དུ་འོང་བ་སྟེ། ཚུལ་དགུ་ནི། སྐྱེ་བ་གནས་སུ་དག་པ་མཚོན་བྱེད་སྐུ་གཉེན་ཤ་
ཆགས་པ། ན་བ་གནས་སུ་དག་པས་སྐུའི་གནས་རྣམས་སྐབས་ཕྱེད་ཅིང་རིམ་པར་འཚམས་པས་ལྕུགས་པ། འཆི་བ་གནས་སུ་དག་པས་སྐུ་
ལྷོད་པོར་མ་གྱུར་པས་འཁྲིལ་བག་ཆགས་ཤིང་ལྡེམ་པ་སྟེ་དྲང་བ། རྒ་བ་གནས་སུ་དག་པས་སྐུ་འཇམ་ཞིང་གཞོན་ཤུ་ཆགས་པའི་ངང་ཚུལ་ཅན་

༄༅། །ཏེ་ངོ་བོའི་ཡོན་ཏན་ལྔ་དང་། འདིར་ཁྲིལ་ལྡེམ་གཉིས་སོ་སོར་བགྲངས་པས་ལྔའོ། །མཚན་བཟང་གི་མེ་ཏོག་ལ་དཔེ་བྱད་ཀྱི་འབྲས་
བུས་སྤྲས་པའི་སྐུ་གཙང་ཞིང་ཁ་དོག་གསལ་བ། ཟད་པར་གྱི་སྐྱེ་མཆེད་རྫོགས་པས་སྐུ་བཀྲག་ཅིང་འཆོར་བ། བརྗིད་ཅིང་ཡིད་དུ་འོང་བས་
ལྷུན་སྡུག་པ། གདུལ་བྱ་རྣམས་ཟིལ་གྱིས་གདོན་པས་གཟི་བྱིན་ལྡན་པ་སྟེ་རྣམས་སྐུའི་ཡོན་ཏན་བཞི་སྟེ་བསྡོམས་པས་ཚུལ་དགུའོ། །ཉོན་མོངས་བའི་
གདུང་བ་ལས་རྣམ་པར་གྲོལ་བའི་བརྡར་ལྷ་རྫས་ཀྱི་དར་དཀར་པོ་གསེར་གྱི་དང་རིས་ཅན་གྱི་སྟོད་གཡོགས། ཚིག་གུའི་སྨད་དཀྲིས། ཁ་དོག་སྣ་ཚོགས་
པའི་དར་དབྱངས་འཕུར་བ། དགེ་བའི་ཆོས་ཐམས་ཅད་ཡོངས་སུ་རྫོགས་པའི་བརྡར་དབུ་སྐ་རལ་པའི་ཐོར་ཅོག །འདོད་ཡོན་མ་སྤངས་ཡེ་ཤེས་ཀྱི་
རྒྱན་དུ་ཆེ་བ་མཚན་བྱེད་རིན་པོ་ཆེ་དང་མེ་ཏོག་གྱི་རྒྱན། བྱང་ཆུབ་ཀྱི་ལམ་ཡན་ལག་བདུན་མཚོན་བྱེད་རིན་པོ་ཆེའི་རྒྱན་ཆ། དེ་ཡང་རིན་པོ་ཆེའི་དོ་ཤལ་ནི་

དྲན་པ། དབུ་རྒྱན་ནི་ཆོས་རྣམ་པར་འབྱེད་པ། གདུ་བུ་ནི་བརྩོན་འགྲུས། སྙན་ཆ་ཤིན་ཏུ་སྦྱངས་པ། དཔུང་རྒྱན་ཏིང་ངེ་འཛིན། སེ་མོ་དོ་བཏང་
སྙོམས། མེ་ཏོག་གི་ཕྲེང་བ་དགའ་བ་མཚོན་བྱེད་རྣམས་སོ། །ཞེ་སྡང་རྣམ་པར་དག་པའི་བརྡར་རུས་རྒྱན་དྲུག་ཀྱང་། མགུལ་རྒྱན་སྦྱིན་པ། གདུ་བུ་
ཚུལ་ཁྲིམས། རྣ་ཆ་བཟོད་པ། སྤྱི་བོའི་འཁོར་ལོ་བརྩོན་འགྲུས། སྐ་རགས་བསམ་གཏན། མཆོད་ཕྱིར་ཐོགས་ཤེས་རབ་ཀྱི་ཕ་རོལ་ཏུ་ཕྱིན་
པ་རྣམས་ཀྱི་མཚན་བྱེད་ཡིན་ལ། ལྷའི་ངོ་བོ་ནི། ཀུན་རྫོབ་སྙིང་རྗེ་ཆེན་པོ་སྤྱོད་པའི་ཕྱོགས་ཀྱིས་སེམས་ཅན་གྱི་དོན་ལ་འཇུག་པ་ཐབས་བདེ་བ་ཆེན་པོ་
མཆོག་ཏུ་མི་འགྱུར་བའི་ཡེ་ཤེས་ཀྱི་སྣང་ཆ་ཡབ་ཀྱི་ཕྱག་རྒྱའི་ཚུལ་དུ་སྒོམ་པ་དང་། རྣམ་བྱང་ཞི་བ་མྱང་འདས་ཀྱི་ཆོས་ཐམས་ཅད་དང་། སྣོད་བཅུད་
གཟུགས་སྒྲ་དྲི་རོ་སོགས་འཁོར་བའི་ཆོས་ཐམས་ཅད་ཀྱང་ངོ་བོ་སྟོད་པ་ཉིད་ལས་དོན་དུ་གྲུབ་པ་རྡུལ་ཙམ་ཡང་ཡོད་མ་མྱོང་བའི་ཕྱིར་སྒྱུ་མ་ལྟ་བུའི་ཆོས་ཐམས་

༄༅། །ཅད་གཅིག་གོ་གཅིག་གིས་མ་བཀག་པར་ཅིར་ཡང་འཆར་དུ་རུང་བ། སྐྱེ་འགག །བྲི་གང་། འཕོ་འགྱུར། རྒྱུ་འབྲས་ལྟར་སྣང་
བའི་ཆོས་རྣམས་ཀྱི་འཆར་གཞིར་གྱུར་པའི་ཕྱིར་དོན་དམ་སྟོང་པ་ཉིད་ཤེས་རབ་དབྱིངས་ཀྱི་སྟོང་ཆ་དེ་ལ་ཡུམ་གྱི་སྒྲས་སྨོས་ཤིང་དེའི་ཕྱག་རྒྱར་བསམས་ནས་
སྒོམ་པ་ལམ་དུ་བྱེད་པ་ཡིན་ལ། དེ་ཡང་སྣང་བའི་ཐོག་ནས་སྟོང་པ་མཐོང་ལ། སྟོང་པའི་རྩལ་ལས་སྣང་བ་མི་འགག་ཅིང་སྟོང་ཉིད་རྒྱ་འབྲས་སུ་ཤར་བའི་
བདེན་པ་འགོག་ཏུ་མེད་པའི་ཕྱིར་རྟེན་འབྱུང་འགལ་བ་མེད་པའི་བདེན་པ་གཉིས་ཟུང་དུ་འཇུག་པ་ལས་ཅིག་ཤོས་སྤངས་ནས་ཅིག་ཤོས་ཀྱི་མྱ་ངན་ལས་འདས་
པའི་འབྲས་བུ་མཐར་ཕྱིན་པ་མི་ཐོབ་པས་ཐབས་ཤེས་ཟུང་འཇུག་ཡ་བྲལ་མེད་པར་སྡོམ་པའི་མཚོན་བྱེད་ལྷ་ཡབ་ཡུམ་འཁྲིལ་སྦྱོར་གྱི་ཕྱག་རྒྱའི་ཚུལ་དུ་
སྒོམ་པ་ལམ་དུ་བྱེད་པ་ཡིན། ཡུམ་གྱི་ཕྱག་རྒྱ་དེ་ཡང་མཚན་མའི་རྟོག་པའི་སྒྲིབ་གཡོགས་དང་བྲལ་བ་མཚོན་བྱེད་སྐུ་གཅེར་བུ། མི་འགྱུར་བའི་བདེ་བ་ཆེན་

པོ་དགའ་བ་བཅུ་དྲུག་དང་ལྡན་པ་མཚོན་བྱེད་བཅུ་དྲུག་ལོན་པའི་ན་ཚོད་ལ་བབས་པ། དབྱིངས་ལས་ཡེ་ཤེས་ཕྱོགས་མེད་དུ་རྒྱས་པ་མཚོན་བྱེད་དབུ་སྐྲ་གྲོལ་
ཆོས་དབྱིངས་མཚོན་བྱེད་སྤྱི་བོར་འཁོར་ལོ། །རུས་པའི་མགུལ་རྒྱུན་མཉམ་ཉིད། རྣ་ཆ་སོར་རྟོག །གདུ་བུ་མེ་ལོང་། སྐ་རགས་བྱ་གྲུབ་སྟེ་
རུས་པའི་ཕྱག་རྒྱ་ལྔས་སྤྲས་པ། ཞི་གནས་དང་ལྷག་མཐོང་ཟུང་དུ་འཇུག་པ་ཤེས་བྱེད་མཁའ་གསང་མཉམ་པར་སྦྱོར་བའོ། །ཕྱག་མཚན་གྱི་དག་
པ་མདོ་ཙམ་ནི། ཡེ་ཤེས་ལྔ་མཚོན་བྱེད་རྡོ་རྗེ་རྩེ་ལྔ་པ། ཀུན་རྟོག་གཅོད་པ་ཤེས་བྱེད་གྲི་གུག །རྣམ་པར་མི་རྟོག་པའི་ཡེ་ཤེས་བདེ་བ་སྐྱོང་བ་ཤེས་
བྱེད་ཀ་པཱ་ལ། ཡེ་ཤེས་ཆེན་པོས་བ་དུད་བཞི་བཅོམ་ནས་འཁོར་བ་དབང་དུ་སྡུད་པ་ཤེས་བྱེད་ཁྲག་གིས་གང་བ། སྐྱེ་འཆི་རྩད་ནས་གཅོད་པ་ཤེས་བྱེད་རལ་
གྲི། དུག་གསུམ་རྩད་ནས་གཅོད་པ་ཤེས་བྱེད་ཁ་ཊྭཾ་ཀ་རྣམས་སོ། །གཉིས་པ་ཁྲོ་བའི་དག་པ་སྤྱི་ཙམ་ནི། དུས་གསུམ་གཟིགས་པ་ཤེས་

༄༅། །བྱེད་སྤྱན་གསུམ། སྐྱེ་བ་བཞི་རྩད་ནས་གཅོད་པ་ཤེས་བྱེད་མ་ཆེ་བའི་སྨྱུ་གུ་བཞི་གཙིགས་པ། བརླང་པོར་སྤྱོད་པ་རྣམས་
གདུལ་བའི་ཕྱིར་ཁྲོ་ཚུལ་གྱི་ཉམས་རྒྱས་པ། རིག་ལྔ་དང་ཡུམ་བཞིའི་བདག་ཉིད་ཅན་གྱི་གར་དགུ་དང་ལྡན་པ་སྟེ། དེ་ཡང་སྒེག་པ། དཔའ་བ། །
མི་སྡུག་པ། རྒོད་པ། དྲག་ཤུལ། འཇིགས་རུང་། སྙིང་རྗེ། རྣམ་པ། ཞི་བ་སྟེ་དགུའོ། །མཁྱེན་པའི་སྟོབས་བཅུས་གཏི་མུག་མཅོམ་
པ་ཤེས་བྱེད་གླང་པོ་ཆེའི་པགས་པའི་སྟོད་གཡོགས་དང་། དཔའ་བརྟུལ་དྲག་པོའི་ལས་ཀྱི་ཞེ་སྡང་བཅོམ་པ་ཤེས་བྱེད་སྟག་ལྤགས་ཀྱི་ཤམ་ཐབས་
དཀྲིས་པ། བྱང་ཆུབ་སེམས་ཀྱིས་འདོད་ཆགས་བཅོམ་པ་ཤེས་བྱེད་དར་དབྱངས་ཀྱིས་བརྒྱན་པ་དང་། ང་རྒྱལ་བཅོམ་པ་ཤེས་བྱེད་ཐོད་སྐམ་
སྐམ་ལྔ་སངས་རྒྱས་ལྔའི་བདག་ཉིད་ཅན་གྱིས་དབུ་བརྒྱན་པ། ཕྲག་དོག་བཅོམ་པས་སེམས་བྱུང་ལྔ་བཅུ་རྣམ་པར་དག་པ་ཤེས་བྱེད་རློན་པ་ལྔ་བཅུ་

ཕྲེང་བར་བརྒྱུས་པའི་དོ་ཤལ། ཕ་རོལ་ཕྱིན་པ་དྲུག་གི་རང་བཞིན་ཕྱག་རྒྱ་དྲུག་རྣམས་ཀྱིས་སྐུ་ལ་བརྒྱན་པ། བདག་མེད་རྟོགས་པའི་ཤེས་རབ་ཀྱིས་
སྲིད་པ་གསུམ་སྲེག་པ་མཚོན་བྱེད་ཡེ་ཤེས་ལྔའི་མེ་འོད་ཁ་དོག་སྣ་ལྔའི་ཕྲེང་བ་རྣམ་པར་འཁྲིགས་པའི་དབུས་ན་བཞུགས་པའོ། །འཁོར་གྱི་རྣམ་པར་
སྣང་བ་རྣམས་ཀྱང་གཙོ་བོ་བཅོམ་ལྡན་འདས་ཉིད་ཀྱིས་གདུལ་བྱའི་ཚོད་དང་བསྟུན་ནས་སྤྲུལ་པའི་རྣམ་འགྱུར་ཙམ་ལས་ཐ་དད་དབྱེར་མེད་ཅིང་། གཞལ་ཡས་
ཁང་ལྷ་དང་བཅས་པ་ཐམས་ཅད་ཀྱང་གཙོ་བོ་ཉིད་ཀྱིས་འགག་མེད་ཡེ་ཤེས་ཀྱི་སྒྱུ་འཕྲུལ་བདེ་གསལ་སྟོང་པ་ཉིད་ཀྱི་ཆོ་འཕྲུལ་ལས་བྱུང་བ་ཁོ་ན་ལས་གཞན་
དུ་མ་གྲུབ་ཅིང་། བསྐྱེད་པ་དེ་རྣམས་ཀྱང་དངས་པའི་མཁའ་ལ་འཇའ་ཚོན་ཤར་བ་ལྟར་རམ། དངས་པའི་མཚོ་ནང་དུ་གཟའ་སྐར་ཤར་བ་ཇི་བཞིན་
སྣང་ལ་བདེན་པར་མ་གྲུབ་ཅིང་རྣམས་པ་ཐམས་ཅད་པར་འཆར་བའི་ཆོས་ཉིད་ཀྱི་རྟེན་ཅིང་འབྲེལ་འབྱུང་དྲན་བཞིན་པ་ལ་གནས་པ་གལ་ཆེའོ། །དེ་

༄༅། །ཡང་མཚོན་བྱེད་ལྷ་སོ་སོའི་སྐུ་མདོག་ཕྱག་མཚན་སོགས་རེ་རེ་སྒོམ་པ་དང་། མཚོན་བྱ་དོན་གྱི་དག་པ་དེ་རྣམས་རེ་རེ་བཞིན་དྲན་དུ་ཟིན་པ་
དགོས་ཀྱང་ལས་དང་པོ་པ་བསྐྱེད་རིམ་ལ་སེམས་རྣལ་དུ་མ་འབྱོར་བའི་རིགས་ཀྱིས་དེ་ཙམ་མི་ནུས་པས་ལྷའི་གསལ་སྣང་ཐེབས་ཙམ་གྱིས་མཐར་འདི་ཐམས་
ཅད་སངས་རྒྱས་རྣམས་ཀྱི་ཆོས་ཀྱི་སྐུའི་ཡེ་ཤེས་དང་བསམ་གྱིས་མི་ཁྱབ་པའི་ཡོན་ཏན་ཚད་མེད་པའི་ཐུགས་རྗེ། མཛད་པའི་ཕྲིན་ལས་རྣམས་མཚོན་བྱེད་
ཀྱི་བརྡ་དང་ཐབས་རྨད་དུ་བྱུང་བ་ཡིན་ནོ་སྙམ་པའི་མོས་གུས་རྩེ་གཅིག་ལ་གནས་པ་ནི་གལ་ཤིན་ཏུ་ཆེ་སྟེ། དག་དྲན་རྗེས་མཐུན་པར་འགྱུར་རོ། །
དེ་ལྟར་བསྒོམས་པས་གཞི་དུས་སུ་བྱིས་པ་བཙས་པ། ནར་སོན་ནས་འདོད་པའི་ཚོར་བས་གདུངས་ཏེ་དེ་དོན་དུ་གཉེར་བ། ཆུང་མ་ལེན་པ། སྒོ་
གསུམ་གྱི་ནུས་པ་རིམ་གྱིས་འཕེལ་བ། རང་རང་གི་རིགས་ཀྱི་བྱ་བ་ལ་དབང་བསྒྱུར་བ་རྣམས་སྦྱོང་ཞིང་། སྦྱངས་འབྲས་ནི། སངས་རྒྱས་སྤྲུལ་པའི་

སྐུ་བལྟམས་པ་དང་། །བྱང་ཆུབ་དོན་དུ་གཉེར་བས་རབ་ཏུ་བྱུང་ནས་དཀའ་ཐུབ་མཛད་པ་དང་། དེ་ལས་བཞེངས་ཏེ་བྱང་ཆུབ་སྙིང་པོར་གཤེགས་པ་དང་། ། 
བདུད་བཏུལ་ཏེ་བསམ་གཏན་བསྐྱེད་པ་དང་། རྣམ་པ་ཐམས་ཅད་མཁྱེན་པའི་ཡེ་ཤེས་བརྙེས་པ་རྣམས་ཡིན་ལ། ལམ་གོང་མའི་ཚེ་ན་བདེ་སྟོང་ཡེ་ཤེས་
ཀྱི་ལྷ་སྐུར་བསྒྲུབ་པར་བའི་ཕྱིར། བདེ་རླུང་སེམས་ལས་ལྷ་སྐུར་ལྡང་བ་དང་། དེ་ནས་མཆོག་གི་དངོས་གྲུབ་དོན་དུ་གཉེར་བར་འདོད་པས་ཕྱག་རྒྱ་གཉིས་ལས་
རྒྱ་དང་ཡེ་རྒྱ་གཉིས། གང་རུང་བརྟེན་པ་པ་དང་། དེ་ལས་ལྷན་སྐྱེས་ཀྱི་ཡེ་ཤེས་རིམ་གྱིས་གོམས་པར་བྱེད་པ་དང་། དེས་མཆོག་གི་དངོས་གྲུབ་ལ་མྱུར་དུ་སྦྱོར་
པའི་གཞི་འདིངས་བས་ན་སྨིན་བྱེད་དུ་འགྲོའོ། །དེ་ནས་བྱིན་གྱིས་བརླབ་པ་ནི། འདིའི་སྦྱང་བྱ་བྱིས་པ་དེ་ཉིད་ལུས་ངག་ཡིད་གསུམ་གྱི་ནུས་པའི་རྩལ་རྫོགས་
ནར་སོན་པའི་བག་ཆགས་དེ་ཡིན་ལ། སྦྱོང་བྱེད་ནི་བདག་དམ་ཚིག་གི་དཀྱིལ་འཁོར་དུ་བསྒོམས་པ་དེ་རྣམས་ཀྱི་སྤྱི་བོ་ཀླད་པ་དུང་ཁང་གི་ནང་དུ་འཁོར་ལོའི་

༄༅། །གདན་ལ་ཨོཾ་ཡིག་དཀར་པོ་གསལ་ཞིང་འབར་བ་སྐུ་རྡོ་རྗེ་དང་། མགྲིན་པར་པདྨ་དམར་པོ་འདབ་མ་བརྒྱད་པའི་གདན་ལ་ཨཱཿཡིག་
དམར་བོ་གསལ་ཞིང་འབར་བ་གསུང་རྡོ་རྗེ་དང་། སྙིང་གར་ཉི་མ་དང་ཟླ་བའི་གདན་ལ་ཧཱུཾ་ཡིག་མཐིང་ག་གསལ་ཞིང་འབར་བ་ཐུགས་རྡོ་རྗེ་སྟེ། འགའ་
ཞིག་ཏུ་སྐུ་གསུང་ཐུགས་ཀྱི་ལྷ་གསུམ་ཡི་གེས་མཚན་པ་བཅས་བསྒོམ་པའང་འབྱུང་སྟེ་དེ་ལྟར་མེད་པ་རྣམས་ལ་འབྲུ་གསུམ་བསྒོམས་པས་ཆོག་སྟེ་ཡི་
གེ་ཉིད་ཡེ་ཤེས་ཀྱི་ཕྱག་རྒྱ་ཡིན་ལ་རྡོ་རྗེ་གསུམ་ཡང་ཡེ་ཤེས་དྲུག་གི་བདག་ཉིད་ཡིན་པས་ཞལ་ཕྱག་སོགས་ལྷའི་གཟུགས་མ་བྱས་ཀྱང་དེ་དང་དེའི་ཕྱག་རྒྱར་
འགྱུར་བ་ཡིན་ནོ། །སྦྱངས་འབྲས་ནི། སངས་རྒྱས་ཐམས་ཅད་ཀྱི་སྐུ་གསུང་ཐུགས་རྡོ་རྗེ་གསུམ་གྱི་གསང་བ་བསམ་གྱིས་མི་ཁྱབ་པ་ལ་མངའ་
བརྙེས་པ་དེ་ཉིད་ཡིན། གསུམ་པ་ཡེ་ཤེས་སེམས་དཔའ་སྤྱན་དྲང་ཞིང་བཞུགས་སུ་གསོལ་བ་ནི། །འདིའི་སྦྱང་བྱ། བྱིས་པ་དེ་རང་དང་རིགས་

མཐུན་གྱི་འགྲོ་བ་སྔ་མ་རྣམས་དང་བློ་གྲོས་ནུས་པ་མཉམ་པར་གྱུར་བའི་བགས་ཆགས་དེ་ཡིན། སྦྱོང་བྱེད་ནི། རང་བཞིན་ཡེ་ཤེས་ཀྱི་འཁོར་ལོ་སྤྱན་དྲང་བ་དང་། 
བཞུགས་སུ་གསོལ་བ་གཉིས་ཀྱི་དང་པོ་ནི། བདག་དམ་ཚིག་སེམས་དཔའི་སྙིང་གའི་ཧཱུཾ་ཡིག་ལས་འོད་ཟེར་ལྕགས་ཀྱུའི་དབྱིབས་ཅན་རང་བཞིན་ལྷུན་
གྱིས་གྲུབ་པའི་རྒྱལ་བའི་ཞིང་ཁམས་རབ་འབྱམས་སུ་ཁྱབ་པར་སྤྲོས་པས་ཕྱོགས་བཅུ་དུས་བཞིའི་དེ་བཞིན་གཤེགས་པ་ཐམས་ཅད་ཀྱི་ཆོས་སྐུ་རྣམ་པ་
ཐམས་ཅད་པའི་བདག་ཉིད་དུ་བཞུགས་པ་དེ་གཟུགས་སྐུ་དམ་ཚིག་པ་ཇི་ལྟར་བསྐྱེད་པ་དང་འདྲ་བའི་རྣམ་པར་བཞེངས་བ་མདུན་གྱི་ནམ་མཁར་
མངོན་སུམ་བཞིན་དུ་བཀུག་པར་བསམས་ནས། ཆོ་ག་གང་ཡིན་གྱི་སྤྱན་འདྲེན་གྱི་ཚིག་བརྗོད་པ་དང་མཉམ་དུ་རང་བཞིན་ཡེ་ཤེས་ཀྱི་དཀྱིལ་
འཁོར་དེ་ཉིད་དམ་ཚིག་གི་དཀྱིལ་འཁོར་ལ་ཆུ་ལ་ཆུ་བཞག་པ་བཞིན་དུ་གཉིས་སུ་མེད་པར་རོ་གཅིག་ཏུ་འདྲེས་པར་བསམས་ལ་བཞུགས་སུ་གསོལ་

༄༅། །བའོ། །སྤྱི་ཁྱབ་ཏུ་ཛཿཧཱུྃ་བཾ་ཧོཿབརྗོད་པ་ནི། ཛཿས་དམ་ཚིག་པ་ལ་ཡེ་ཤེས་པ་བཀུག་པ་དང་། ཧཱུཾ་གི་གཉིས་སུ་མེད་པར་བསྟིམ་
པ་དང་། བཾ་གྱིས་འདོད་པ་མ་གྲུབ་ཀྱི་བར་དུ་མི་གཤེགས་པར་བཅིངས་པ་དང་། ཧོཿས་དགྱེས་བཞིན་དུ་བཞུགས་པར་བྱའོ། །སྦྱངས་འབྲས་
ནི། སངས་རྒྱས་པའི་ཚེ་དེ་བཞིན་གཤེགས་པ་ཐམས་ཅད་དང་ཡེ་ཤེས་གཅིག་ཏུ་གྱུར་པའི་དགོངས་པ་གཉིས་སུ་མེད་པ་ཉིད་ཡིན། བཞི་
པ་གཉིས་མེད་ཀྱི་དཀྱིལ་འཁོར་ལ་མཆོད་བསྟོད་བྱ་བ་ནི། འདིའི་སྦྱང་བྱ་ནི་བྱེིས་པ་དེ་འདོད་ཡོན་རྣམས་ལ་ཅི་དགར་སྤྱོད་ཅིང་ཡུལ་ནོར་གྱི་བཅད་རིས་
དང་ཁེ་གྲགས་སྒྲུབ་པ་རྣམས་ཀྱི་བག་ཆགས་ཡིན་ལ། སྤྱོད་བྱེད་ནི། ཕྱག་འཚལ་བ་དང་། མཆོད་པ་འབུལ་བ་དང་། བསྟོད་པ་བྱ་བའོ། །
དང་པོ་ནི། དེ་ལྟར་ཏིང་ངེ་འཛིན་དམ་ཚིག་པའི་དཀྱིལ་འཁོར་དང་རང་བཞིན་ཡེ་ཤེས་པའི་དཀྱིལ་འཁོར་གཉིས་ཆུ་ལ་ཆུ་འདྲེས་པ་ལྟར་གྱུར་ཏེ་དབྱིངས་

དང་ཡེ་ཤེས་གཉིས་སུ་མེད་པའི་རང་དུ་དབྱེར་མེད་པའི་དཀྱིལ་འཁོར་དུ་ཤེས་པ་ནི་དོན་གྱི་ཕྱག་འཚལ་བ་ཡིན་ལ། འོན་ཀྱང་སྲི་ཞུའི་ཚུལ་
གྱིས་ཕྱག་མཆོད་སོགས་བྱའང་འཕྲུལ་དགའི་ལྷ་རྣམས་རང་གིས་སྤྲུལ་པའི་ལོངས་སྤྱོད་ལ་བརྩེ་བ་བཞིན་དུ་བདག་ཉིད་གཙོ་བའི་ཐུགས་ཀ་ནས་
མར་མེ་གཅིག་ལས་གཉིས་ཆད་ཀྱི་ཚུལ་དུ་རང་འདྲ་བའི་སྤྲུལ་པ་ཐོན་ནས་ཕྱག་འཚལ་བར་བསམས་ལ། རང་གཞུང་གི་ཕྱག་འཚལ་གྱི་ཚིག་
བརྗོད་པ་དང་བསྟན་ནས་དཀྱིལ་འཁོར་གྱི་ལྷ་ཚོགས་ཕྱག་བྱ་བའི་ཡུལ་དང་། དེ་དད་རང་རིག་དབྱེར་མེད་དུ་མཇལ་བ་ནི་ཕྱག་གི་དོན་དང་། བརྡ་
ཙམ་དུ་ལྷ་རྣམས་ཀྱ་ཡོན་ཏན་ཁྱད་པར་ཅན་ལ་ཤིན་ཏུ་གུས་པའི་ཡིད་ཀྱི་སྒོ་ནས་ཕྱག་འཚལ་བས་ཚོགས་བསགས་པ་ཡིན་ནོ། །གཉིས་པ་
མཆོད་པ་ལའང་ཕྱི་ནང་གསང་བ། དེ་ཁོ་ན་ཉིད་དང་བཞི་ལས་དང་པོ་ཕྱི་ནང་ཐུན་མོང་པའི་མཆོད་པ་ནི། བདག་ཉིད་གཙོ་བོའི་ཐུགས་ཀ་ནས་

༄༅། །འདོད་ཡོན་གྱི་ལྷ་མོ་དཔག་ཏུ་མེད་པ་སྤྲོས་ནས་ལྷ་ལ་ལྷས་མཆོད་པའི་ཚུལ་གྱིས་ཕྱི་ནང་གི་མཆོད་པའི་སྤྲིན་བསམ་ལས་འདས་པ་
ཞིང་དང་སྤྱོད་ཡུལ་ཐམས་ཅད་ཡོངས་སུ་ཁྱབ་པར་བསམས་ནས་འབུལ་བ་སྟེ། རང་གཞུང་གི་མཆོད་པའི་ཚིག་རྣམས་བརྗོད་པ་དང་དུས་མཚུངས་པར་
མཆོད་རྫས་ཐོགས་པའི་ལྷ་མོ་རྣམས་ཀྱིས་ལྷ་སོ་སོའི་དབང་པོའི་གནས་རྣམས་སུ་མཆོད་རྫས་ཀྱིས་མཆོད་པ་སྟེ། དེ་ཡང་དངས་བསིལ་མངར་བའི་
ཞལ་སྐྱེམས་མཆོད་ཡོན། ཕྱག་ཞབས་བསིལ་བྱེད་རྙོག་བྲལ་གྱི་ཞབས་བསིལ། ཐ་ང་དང་ཆུ་ལས་སྐྱེས་པ་རྣམས་བར་བཀྲ་བའི་མེ་ཏོག་དབུ། 
ལྷན་སྐྱེས་དང་སྦྱར་བ་ལས་བྱུང་བའི་དྲི་ཞིམ་བདུག་སྤོས་ཤངས་དང་། ནོར་བུ་དང་རྩི་མར་གྱི་མེ་སྒྲོན་སོགས་གསལ་བྱེད་མར་མེ་སྤྱན། ཙན་དན་གུར་
གུམ་སོགས་དྲི་ལྡན་བསིལ་ཆབ་ཐུགས་ཀ །རོ་མཆོག་བཅུད་ལྡན་གྱི་ཞལ་ཟས་ལྗགས། སིལ་སྙན་ཏེ་རོལ་མོའི་བྱེད་བྲག་འབུད་དཀྲོལ་བརྡུང་བྱ་

རྒྱུད་ཅན་སོགས་སྒྲ་དབྱངས་སྣ་ཚོགས་པས་སྙན་གྱི་དབང་པོ་རྣམས་ལ་མཆོད་ཅིང་། མཐར་ལྷ་མོ་ཉིད་ཀྱང་དབང་པོའི་གནས་དེ་དང་དེར་ཐིམ་པར་
བསམ་བ་ཡིན་ནོ། །གཉིས་པ་ནང་མཆོད་ལ་སྨན་གཏོར་ར་ཀྟ་གསུམ་ལས། སྨན་མཆོད་ནི་འཁོར་འདས་ཀྱི་ཆོས་ཐམས་ཅད་མ་བཅོས་རང་བྱུང་
གི་བདུད་རྩིའི་ངོ་བོར་གདོད་མ་ནས་རྣམ་པར་དག་པ་ཡིན་ལ། དེ་ཤེས་བྱེད་ཕྱི་ནང་གསང་གསུམ་གྱི་རྩ་བ་བརྒྱད་དམ། ཡང་ན་རྩ་བ་བདུན་རྩི་ལྟ་རེ་
རེ་ལ་ཕྱི་ནང་གི་རྩ་བ་བཞི་རེ་སྦྱར་བས་བརྒྱད། བརྒྱད་ཚན་དེ་རེ་རེ་ལའང་སོ་སོའི་སྐྱོབ་དང་འཕྲད་བརྒྱ་ཉེར་ལྔ་རེ་སྦྱར་དུ་ཡོད་པས་ཡན་ལག་སྟོང་དུ་འགྱུར་ལ་
ལ། དེ་ལྟར་སྦྱར་བའི་དམ་རྫས་དེ་ནི་ཆོས་ཐམས་ཅད་བླང་དོར་མེད་པའི་མཉམ་པ་ཉིད་རྟོགས་པ་ལས་བྱུང་ཞིང་གཉིས་འཛིན་རྣམ་རྟོགས་གི་བདུད་སེལ་
བའི་རྩི་ཡིན་པས་ཚིག་དབུས་མ་ཕྱིས་པའི་བསྡུ་བའོ། །བདུད་རྩི་དེ་རིགས་ལྔ་ཡེ་ཤེས་ལྔའི་ངོ་བོར་སྔར་བྱིན་གྱིས་རླབས་ཟིན་པས་དེ་ལྟར་མོས་

༄༅། །པས་རང་གཞུང་གི་སྨན་མཆོད་ཀྱི་ཚིག་འདོན་པ་དང་མཉམ་དུ། བདུད་རྩིའི་རྒྱ་མཚོ་ལས་མཐེབ་སྲིན་ཉི་ཟླའི་གའུས་བཅུས་
ཏེ་གཏོར་བས་བདུད་རྩིའི་ཟེགས་མ་ལྷ་རྣམས་ཀྱི་ཞལ་དུ་ཐིམ་པས་ལྷ་ཚོགས་ཐམས་ཅད་བདེ་བ་ཆེན་པོའི་རོས་ཚིམ་པར་བསམ་པའོ། །གཏོར་མཆོད་ནི་
གཏོར་གཞོང་ཆོས་ཀྱི་དབྱིངས་དང་མཉམ་པ་ཡངས་ཤིང་རྒྱ་ཆེ་བའི་ནང་དུ་དམ་རྫས་རྨད་དུ་བྱུང་བའི་གཏོར་མ་བཟའ་བཏུང་གི་རྣམ་པ་རྣམས་འདོད་ཡོན་ལྔའི་
ལོངས་སྤྱོད་ཇི་ལྟར་མཁོ་བའི་འདོད་དགུའི་ཕུང་པོར་སྤུངས་པ་ངོ་བོ་ཡེ་ཤེས་ཀྱི་བདུད་རྩིར་བསམས་ལ། གཏོར་མཆོད་ཀྱི་ཚིག་བརྗོད་པ་དང་མཉམ་དུ་
ཕུལ་བས་ལྷ་རྣམས་ཀྱི་ལྗགས་རྡོ་རྗེའི་དབྱིབས་ཅན་ལས་བྱུང་བའི་འོད་ཀྱིས་སྦུ་གུས་དྲངས་ཏེ་གསོལ་བས་ཐུགས་དགྱེས་པར་བསམས་མོ། །ངེས་དོན་
དུ་ཡུལ་ལྔའི་བཟའ་བ་དང་། རྣམ་ཤེས་ཀྱི་བཏུང་བ་རྣམས་འོད་གསལ་གྱི་ཀློང་དུ་རོལ་པའོ། །རཀྟ་མཆོད་པ་ནི། སྡུག་བསྔལ་གྱི་རྩ་བ་ཆགས་ཞེན་

ཁྲག་གི་རྣམ་པར་བསྡུས་པ་ཆགས་མེད་བདེ་བ་ཆེན་པོའི་ཀློང་དུ་བསྟིམ་པ་ནི་འཁོར་བ་སྐྱེ་མེད་ཀྱི་དབྱིངས་སུ་གྲོལ་བའི་དམ་རྫས་ཆེན་པོ་དཀྱིལ་འཁོར་གྱི་ལྷ་
ཚོགས་ལ་འབུལ་བ་སྟེ། ངེས་དོན་དུ་འཁའ་གསང་གི་རྩེར་ཉི་མའི་འགྲོས་བཅིངས་པས་འཁོར་བའི་རྒྱུན་གཅོད་པའོ། །དགོས་པ་དང་བསམ་པ་
དེ་ལྟ་བུས་འཁོར་བ་ཁྲག་གི་རྒྱ་མཚོ་ཕུལ་བས་ལྷག་མ་མེད་པར་ཆམ་ཆོམ་དུ་གསོལ་བར་བསམ་པའོ། །གསུམ་པ་གསང་མཆོད་ལ་གཉིས་ལས། །
སྦྱོར་མཆོད་ནི། སྣང་བ་ཡུལ་ཅན་ཐབས་ཡབ་ཀྱི་རང་བཞིན། ཡུལ་སྟོང་པ་ཉིད་ཤེས་རབ་ཡུམ་གྱི་རང་བཞིན། དེ་གཉིས་ཟུང་འཇུག་དབྱེར་མི་
ཕྱེད་པ་ནི་ཐམས་ཅད་ཡེ་སྦྱོར་ཆེན་པོ་ཡིན་ལ། དེ་ལྟར་མཉམ་སྦྱོར་ལས་བྱུང་བའི་བདེ་བ་ཆེན་པོའི་རོས་དཀྱིལ་འཁོར་ཐམས་ཅད་ཚིམ་པར་བྱེད་པ་སྟེ། 
དེ་ཤེས་བྱེད་ཡབ་ཡུབ་ཞལ་སྦྱོར་རྣམས་རང་རང་སྙོམས་པར་འཇུག་པ་དང་། ལྷ་མོ་རྐྱང་པ་རྣམས་རིག་བདག་གམ་ཡབ་སྦས་པའི་ཕྱག་རྒྱ་ཁ་ཊྭཾ་ཀ་བསྒྱུར་

༄༅། །བ་དང་སྙོམས་པར་ཞུགས་པའི་ཞུ་བདེ་ཁྱད་པར་ཅན་ཡས་འབབ་མས་བརྟན་རིམ་པར་རྫོགས་པའི་བདེ་བ་ཆེན་པོའི་ཡེ་ཤེས་ལ་
བློ་བཞག་ནས་ལྷ་ཐམས་ཅད་ཀྱི་རྗེས་ཆགས་དང་དབྱེར་མེད་པའི་ང་རྒྱལ་བྱེད་པའོ། །སྒྲོལ་མཆོད་ནི། བསྒྲལ་བྱ་བདག་ལྟའི་མཚན་ཉིད་ཅན་གྱི་
གཟུང་བྱ་དང་འཛིན་པའི་རྣམ་རྟོག་ཡིན་ལ། །དེས་འཁོར་བར་འཕེན་ཏེ་གཉིས་མེད་ཀྱི་ཡེ་ཤེས་རྟོགས་པ་ལ་བར་དུ་གཅོད་པས་ན་དགྲ་ཡིན། གང་གིས་
བསྒྲལ་ན། གཉིས་འཛིན་གྱི་རྣམ་རྟོག་དང་བྲལ་བའི་ཡེ་ཤེས་ཀྱི་མཚོན་ཆ་རྣོན་པོས་ཐོག་མར་རང་རྒྱུད་གྱི་གཉིས་འཇོ་ཞེན་རྟོག་དང་བཅས་པ་སྐྱེ་བ་མེད་པའི་
དབྱིངས་སུ་བསྒྲལ་བ་ནི་ཐམས་ཅད་ཡེ་སྒྲོལ་ཆེན་པོའི་དོན་ཡིན། དེའི་དང་ནས་ཞིང་བཅུས་བསྡུས་པའི་སེམས་ཅན་ལས་དན་གྱི་རྒྱུ་བསགས་པ་རྣམས་
དེའི་འབྲས་བུ་སྡུག་བསྔལ་བཟོད་པར་དཀའ་བ་ལས་སྐྱོབ་པའི་ཕྱིར་སྙིང་རྗེ་ཆེན་པོས་ཀུན་ནས་བསླངས་ཏེ་བདག་དང་བསྒྲལ་བྱ་ངོ་བོ་བདེན་པར་གྲུབ་པ་

རྡུལ་ཙམ་དུ་ཡོད་མ་མྱོང་བ་སྒྱུ་མ་དང་མི་གཡོར་བཞིན་དུ་རྟོགས་པའི་སྒོ་ནས་བསྒྲལ་ཞིང་རྟོག་ཚོགས་ཐམས་ཅད་ཆོས་ཀྱི་དབྱིངས་སུ་དག་པས་འཁོར་འདས་
རོ་མཉམ་པའི་ཀློང་དུ་མཆོད་པར་བསམ་པའོ། །བཞི་པ་དེ་ཁོ་ན་ཉིད་ཀྱི་མཆོད་པ་ནི། སྣང་སྲིད་འཁོར་འདས་ཀྱི་ཆོས་ཐམས་ཅད་གདོད་ནས་རང་
བཞིན་གྱིས་རྣམ་པར་དག་པ་རྒྱལ་བའི་དཀྱིལ་འཁོར་ཆེན་པོར་ལྷུན་གྱིས་གྲུབ་པའི་ཕྱིར། མཆོད་པར་བྱ་བའི་ཡུལ་དང་། མཆོད་བྱེད་ཀྱི་གང་ཟག 
མཆོད་པ་གསུམ་ག་མི་དམིགས་ཤིང་ཅིར་ཡད་གྲུབ་པ་མེད་པའི་གནས་ལུགས་རྫོགས་པ་ཆེན་པོའི་དོན་དྲན་པ་འཁོར་གསུམ་དམིགས་མེད་ཕྱག་རྒྱ་
ཆེན་པོའི་མཆོད་པ་མཆོད་པ་ཐམས་ཅད་ཀྱི་བླ་ན་མེད་པ་ཡིན་ནོ། །དེ་ལྟར་སྦྱོར་སྒྲོལ་དེ་ཁོ་ན་ཉིད་ཀྱི་མཆོད་པ་དང་གསུམ་པོ་འདི་ཚིག་ཟིན་དངོས་སུ་
ཡོད་མེད་སྣ་ཚོགས་དང་ལས་བྱང་བསྡུས་པ་རྣམས་སུ་འདི་གསུམ་ཚིག་རྐང་རེ་རེ་ལ་བསྡུས་པ་འང་མང་བས་སྒོམ་དོན་འདི་ཤེས་དགོས་སོ། །གསུམ་

༄༅། །པ་བསྟོད་པ་ནི། མཆོད་པའི་རྗེས་སུ་དཀྱིལ་འཁོར་གྱི་ལྷ་རྣམས་ཀྱི་ཆེ་བའི་ཡོན་ཏན་རྗེས་སུ་དྲན་ཞིང་རབ་ཏུ་དང་བའི་ཡིད་ཀྱིས་
ཀུན་ནས་བསླངས་ཏེ། དུས་གསུམ་ཤེས་བྱ་ཀུན་ལ་ཁྱབས་ཅིང་བདེ་བ་ཆེན་པོ་འཁོར་འདས་རྣམ་པ་ཐམས་ཅད་པར་འཆར་བའི་ཆོས་ཀྱི་དབྱིངས་
སྤྲོས་པ་ཀུན་དང་བྲལ་ཡང་ཇི་ལྟ་བ་དང་ཇི་སྙེད་པའི་ཆོས་ཐམས་ཅད་མཁྱེན་པའི་ཡེ་ཤེས་ཆགས་ཐོགས་དང་བྲལ་བ་ཆོས་ཀྱི་སྐུ་ལས་མ་གཡོས་བཞིན་དུ་
གཟུགས་སྐུ་གཉིས་ཀྱི་རོལ་པས་གདུལ་བྱ་མཐའ་ཡས་པའི་དོན་མཛད་པ་ལ་སྐུའི་ཡོན་ཏན་ མཚན་དང་དཔེ་བྱད་ཕུན་སུམ་ཚོགས་པའི་སྐུ་ཞི་ཆགས་ཁྲོ་བོའི་
རྣམ་འགྱུར་དུ་མ་དང་ལྡན་པ། ཡན་གསུང་གི་ཡོན་ཏན་ལག་དྲུག་ཅུ་དང་ལྡན་པའི་གསུང་དབྱངས་སྙན་འཇེབས་རྔམ་བརྗིད་དང་ལྡན་པ། སྤྲོས་ཐུགས་ཀྱི་ཡོན་
ཏན་བྲལ་རྣམ་པར་མི་རྟོག་པའི་ཐུགས་བདེ་བ་ཆེན་པོས་རྟག་ཏུ་དགྱེས་པ་སྤངས་པ་དང་ ཡོན་ཏན་གྱི་ཡོན་ཏན་རྟོགས་པའི་ཡོན་ཏན་བསམ་གྱིས་མི་ཁྱབ་པ་དང་

ལྡན་ཞིང་འབད་ ཕྲིན་ལས་ཀྱི་ཡོན་ཏན རྩོལ་མི་མངའ་ཞིང་ལྷུན་གྱིས་གྲུབ་པའི་ཕྲིན་ལས་གང་ལ་གང་འདུལ་དུ་སྣང་བ་སོགས་རྟེན་དང་བརྟེན་པའི་བརྡ་དང་དོན་དག་དྲན་
གྱི་སྐབས་ནས་འབྱུང་བ་ལྟར་ གྱི་ཆེ་བ་རྣམས་ཡིད་ལ་དྲན་བཞིན་པའི་སྒོ་ནས་ གཙོ་འཁོར་གཞལ་ཡས་ཁང་དང་བཅས་པའི་བསྟོད་ཚིག་གི་ལམ་དུ་སེམས་གཞོལ་ཞིང་བསྟོད་
མཁན་འདུ་འབྲལ་མེད་པར་ཤེས་པས་བསྟོད་པར་བྱ་བའོ། །དེ་རྣམས་ཀྱི་སྦྱངས་འབྲས་ནི། རང་ཉིད་སངས་རྒྱས་པའི་ཚེ་འབད་རྩོལ་མི་དགོས་བར་
མཆོད་པའི་བཀོད་པ་མཐའ་ཡས་པ་རྟག་ཏུ་འབྱུང་བ་དང་འཁོར་འདས་ཐམས་ཅད་ཀྱི་ཕྱག་དང་མཆོད་པའི་གནས་བླ་ན་མེད་པར་འགྱུར་བ་ཡིན་ནོ། །
ལྔ་པ་དམིགས་པའི་གཙོ་བོའི་ལྷའི་སྣང་ཞེན་ལ་བསླབ་པ་ནི། རྣམ་པ་གསལ་བ། ང་རྒྱལ་བརྟན་པ། དག་པ་དྲན་པ། བདེ་གསལ་སྟོང་པ་ཉིད་དུ་
འཆར་བ་ལ་བསླབ་པ་བཞིའི་དང་པོ་ནི། སྐུ་ཡོངས་སུ་རྫོགས་པ་དུས་གཅིག་ཏུ་གསལ་བཏབ་སྟེ་དེ་ལ་སེམས་འཛིན་པའམ། ཡང་ན་སྤྱི་བོའི་ནོར་བུའི་

༄༅། །ཏོག་ནས་གདན་པདྨའི་བར་གྱི་སྐུ་དང་རྒྱན་གྱི་ཆ་ཤས་རེ་རེ་བཞིན་གསལ་བཏབ་པས་སོ་སོའི་གསལ་སྣང་སྐྱེས་ཟིན་པ་དང་ཐམས་
ཅད་དུས་གཅིག་ཏུ་གསལ་བཏབ་ནས་དངས་གསལ་རྟོག་པ་མེད་པའི་རྫིང་བུ་རླུང་གིས་མ་བསྐྱོད་པ་ལ་གཟུགས་བརྙན་ཤར་བལྟ་བུར་སེམས་རྩེ་གཅིག་ཏུ་
མཉམ་པར་འཇོག་པར་བྱ། དེ་ཡང་སྐུའི་ཆ་ཤས་སེམས་བཟུང་སླ་བ་ནས་བཙམས་ཏེ་གོ་རིམ་དང་ཐུན་གྲངས་སོགས་གཅིག་ཏུ་ངེས་པ་མི་དགོས་ཤིང་
རང་གི་ཁམས་དང་སྦྱར་ལ་བསླབ་པར་བྱའོ། །གཉིས་པ་ད་རྒྱལ་བརྟན་པ་ནི། སྐྱོན་ཀུན་ཟད་ཡོན་ཏན་ཀུན་ཚང་བའི་སངས་རྒྱས་བསྒོམ་བྱའི་ལྷ་གང་
ཡིན་པ་དེ་ཉིད་ངའོ་སྙམ་པའི་ང་རྒྱལ་བཟུང་། ང་རྒྱལ་ལྷང་ངེ་བ་དེ་ལ་འཛིན་མེད་ཀྱི་ཤེས་པས་ཟིན་ན་ཡང་དག་པའི་བསྐྱེད་རྫོགས་ཟུང་འཇུག་ཏུ་འགྱུར་
ཞིང་། སྦྱང་བྱ་ཐ་མལ་ལ་མ་དག་པའི་སྣང་ཆ་དང་། མ་དག་པ་དེ་ལ་ཞེན་པའི་ངར་འཛིན་རེ་ཡོད་པ་དེ།སྦྱོང་བྱེད་སྔ་མ་རྣམ་པ་གསལ་བ་དང་དག་

པ་དྲན་པ་གཉིས་དང་། ཕྱི་མ་ང་རྒྱལ་ལ་བསླབ་པའི་ཐབས་ཀྱིས་རིམ་བཞིན་དག་པའི་གསལ་སྣང་དང་། དག་པའི་ང་རྒྱལ་དུ་འགྱུར་བ་ཡིན་
ནོ། །གསུམ་པ་དག་པ་དྲན་པ་ནི། ལྷ་བསྐྱེད་ཀྱི་སྐབས་སུ་བཤད་པ་བཞིན་འདིར་ཡང་སྦྱར་ལ་བསྒོམ་དགོས་མོད། མདོ་འགག་ནི། 
གཉུག་མའི་སེམས་ཉིད་ཀྱི་སྟེང་ནས་སངས་རྒྱས་ཀྱི་ཡོན་ཏན་རྣམས་རང་བཞིན་ལྷུན་གྲུབ་ཏུ་བཞུགས་པ་ལས་ཡོན་ཏན་དེ་རྣམས་ལྷ་དེ་དང་དེའི་
ངོ་བོར་འདོད་ནས་དག་པ་ཡིན་པས་ཏིང་ངེ་འཛིན་གྱིས་བསྒོམས་པའི་ལྷ་དེ་ཡང་ཡོན་ཏན་དེའི་ངོ་བོར་རྣམ་པར་དག་པར་ཤེས་དགོས་པ་ཡིན། དག་
པ་དེ་རྣམས་མངོན་རྟོགས་ནམ་སྒོམ་པའི་ཚེ་ཡང་དྲན་པར་བྱ་དགོས་མོད། ལྷའི་སྣང་ཞེན་ལ་བསླབ་པའི་སྐབས་འདིར་དག་པ་དེ་རྣམས་ལ་
མོས་བ་ཤུགས་དྲག་པོས་བསླབ་དགོས་ཤིང་། དག་པ་རྣམས་རེ་རེ་བཞིན་ལ་མོས་པ་བརྟན་པོ་རེ་བཞག་པའི་མཐར་སྔར་བཤད་པའི་རྣམ་

༄༅། །པ་གསལ་བ་དང་ང་རྒྱལ་བརྟན་པ་གཉིས་སྦྲེལ་བའི་བསྐྱེད་རིམ་གྱི་ཏིང་ངེ་འཛིན་ལ་མཉམ་པར་འཇོག་དགོས་པ་ཡིན་ནོ། །བཞི་
པ་བདེ་གསལ་སྟོང་པ་ཉིད་ལ་བསླབ་པ་ནི། །དེ་ལྟར་གསལ་དག་བརྟན་པའི་བསྐྱེད་རིམ་དེ་ཉིད་བདེན་འཛིན་གྱི་ཞེན་རྟོག་དང་བྲལ་ཞིང་ངོ་བོ་སྟོད་པ། །
རང་བཞིན་ཆུ་ཟླ་འམ་འཇའ་ཚོན་ལྟ་བུ་སྣང་ཡང་བདེན་པར་མ་གྲུབ་པའི་ཤེས་རབ་ཀྱིས་ཟིན་པ་ལ་བསླབ་པ་གལ་ཆེ་སྟེ་བསྐྱེད་རིམ་ལ་རྫོགས་རིམ་གྱི་
རྒྱས་ཐེབས་པས་དཀྱིལ་འཁོར་ཐམས་ཅད་ཆོས་སྐུར་འཆར་བའི་ཐབས་རྨད་དུ་བྱུང་བ་དང་། བློས་ཀུན་ཏུ་བརྟགས་པའི་བསྐྱེད་རིམ་བསོད་ནམས་
ཀྱི་ཚོགས་དེ་ཉིད་ཡོངས་གྲུབ་འདུས་མ་བྱས་ཡེ་ཤེས་ཀྱི་ཚོགས་སུ་བསྒྱུར་བས་ཚོགས་གཉིས་དང་། སྐུ་གཉིས་བདེན་གཉིས་ཐབས་ཤེས་ཟུང་འཇུག་
རྣམས་སུ་འགྱུར་བའི་ཕྱིར། སྔགས་ཀྱི་མྱུར་ལམ་ཟབ་མོའི་ཁྱད་ཆོས་སུ་ཤེས་པར་བྱའོ། དེ་ལྟར་མ་ཤེས་པར་བསྐྱེད་རིམ་རྐྱང་པ་དངོས་མཚན་དུ་

བཟུང་ན་གསལ་སྣང་དང་ང་རྒྱལ་ཅི་ཙམ་བརྟན་ཡང་བྱང་ཆུབ་ཀྱི་ལམ་དུ་མི་འགྱུར་བའི་སྟེང་འཁོར་བར་འཆིང་བའི་སྒྲིབ་པ་རྣམ་པོ་ཆེ་ཡིན་ཏེ། ཞི་བ་
རང་རྒྱུད་པར་བཟུང་ནས། བསྒོམས་ན་གཟུགས་ཁམས་པའི་ལྷ་དང་། ཁྲོ་བོ་རང་རྒྱུད་པ་བསྒོམས་པས་ལས་ཀྱི་སྲིན་པོ་དང་རུ་ཏྲར་སྐྱེས་པའི་ལོ་རྒྱུས་གསང་
སྔགས་ཀྱི་གླེང་བཞི་རྣམས་སུ་འབྱུང་བ་བཞིན་ནོ། །དེ་ལྟར་གསལ་དག་བརྟན་པའི་བསྐྱེད་རིམ་དེ་ཉིད་ཇི་སྲིད་སྐྱོ་ཞིང་དལ་དུབ་ཏུ་མ་གྱུར་བར་བསྒོམ་པ་
གལ་ཆེ་སྟེ་བསྒོམས་པས་སྐྱོ་བར་གྱུར་པ་དེའི་ཚེ་བཟླས་པ་ལ་འཇུག་པ་ཡིན་ནོ། །སྤྱི་དོན་གཉིས་པ་གསུང་བཟླས་པའི་རྣལ་འབྱོར་གྱི་སྒོམ་དོན་ལ། སྤྱིའི་
གོ་བ་དང་། ཁྱད་པར་གྱི་དགོས་པ། བཟླས་པའི་ངོ་བོ། །བཟླས་པའི་དབྱེ་བ། བཟླས་པ་བྱ་ཚུལ། བཟླས་པའི་གྲངས། འཇུག་གི་
བྱ་བ་དང་བདུན་ལས། དང་པོ་ནི། འདིའི་སྦྱངས་བྱ་མ་དག་འཁོར་བའི་གནས་སུ་མིང་ཚིག་གི་ཡི་གེ་ངག་གི་བརྗོད་པ་འཁྲུལ་པའི་སྒྲ་དོན་དེར་འཛིན་གྱི་

༄༅། །བག་ཆགས་དང་བཅས་པ་ཡིན་ལ། སྦྱོང་བྱེད་ནི་ངག་གི་བཟླས་པ་གཙོ་ཆེ་བའི་དབང་དུ་བྱས་ནས་སྔགས་ཀྱི་སྒྲ་རྣམས་ཡང་
དང་ཡང་དུ་བསྐྱར་ཞིང་ཟློས་པའི་འཁོར་ལོའོ། །སྦྱངས་འབྲས་ན་རང་ཉིད་སངས་རྒྱས་ནས་གདུལ་བྱ་ལ་ཆོས་ཀྱི་འཁོར་ལོ་བསྐོར་བ་སོགས་གསུང་
རྡོ་རྗེའི་ཕྲིན་ལས་ཀྱིས་འགྲོ་བའི་དོན་མཛད་པའི་རྟེན་འབྲེལ་འགྲིག་པའོ། །གཉིས་པ་ཁྱད་པར་གྱི་དགོས་པ་ནི། སེམས་ཀྱི་དྲི་མ་སྦྱངས་ཤིང་དག་
གི་ནུས་པ་རྙེད་པའི་ཕྱིར་དང་། ཡེ་ཤེས་པའི་ལྷ་རྣམས་འབོད་པའི་དོན་ཡང་ཡིན་ཏེ། དཔེར་ན་མིའི་མིང་ནས་བོས་པས་རང་དང་ཉེ་བར་འོང་བ་
ཆོས་ཉིད་ཡིན་པ་བཞིན་དུ་ཡེ་ཤེས་ཀྱི་ལྷ་ལ་བོས་དང་མ་བོས་པའི་ཉེ་རིང་མེད་མོད་ཀྱང་མཚན་ནས་ཡང་ཡང་བོས་པས་གསུང་རྡོ་རྗེའི་རྒྱུ་མཐུན་གྱིས་སྒྲིབ་
བའི་གཉེན་པོར་གྱུར་ནས་རིམ་གྱིས་ཡེ་ཤེས་ཀྱི་ལྷ་དང་ཉེ་བར་འགྱུར་བ་ཡིན་ཏེ། རྡོ་རྗེ་གུར་ལས། སངས་རྒྱས་བྱང་ཆུབ་སེམས་དཔའ་དང་། །

མཁའ་འགྲོ་མ་དང་རང་བཙུན་མོ། །མངོན་སུམ་དུ་ནི་བྱ་བའི་ཕྱིར། །སྔགས་ཀྱིས་སྙན་གསན་དབབ་པ་ཡིན། །ཞེས་སོ། །གསུམ་པ་ངོ་
བོ་ནི། སངས་རྒྱས་རྣམས་ཀྱི་གསུང་རྡོ་རྗེ་ཡེ་ཤེས་ཀྱི་རིགས་སྔགས་དེ་དང་རྣམ་པ་མཚུངས་པ་ཐ་མལ་པའི་ཡིག་འབྲུའི་རྣམ་པར་བསྒོམས་ནས་ཡེ་ཤེས་
ཀྱི་རིགས་སྔགས་སུ་མོས་ཤིང་ཡང་ཡང་བསྐྱར་ཟློས་བྱས་པས་ཞེན་པས་ཞུགས་ན་འབྲེལ་བས་མི་བསླུ་བ་ཞིག་སྟེ། གནས་སྐབས་སུ་ཞི་རྒྱས་དབང་
དྲག་གི་ལས་བྱེད་ནུས་ཤིང་། མཐར་ཐུག་སངས་རྒྱས་ཀྱི་གསུང་རྡོ་རྗེ་ཐོབ་པའི་དངོས་རྒྱུར་འགྱུར་བ་དང་།ཡང་ཡང་བསྐྱར་བ་ནི་ཛབ་སྟེ་བཟླས་པའི་ངོ་བོའོ། 
བཞི་པ་དབྱེ་བ་ནི། ཛབ་ཀྱི་དགོངས་པ་བཞི་སྟེ། བཀོད་པའི་བཟླས་པའམ་ཟླ་བ་སྐར་ཕྲེང་ལྟ་བུ། མག་ལ་མེ་འཁོར་བ་ལྟ་བུའང་ཁྱོགས་ཀྱི་བཟླས་
པ། རྒྱལ་པོའི་ཕོ་ཉ་ལྟ་བུའམ་སྤྲོ་བསྡུའི་བཟླས་པ། བུང་བ་ཚངས་ཞིག་པ་ལྟ་བུའི་ཛབ་དགོངས་དང་བཞིའོ། །དེ་ལ་དང་པོ་བཟླས་པའི་གཞི་ནི། །

༄༅། །བདག་ཉིད་ཡི་དམ་གྱི་ལྷ་གང་རུང་གསལ་དག་བརྟན་གསུམ་དང་ལྡན་པར་བསྒོམས་པའི་ཐུགས་ཙིཏྟ་རིན་པོ་ཆེ་འོད་ཀྱི་རང་བཞིན་
མཆོད་གུར་ཕུབ་པ་ལྟ་བུ་ཕྱི་ནང་གསལ་སྒྲིབ་བྲལ་བའི་ནང་དུ་ཉི་མ་ཟླ་བའི་གདན་ལ་རང་འདྲ་བའི་ཡེ་ཤེས་སེམས་དཔའ་འམ་འགའ་ཞིག་ཏུ་སྤྲུལ་པ་དང་
སྤྲུལ་གཞིའི་དོན་ལ་དགོངས་པས་དམ་ཚིག་སེམས་དཔའ་སྤྲུལ་སྐུའི་ཐུགས་ཀར་ཡེ་ཤེས་པ་ལོངས་སྐུའི་རྣམ་པ་བསྒོམ་པ་ནི་སྤྱན་རས་གཟིགས་
ཀྱི་ཐུགས་ཀར་འོད་དཔག་མེད་དང་། མཚོ་རྒྱལ་གྱི་ཐུགས་ཀར་ཕག་མོ་སྒོམ་པ་ལྟ་བུ་རྣམས་སོ། །གང་ལྟར་ཡང་ཡེ་ཤེས་སེམས་དཔའ་དེའི་ཐུགས་
འོད་ཀྱི་གོང་བུ་དངས་གསལ་སྒྲིབ་གཡོགས་བྲལ་བའི་ནང་དུ་རིགས་སོ་སོའི་ཕྱག་མཚན་བསྒོམ་དགོས་ཀྱང་། སྤྱི་ཁྱབ་རྡོ་རྗེ་ལ་མཚོན་ན་རྩེ་དགུ་རྩེ་ལྔ་
སོགས་གཞུང་ཚིགས་གིས་ཟིན་པ་ལྟར་ལ་ཚོན་གང་བ་གྱེན་དུ་ལངས་པའི་ལྟེ་བ་ཁོང་སེང་གི་ནང་དུ་ཉི་ཟླ་བཙེགས་པའམ་སྤྱི་ཙམ་དུ་ཞི་བར་ཟླ་རྐྱང་། 

ཁྲོ་བོ་ལ་ཉི་རྐྱང་གི་གདན་སྲན་མ་བཀས་པ་ཙམ་གྱི་སྟེང་དུ། ཏིང་ངེ་འཛིན་སེམས་དཔའ་རྩ་བའི་ཐུགས་སྲོག་ཧྲཱི་ཧཱུཾཿསོགས་ཡི་དམ་གང་ཡིན་གྱི་ས་བོན་ལྷའི་
ཁ་དོག་དང་མཚུངས་པར་མར་མེ་ལྟར་གསལ་ཞིང་འཚེར་བ་ལོངས་སྟབས་སུ་ལྷའི་ཞལ་བསྟན་ཕྱོགས་ལྟར་ངོ་ཕྱིར་བསྟན་ནས་གནས་པར་གསལ་བཏབ་པས་
སེམས་དཔའ་སུམ་བརྩེགས་སོ། །འགའ་ཞིག་ཏུ་དམ་ཚིག་པའི་ཐུགས་ཀར་ས་བོན་སྔགས་ཕྲེད་བསྒོམ་པ་མ་གཏོགས་ཡེ་ཤེས་སེམས་དཔའ་དང་
ཕྱག་མཚན་མེད་པ་ཡངས་འབྱུང་བས་རང་རང་གི་དགོངས་པ་བཞིན་ལས་མཐའ་གཅིག་ཏུ་ངེས་པ་མེད་པ་ཤེས་དགོས་སོ། །གང་ལྟར་རྩ་བའི་ཐུགས་སྲོག་
དེའི་མདུན་ནས་བཙམས་ཏེ་བཟླ་བྱའི་སྔགས་ཀྱི་ཡིག་འབྲུ་རྣམས་ཤིན་ཏུ་ཕྲ་བ་སྤུས་བྲིས་པ་བཞིན་གསལ་ཞིང་འབར་བའི་ཕྲེང་བས་བསྐོར་བ་སྟེ། དེ་ཡང་
སྔགས་ཀྱི་ཡི་གེ་རྣམས་གཟབ་མ་གཤར་ཡིག་རང་གི་བློ་ལ་གང་བདེ་བསྒོམ་པས་ཆོག་མེད། རྒྱ་ཡིག་སོགས་སུ་བསྒྱུར་དགོས་པ་མིན་ཏེ། སྤྱིར་རྒྱལ་

༄༅། །བའི་བསྟན་པ་ནི་དོན་ལ་རྟོན་པ་ཡིན་ཞིང་། བྱེ་བྲག་སངས་རྒྱས་ཀྱི་ཐུགས་རྗེ་མོས་པ་གང་ལ་ཡོད་པ་ཉིད་ལ་དུས་ལས་མི་ཡོལ་
བར་འཇུག་པ་ཆོས་ཉིད་ལས་ཚིག་དང་ཡི་གེ་སོགས་སྒྲ་ཙམ་གྱི་རྗེས་སུ་འབྲངས་པ་མ་ཡིན་ཞིང་གང་ལ་དམིགས་པའི་དོན་ཤེས་པ་ཙམ་གྱིས་ཆོག་པ་ཡིན་ནོ། ། 
སྔགས་ཀྱི་ཕྲེང་བ་བཀོད་ཚུལ་དང་འཁོར་ཚུལ་ནི། ཡི་དམ་གང་ཡིན་གྱི་གཞུང་ཚིག་དངོས་བསྟན་ལ་འབྱོར་པ་ཉིད་གལ་ཆེ་བ་སྟེ། སྔགས་ཕྲེང་གཡས་
སུ་འཁོར་བ་རྣམས་སྔགས་དོ་ཕྱིར་བསྟན་དང་། ཕྱི་ནས་བཀླག་ཕྱོགས་ལྟར་ཡིག་འབྲུ་རྣམས་ལངས་ཐབས་སུ་གཡོན་དུ་བཀོད་པ་ཕྲེང་བ་ལྟར་འཁོར་བའི་
མགོ་འདྲེན་ཨོཾ་ལྟ་བུ་དང་ཧཱུཾ་ཧྲཱིཿསོགས་འཇུག་གི་སྔགས་འབྲུ་ཐུག་པ། དེ་ཡང་རིང་བའི་རིགས་ལ་མདུན་ནས་ཡིག་མགོ་བཙམས་པའི་སྔགས་མགོ་ནང་དང་
སྔགས་འཇུག་ཕྱི་རོལ་དུ་ཐད་ཀར་འགྲིགས་པའི་རིམ་པ་གཉིས་གསུམ་སྦྲུལ་འཁྱིལ་བ་ལྟ་བུར་བསྒོམས་ལ་བཟླ་བའི་དུས་གཡས་སུ་བཀླག་ཐབས་སུ་འཁོར་

དགོས་པ་ཡིན། སྔགས་ཕྲེང་གཡོན་དུ་འཁོར་དགོས་པ་རྣམས་ནི་ཐུགས་སྲོག་གི་མདུན་ནས་སྔ་མ་ལྟར་ཡིག་འབྲུ་རྣམས་ལངས་སྟབས་སུ་སྔགས་ངོ་ནང་
དུ་ལྟ་བ་ནང་ནས་བཀླག་ཕྱོགས་གཡས་སྐོར་དུ་བཀོད། སྔགས་རིང་པ་རྣམས་ནི་ཕྱི་ནང་རིམ་པ་སྐོར་ལུགས་སྔ་མ་ལྟར་བྱ། བཟླ་བའི་དུས་གཡོན་དུ་
འཁོར་དགོས་པ་ཡིན། སྔགས་ཕྲེང་གཡས་གཡོན་དུ་འཁོར་ཚུལ་ནི། སྤྱིར་བཏང་ལྷ་ཡབ་ཀྱི་རིགས་རྣམས་ལ་གཡས་འཁོར་དང་། ཡུམ་རྣམས་ལ་
གཡོན་འཁོར་ལྟ་བུར་འདུག་ཀྱང་མཐའ་གཅིག་ཏུ་ངེས་པ་མེད་པས་རང་གཞུང་གང་ཡིན་གྱི་དགོངས་པ་གཙོ་བོར་བཏོན་དགོས་ལ། དེ་བཞིན་དུ་བསྲུང་བྱ་
བླ་མ་སོགས་རང་ལ་གཅེས་པ་རྣམས་ནི་ཐུགས་སྲོག་དང་དབྱེར་མེད་དུ་བསྒོམས་ཀྱང་རུང་བར་གསུངས་ཤིང་། གཞན་རྣམས་ཐུགས་སྲོག་ཧྲཱིཿཧཱུཾ་སོགས་
ཀྱི་ཁོག་པའི་ནང་དུ་ཚུད་པར་དངོས་སུ་བསྒོམ་པའམ་ཚེ་སྲོག་གི་ངོ་བོ་ཨཱ་ནྲྀའི་རྣམ་པར་བསྒོམ་པར་གསུངས་པ་ཡིན་ལ། གཞན་སྲུང་བཟློག་གི་དམིགས་

༄༅། །གནད་ཟབ་ཁྱད་ཅན་རྣམས་ནི་རང་རང་གི་སྐབས་ཐོབ་ལྟར་ཤེས་པར་བྱ་བ་ལས་འདིར་བྲི་བར་མི་ལང་ལ། དེ་ལྟར་ས་བོན་གྱི་མཐར་
སྔགས་ཕྲེང་བཀོད་པ་དེ་ཡང་ཡང་གསལ་བཏབ་པ་དང་། དེ་ལ་གསལ་སྣང་ཐེབས་པའི་ཚེ་སྔགས་འབྲུ་རྣམས་གདན་ལས་འཕགས་ཏེ་རང་སྒྲ་དང་བཅས་
འཁོར་བ་ལ་སེམས་གཏད་དེ་བཟླ་བ་ནི་ཟླ་བ་སྐར་ཕྲེང་ལྟ་བུའི་ཛབ་དགོངས་ཏེ་བསྙེན་པའི་ཡན་ལག་ཡིན་ནོ། །གཉིས་པ་ཉེ་བར་བསྙེན་པ་མགལ་མེའི་
འཁོར་ལོ་ལྟ་བུའི་ཛབ྄་ནི། ཐུགས་ཀའི་སྔགས་ཕྲེང་ལས་སྔགས་ཕྲེང་གཉིས་པ་ཞིག་འཕྲོས་པ་ཡིག །ཡིག་འབྲུ་ལངས་སྟབས་གཅིག་གི་ཞབས་སུ་གཅིག་གི་དབུ་ཚུད་
པ་ལུ་གུ་རྒྱུད་ཀྱི་ཚུལ་ཡིན། འབྲུ་རྣམས་གཅིག་རྗེས་གཅིག་ནོན་རེག་ལ་མ་འབྱོར་ཞིང་བར་མ་ཆད་པའི་ཕྲེང་བ་སྔགས་ཀྱི་རང་སྒྲ་དང་བཅས་པ་ཡེ་ཤེས་པ་དང་དམ་
ཚིག་སེམས་དཔའི་ཞལ་ནས་རིམ་པར་ཐོན་པ་ཡུམ་གྱི་ཞལ་དུ་ཞུགས་སྐུའི་ནང་བརྒྱུད་པདྨ་ནས་བྱུང་བ་ཡབ་ཀྱི་གསང་གནས་ཀྱི་གམ་ནས་ཡར་བྱང་ཆུབ་ཀྱི་

སེམས་བདེ་བ་ཆེན་པོའི་ངོ་བོར་བདེ་ཕྲིལ་ཕྲིལ་བྱུང་ནས་ཐུགས་ཀའིས་བོན་ལ་ཐིམ་པས་རྣམ་ཀུན་མཆོག་ལྡན་བདེ་བ་ཆེན་པོའི་ཡེ་ཤེས་ཕྱག་རྒྱ་ཆེན་པོ་
མཆོག་གི་དངོས་གྲུབ་ཐོབ། གནས་སྐབས་སུ་ཡང་ཚ་བསོད་དཔལ་འབྱོར་ཡོན་ཏན་ཡེ་ཤེས་སྙན་གྲགས་སྟོབས་ནུས་སོགས་ཕུན་སུམ་ཚོགས་པའི་
ཐུན་མོང་གི་དངོས་གྲུབ་ཀུན་ཐོབ་པར་བསམ། སླར་ཡང་སྔར་ལྟར་ཡབ་ཡུམ་གྱི་སྐུའི་གནས་སུ་བར་མ་ཆད་པར་མགལ་མེ་བསྐོར་བ་ལྟར་འཁོར་བར་
བསམས་ལ་བཟླ་བའོ། །མདུན་བསྐྱེད་ཡོད་པ་རྣམས་ལའང་ཛབ྄་དགོངས་འདི་བཞིན་སྦྱར་ཞིང་དེའི་ཚེ་བདག་མདུན་བར་དུ་འོད་ཟེར་སྤྲོ་བསྡུ་
དགོས་སོ། །གསུམ་པ་བསྒྲུབ་པ་ལ་རྒྱལ་པོའི་ཕོ་ཉ་ལྟ་བུའི་ཛབ྄་དགོངས་ནི། སྔགས་ཀྱི་ཕྲེང་བ་ལས་འོད་ཟེར་ནམ་མཁའི་ཁམས་ཐམས་
ཅད་ཡོངས་སུ་ཁྱབ་པར་སྤྲོས་པས་སངས་རྒྱས་ཐམས་ཅད་ལ་ཐུགས་མཉེས་པའི་མཆོད་པ་ཕུལ། དེ་དག་གི་བྱིན་རླབས་དང་དངོས་གྲུབ་

༄༅། །ཐམས་ཅད་འོད་ཟེར་གྱི་ཚུལ་དུ་བྱུང་བ་བདག་ལ་ཐིམ་པས་སྒྲིབ་གཉིས་བག་ཆགས་དང་བཅས་པ་དག །ཚོགས་
གཉིས་རྫོགས། དབང་བཞི་གཅིག་རྫོགས་སུ་ཐོབ་པར་བསམས་ལ་བཟླ་བ་ནི་བདག་དོན་བྱིན་རླབས་བསྡུ་བའི་བཟླས་པའོ། །ཡང་འོད་ཟེར་འཕྲོས་
པས་ཁམས་གསུམ་གྱིས་བསྡུས་པའི་འགྲོ་བ་རིགས་དྲུག་གི་སེམས་ཅན་ཐམས་ཅད་ལ་ཕོག་པས་ལས་དང་ཉོན་མོངས་པའི་སྡིག་སྒྲིབ་སྡུག་བསྔལ་རྣམ་
སྨིན་སོགས་གློ་བུར་གྱི་དྲི་མ་ཐམས་ཅད་སྦྱངས་ནས་ལུས་ངག་ཡིད་གསུམ་རྡོ་རྗེ་གསུམ་གྱི་ངོ་བོར་སངས་རྒྱས་པར་བསམས་ལ་བཟླ་བ་ནི་གཞན་དོན་ཕྲིན་ལས་
ཀྱི་བཟླས་པའོ། །བཞི་པ་སྒྲུབ་ཆེན་ལ་བུང་པ་ཚང་ཞིག་པ་ལྟ་བུའི་ཛབ྄་ནི། ལྷ་དང་སྔགས་ཕྲེད་ལས་འོད་ཟེར་གྲངས་མེད་པ་འཕྲོས་པས་སྣོད་ཀྱི་འཇིག་
རྟེན་ཐམས་ཅད་འོད་གསལ་དུ་སྦྱངས་ནས་དག་པའི་གཞལ་ཡས་ཁང་དུ་བསྒྱུར། བཅུད་ཀྱི་སེམས་ཅན་ཐམས་ཅད་ཐ་མལ་དེར་འཛིན་གྱི་ཞེན་རྟོག་དང་

ལས་ཉོན་སྡུག་བསྔལ་ཐམས་ཅད་སྦྱངས་ནས་ལྷ་ཡི་དཀྱིལ་འཁོར་དུ་གྱུར། སྒྲར་གྲགས་པ་ཐམས་ཅད་གསང་སྔགས་ཀྱི་རང་སྒྲ་བུང་བ་ཚང་ཞིག་པ་
ལྟ་བུར་ཏི་རི་རི་སྒྲོགས་ཤིང་། སེམས་ཀྱི་དྲན་རྟོག་ཐམས་ཅད་བདེ་གསལ་མི་རྟོག་པའི་ཡེ་ཤེས་ཆོས་སྐུའི་རོལ་བ་འཛིན་མེད་ཀྱི་ངང་ནས་བཟླ་བ་དེ་ནི་བདག་
གཞན་གཉིས་མེད་ཀྱི་བཟླས་པའོ། །དེ་ལྟར་ཛབྲ་ཀྱི་དགོངས་པ་བཞི་པོ་འདི་དུས་གཅིག་ཏུ་སྦྱར་དགོས་པའི་ངེས་པ་མེད་ཀྱང་ཡི་དམ་གང་ཡིན་ལ་ཛབ་
དགོངས་འདི་བཞིའི་གཙོ་བོ་གང་སྟོན་པ་དེ་ལྟར་སྦྱར་བས་ཁྱབ་བོ། །ལྔ་པ་བཟླས་པ་ཇི་ལྟར་བྱ་ཚུལ་ནི། སེམས་རྩེ་གཅིག་པའི་ཏིང་ངེ་འཛིན་ལ་རྣམ་
རྟོག་གཡེང་བས་མ་དཀྲུགས་པ་ཤིན་ཏུ་གལ་ཆེ་ཞིང་། སླར་ཡང་ཡང་བསྐྱར་ཞིང་བཟླས་པས་སྒོམ་པ་རྒྱུན་མི་ཆད་པ་ལ་བསླབ་པ་ཡིན་ལ། །སེམས་
རྣམ་པར་གཡེང་བས་ཇི་ཙམ་བཟླས་ཀྱང་ངག་སྒྲིབ་ཅུང་ཟད་སྲབ་པར་བྱེད་ཙམ་ལས་འདོད་པའི་དོན་འགྲུབ་པ་ཆེས་དཀའ་སྟེ། སློབ་དཔོན་ཆེན་པོའི་

༄༅། །ཞལ་ནས། མ་ཡེངས་ཏིང་འཛིན་ལྡན་པས་བཟླཿ གཞན་དུ་ཡེངས་པར་གྱུར་ན་ནིཿ བསྐལ་པར་བཟླས་ཀྱང་འབྲས་
མི་འབྱིནཿ ཞེས་གསུངས་པ་བཞིན་ནོ། །བཟླས་པའི་ཚེ་བགྲང་ཕྲེང་གི་མཚན་ཉིད་ཀྱང་། སློབ་དཔོན་སངས་རྒྱས་གཉིས་པའི་ཞལ་ནས། །
རྒྱུ་ནི་རབ་ལ་རིན་པོ་ཆེཿ འབྲིང་པོ་ཤིང་གི་འབྲས་བུ་སྟེཿ ཐ་མ་ཤིང་དང་ས་རྡོ་དང་ཿ སྨན་གྱི་ལྡེ་གུའི་ཕྲེང་བའོཿ དུང་ནི་ཞི་བའི་ཕྲེང་བ་སྟེཿ 
ཞི་བའི་ལས་ལ་བསྔགས་པའོཿ གསེར་གྱི་ཕྲེང་བས་རྒྱས་པའི་ལསཿ བྱེ་རུའི་ཕྲེང་བས་དབང་ལས་འགྲུབཿ ལྕགས་དང་གཡུ་ཕྲེང་དྲག་
པོའི་ལསཿ གཟི་མཆོད་སྣ་ཚོགས་ལས་ལ་ཤེས། སའམ་ཤིང་འབྲས་ཞི་བའི་ལསཿ མཐེའུ་ཁམ་འབྲས་རྒྱས་པ་འགྲུབཿ ལུང་ཐང་དབང་
གི་ལས་ལ་ཤེསཿ ནཱ་ག་ཁྱུང་མཆུ་ར་ཤ་ནིཿ དྲག་པོའི་ལས་གྱི་ཕྲེང་བར་བསྔགསཿ བྷོ་དྷི་ཙི་ནི་ཀུན་ལ་ཤིསཿ བྱང་ཆུབ་ཤིང་དང་སྐྱེ་མཉེན་ཕྲེང་ཿ 

ཞི་བའི་ལས་ཀྱ་ཕྲིང་བར་ཤིསཿ འོ་སེ་ལ་སོགས་འབྲས་བུ་ཅནཿ རྒྱས་པའི་ལས་འགྲུབ་ཕྲེང་བའོཿ མཛོ་མོ་ཤིང་དང་ནོམ་བུའི་ཕྲེང་ཿ དབང་གི་
ལས་འགྲུབ་ཕྲེང་བར་བསྔགསཿ སེང་ལྡེང་ཚེར་ནག་དྲག་པོའི་ཤིང་ཿ  བར་གློ་ཤིང་གི་ཕྲེང་བ་ནིཿ ལས་རྣམས་ཀུན་ལ་བསྔགས་པའོ། བ་ཕྲེང་
བས་ལས་ཀུན་འགྲུབཿ ས་རིལ་ཞི་བའི་ཕྲེང་བ་ལཿ  རྒྱས་པར་རྡོ་ཡི་ཕྲེང་བ་ཤིསཿ སྨན་གྱི་ཕྲེང་བས་དབང་ལས་འགྲུབཿ ཐོད་པ་ལ་སོགས་རུས་
ཆེན་གྱིཿ  ཕྲེང་བས་དྲག་པོའི་ལས་འགྲུབ་འགྱུརཿ སྣ་ཚོགས་བསྡུས་པའི་ཕྲེང་བས་ནིཿ ལས་རྣམས་ཐམས་ཅད་འགྲུབ་ཅེས་བཤདཿ ཅེས་དང་། 
ཕན་ཡོན་གྱི་འགྱུར་ཁྱད་ནི་རྡོ་རྗེ་རྩེ་མོ་ལས། ལྕགས་ཀྱིས་བཟླས་པ་གཉིས་འགྱུར་ཏེཿ ཟངས་ཀྱིས་ཡང་ནི་བཞི་འགྱུར་རོ། །རུ་རཀྴ་ཡིས་བྱེ་བ་གཉིས། 
མུ་ཏིག་གིས་ནི་བརྒྱ་འགྱུར་རོ། །དབང་པོས་སྟོང་འགྱུར་རྣལ་འབྱོར་ཏེ། །དངུལ་གྱིས་འབུམ་དུ་འགྱུར་བ་ཡིན། །པདྨས་བྱེ་བ་བརྒྱ་འགྱུར་བརྗོད། །

༄༅། །བྷོ་དྷི་ཙི་ཡིས་གྲངས་མེད་དོ། །ཞེས་སོ། །པུ་ཏྲ་ཛཱིབ་ག་ཟུར་ཆག་པའི་བྷོ་ཙི་ནི་ཕྲེང་བ་ཐམས་ཅད་ཀྱི་མཆོག་ཡིན་ཞིང་ཞི་ཁྲོ་གང་
ལའང་ཤིས་པ་ཉིད་དོ། །ཕྲེང་ཐག་དང་མདུད་འཛིན་ཇི་ལྟར་བྱ་བ་ཡང་། །རང་ཤར་ལས། ཕྲེང་ལུང་གསུམ་ལྔ་དགུ་སྒྲིལ་བྱ། སྐུ་གསུམ་རིགས་ལྔ་ཐེག་
དགུ་མཚོནཿ མདུད་འཛིན་གསུམ་བརྩེགས་སྐུ་གསུམ་མོཿ ཞེས་གསུངས་པ་ལས་སྤྱི་ཁྱབ་ཏུ། རྡོ་རྗེ་གསུམ་མཚོན་བྱེད་གསུམ་བརྩེགས་སུ་གསུངས་
པ་ལྟར། སྟེང་མ་ཐུགས་ཆོས་ཉིད་འགྱུར་བ་མེད་པའི་ཡེ་ཤེས་མཚོན་ཕྱིར་ཁ་དོག་སྔོན་པོ། །བར་མ་གཡུང་རྡོ་རྗེ་མཚོན་ཕྱིར་དམར་པོ། །འོག་མ་སྐུ་རྡོ་རྗེ་
མཚོན་ཕྱིར་དཀར་པོར་བྱ་བ་ཡིན་ལ། བྱིན་གྱིས་བརླབས་ནས་རབ་གནས་བྱ་བ་ནི། རིག་འཛིན་ཆོས་ཀྱི་གྲགས་པས། ཐོག་མ་ཉིད་དུ་ཆུ་གཙང་གིས་རང་གི་
ཁ་ལག་བཀྲུས་ནས་དེ་རྗེས་ཕྲེང་བ་བའི་རྣམ་ལྔས་བཀྲུ། དྲི་བཟང་བྱུགས་ལ། །ཞེས་གསུངས་པ་ལྟར་བྱས་རྗེས། ཡང་བདག་ཉིད་ལྷའི་ང་རྒྱལ་གྱིསཿ 

ཕྲེང་བ་ལག་པ་གཡོན་དུ་བསྐྱིལཿ མདོ་འཛིན་སྟེང་དུ་ཡོད་པར་བྱཿ སྭ་བྷའི་སྔགས་ཀྱིས་སྟོང་པར་སྦྱངསཿ སྟོང་པའི་ངང་ལས་ཕྲེང་བ་དེཿ ཿ
མདུད་འཛིན་ཡི་དམ་གཙོ་བོ་ལཿ ཕྲེང་བ་འཁོར་གྱི་རྣམ་པས་བསྐོརཿ ཡེ་ཤེས་སྤྱན་དྲང་དགུག་ཅིང་བསྟིམཿ ཞེས་པ་ལྟར་གྱི་རབ་གནས་དང་ལྡན་པའི་
ཕྲེང་བ་དེ་ལ་སྔགས་གང་ཡིན་འབུམ་འགྱུར་དུ་འགྲོ་བར་གསུང་ཤིང་བགྲང་ཚུལ་ཡང་། སློབ་དཔོན་ཆེན་པོའི་ཞལ་ནས། ཞི་བའི་སྔགས་རྣམས་འདྲེན་
པའི་དུསཿ མཛུབ་མོའི་སྟེང་ནས་འདྲེན་པར་བྱཿ དེ་བཞིན་རྒྱས་པ་གུང་མོའི་སྟེང་ཿ དབང་ལ་སྲིན་ལག་དྲག་པོ་ལ། མཐེའུ་ཆུང་སྟེང་ནས་
འདྲེན་པ་སྟེཿ ཀུན་ཀྱང་གཡོན་པ་ཀུན་ཉིད་དེཿ གཡས་ཀྱི་ལག་པས་མི་འདྲེན་ཞིང་ཿ འོན་ཀྱང་ལ་ལའི་སྐབས་རྣམས་སུཿ ལག་པ་གཉིས་
ཀས་འདྲེན་པའང་བཤདཿ དེ་ནི་གཉིས་མཉམ་ཁོ་ན་ལསཿ གཡས་པ་གཅིག་པུས་མ་ཡིན་ནོཿ ཞེས་དང་། འགའ་ཞིག་ཏུ་དྲག་པོ་ལ་གཡས་

༄༅། །པའི་མཐེབ་སྲིན་གྱིས་བགྲང་པར་གསུང་པའང་ཡོད་དེ། བདེར་བསྡུས་སྔགས་ཀྱི་ཡན་ལག་ལྔའི་དང་པོ་ལས། ཀུན་ཀྱང་
མཐེབ་མཛུབ་གཉིས་ཀྱིས་འཛིན་པར་བསྔགསཿ དྲག་པོ་གཡས་ཀྱི་མཐེབ་སྲིན་གཉིས་ཀྱིས་བགྲང་ཿ ཞེས་འབྱུང་བ་བཞིན་དང་། ལས་བཞི་སྤྱི་ཁྱབ་
ཏུ་སོར་མོ་བཞི་སྦྱར་བའི་འཛུབ་མོའི་སྟེང་དུ་བཞག་ནས་མཐེ་བོང་རྡོ་རྗེ་ལྕགས་ཀྱུའི་རྣམ་པས་བཟླ་བ་ཉིད་འཇུག་པ་བདེ་ཞིང་ལེགས་པ་ཉིད་དོ། བཅངས་
པའི་དམ་ཚིག་ཀྱང་། སློབ་དཔོན་ཆེན་པོས། ཚུལ་དང་ལྡན་པའི་ཕྲེང་བ་གཅིགཿ ལུས་དང་གྲིབ་ལྟར་མི་འབལ་འགྲོགསཿ ཕྲེང་བའི་
དམ་ཚིག་རྩ་བ་ཡིནཿ མན་ལག་དམ་ཚིག་མང་བཤད་ཀྱང་ཿ མདོར་བསྡུས་འདི་ལྟར་ཤེས་པར་བྱཿ ཕྲེང་བ་གཞན་ལ་མི་བསྟན་ཅིང་ཿ 
ལུས་ཀྱི་དྲོད་དང་མ་བྲལ་ནཿ གང་བསྒྲུབ་མྱུར་དུ་འགྲུབ་པར་འགྱུརཿ དེ་བཞིན་གཞན་གྱི་ལག་མི་འགྲིམཿ ཁྱད་པར་དམ་ཉམས་གྲིབ་ཅན་དང་ཿ 

རང་དང་དམ་ཚིག་མི་གཅིག་པའིཿ མི་ཡི་ལག་ཏུ་མི་འགྲིམ་གཅེསཿ བཟླས་པ་བྱེད་དུས་འདྲེན་པ་ལསཿ ས་མིན་ལག་དལ་འདྲེན་པ་མིན་
མིའི་བརྩི་སླད་དུ་བྱང་མི་བྱཿ རབ་གནས་མི་ལྡན་ཕྲེང་བ་ནིཿ ནམ་ཡང་བཅད་བར་མི་བ་ཞིང་ཿ རབ་གནས་ལྡན་པའི་ཕྲེང་བ་དེཿ ལས་གཞན་མི་བྱ་
གསང་བར་བྱཿ ས་ལ་མི་བཞག་ཡལ་མི་དོརཿ ཕྲེང་བ་ལྷད་ཅན་ཞེས་བྱ་བཿ རིགས་མི་མཐུན་རྣམས་བསྡེབ་མི་བྱཿ ཞེས་དང་། བཅང་དུ་མི་རུང་
བ་ནིཿ མཚམས་མེད་ཀྱི་ལས་བྱས་པ་དང་། བཤན་པ། དམ་ཉམས། དམི་ཕོ། ཡུགས་ས། རྐུན་མ་སོགས་ཀྱི་ལ་གནས་བྱུང་བའི་ཕྲེང་
བ་དང་། རྙེད་པ། གཞན་ལས་ཕྲོགས་པ། ལྷའི་རྒྱན་ནས་བཀྲོལ་བ་དང་། ལྷ་ལ་གཞན་གྱིས་ཕུལ་བ། ཁ་གྲངས་མ་འགྲིགས་པ། མེས་
ཚིག་པ། དུད་འགྲོས་འགོད་པ། བྲ་བྱིས་ཟོས་པ་སོགསས་ཀྱིས་སྔགས་ལ་དམ་སེལ་འཇུག་པར་གསུངས་པས་སྤང་བར་བྱའོ། །དེ་ལ་ཇི་

༄༅། །ལྟར་བཟླ་ཚུལ་ཡང་། ཡི་གེ་རེ་རེ་ནས་མྱུར་བ་མ་ཡིན་པ་དང་། བུལ་བ་མ་ཡིན་པ་དང་། ཡིག་འབྲུ་རིང་ཐུང་རྣམས་མ་འཁྲུལ་
པ་དང་། ལྟག་ཆད་མེད་པ་དང་། སྒྲ་ཧ་ཅང་ཆེ་བ་དང་ཆུང་བ་མ་ཡིན་པ། བཟླས་པའི་ཚེ།གཞན་དང་གཏམ་སྨྲ་བ་དང་། སྔགས་གཞན་འདོན་པ་
སོགས་ཚིག་གཞན་གྱིས་བར་མ་ཆོད་པར་བཟླ་དགོས་པ་སྟེ། རྔམ་གློག་ལས་ཀྱང་གྲ་ཆེན་མ་ཡིན་ཆུང་བ་མིན། །མགྱོགས་པར་མ་ཡིན་བུལ་བར་མིན། 
དྲག་པོར་མ་ཡིན་ཞན་པར་མིན། །ཡིག་འབྲུའི་ཡན་ལག་ཉམས་པ་མིན། །ཡེངས་བར་མ་ཡིན་སྨྲ་བཞིན་མིན། །གླལ་སོགས་བར་དུ་ཆོད་པས་
མིན། ཞེས་གསུངས་སོ། །གཞན་ཡང་མི་དང་གཏམ་ཤོར་ན་ཕྲེང་རྡོག་བཞི། གློ་ལུན་ལྔ། གླལ་བ་ན་གསུམ། སྦྲིད་པ་བྱུང་ན་བཅུ། མཆིལ་
མ་དོར་ན་གཅིག་རྣམས། གྲངས་སུ་མི་བཙི་བར་མན་ངག་རིག་པ་རྣམསས་ཀྱིས་གསུངས་ལ། བཟླ་ཚུལ་གཞན་ཡང་སྐད་གསངས་དྲག་པོར་བཟླས་པ་

དང། མཆུ་དང་ལྕེ་རྩེ་འགུལ་ཙམ་གྱིས་སྒྲ་ཆུང་ངུར་བཟླས་པ་ནི་ཤུལ་བུའི་བཟླས་པ་དང་། རླུང་ཁ་སྦྱོར་དུ་བཟུང་སྟེ་སྔགས་གྱི་གཟུགས་དང་སྒྲ་དྲན་པར་བྱས་
ཏེ་བཟླ་བ་ནི་འགོག་བཟླས་དང་། ངག་གི་བྱ་བ་རླུང་འཛིན་པ་ཙམ་ཡང་སྤངས་ཏེ་ཡིད་ཁོ་ནས་སྔགས་ཀྱི་གཟུགས་སམ་སྒྲ་དྲན་པའི་སྒོ་ནས་བཟླ་བ་ནི་ཡིད་བཟླས་རྣམས་
སོ། །དེ་ལྟ་བུར་བཟླ་བྱའི་གསང་སྔགས་ནི་ལྟ་རང་རང་གི་བསྙེན་པར་ཇི་ལྟར་འབྱུང་བ་བཞིན་ཉམས་སུ་བླང་བར་བྱའོ། །དྲུག་པ་ཇི་ཙམ་བཟླ་བའི་གྲངས་ཚད་
ནི། སྤྱིར་ཐུན་མོང་དང་མཆོག་གི་དངོས་གྲུབ་མ་མཐོང་བར་བཟླ་བར་བྱ་བ་ཡིན་མོད། གྲངས་བསྙེན་ཙམ་ལ་ནི། དཀྱིལ་འཁོར་གྱི་གཙོ་བོའི་སྔགས་འབྲུ་
རེ་ལ་འབུམ་ཕྲག་རེ་དང་། འཁོར་གྱི་ལྷ་རྣམས་ལ་གཙོ་བོའི་བཅུ་ཆ་རེ། ཀུན་ལ་འབུམ་རྗེས་སུ་ཁྲི་དང་། ཁྲི་རྗེས་སུ་སུ་སྟོང་སྟེ་རང་རང་གི་བཅུ་ཆས་ཁ་སྐོང་
དང་བཅས་བཟླའོ། །བདུན་པ་འཇུག་གི་བྱ་བ་ལ། མཆོད་བསྟོད་བྱ་བ། དངོས་གྲུབ་བླང་པ། བཟོད་པར་གསོལ་བ་གསུམ་གྱི་དང་པོ་ནི། །བཟླས་པའི་

༄༅། །མཐར་རམ་མཚམས་རྣམས་སུ་མཆོད་པ་དང་བསྟོད་པ་སོགས་བྱ་བའི་སྒོམ་དོན་ནི་སྔར་བཤད་པ་བཞིན་ནོ། །གཉིས་པ་དངོས་གྲུབ་བླང་
པ་ནི། བསྙེན་པའི་མཐར་འདོད་པའི་འབྲས་བུ་ཐོབ་པར་བའི་ཕྱིར་དངོས་གྲུབ་བླངས་དགོས་ཀྱང་། དེ་དག་གི་ཆོ་ག་རྒྱས་པ་ནི་གཞན་ནས་འབྱུང་བ་ལྟར་ཤེས་པར་
བྱ་དགོས། །འདིར་རྒྱུན་ཁྱེར་གྱི་བཟླས་པའི་འཇུག་གི་དངོས་གྲུབ་བླང་བ་ནི། ཡི་དམ་གང་ཡིན་གྱི་ཆོ་ག་ནས་འབྱུང་བའམ། སྤྱི་ཙམ་དུ་འཇིགས་པ་བརྒྱད་
སྐྱོབ་སོགས་ཀྱི་དངོས་གྲུབ་བསྐུལ་ལ། བསྒོམ་བྱ་མི་མཐུན་པའི་ཕྱོགས་ཞི་བ་དང་། མཐུན་ཕྱོགས་རྒྱས་པར་སྤེལ་བ་དང་། ལོག་པར་ལྟ་བ་རྣམས་དབང་
དུ་བྱ་བ་དང་། གདུག་ཅིང་མ་རུང་བ་རྣམས་དྲག་པོས་ཚར་གཅོད་པ་སོགས་ཕྲིན་ལས་བཞིས་བསྡུས་པའི་ལས་སྣ་ཚོགས་པའི་དངོས་གྲུབ་རྣམས་དང་། དོན་
དུ་གཉེར་བྱའི་གཙོ་བོ་ཡི་དམ་གྱི་ལྷ་མཆོག་ཁྱེད་ཀྱི་སྐུ་གསུང་ཐུགས་རྡོ་རྗེ་གསུམ་གྱིས་བདག་གི་ལུས་ངག་ཡིད་གསུམ་གྱི་སྒྲིབ་གཉིས་བག་ཆགས་དང་བཅས་པ་

ལྷག་མེད་དུ་སྦྱངས་ནས་བདག་གི་སྒོ་གསུམ་གཞོམ་དུ་མེད་པའི་སྐུ་གསུང་ཐུགས་རྡོ་རྗེ་གསུམ་གྱི་ངོ་བོར་སྒྲུབ་པའི་བྱིན་རླབས་དང་། བདེ་སྟོང་ཟུང་འཇུག་ཡེ་ཤེས་ཕྱག་རྒྱ་ཆེན་པོ་
མཆོག་གི་དངོས་གྲུབ་ཀྱིས་ལུས་ལྷག་མེད་ཟུང་འཇུག་གི་སྐུ་འགྲུབ་པ་སོགས་ཇི་ལྟར་འདོད་པའི་དོན་ཐམས་ཅད་བདག་ལ་ད་ལྟ་ཉིད་དུ་སྩལ་དུ་གསོལ། །ཞེས་
གསོལ་བ་རྩེ་གཅིག་ཏུ་བཏབ་པས་དཀྱིལ་འཁོར་ལྷ་ཚོགས་རྣམས་ཀྱི་གནས་གསུམ་ནས་དངོས་གྲུབ་ཐམས་ཅད་འོད་ཟེར་གྱི་རྣམ་པར་བྱུང་ནས་བདག་གི་གནས་
གསུམ་དུ་ཐིམ་པས་ཇི་ལྟར་འདོད་པའི་དངོས་གྲུབ་ཐམས་ཅད་ཐོབ་པར་བསམ་པའོ། །གསུམ་པ་བཟོད་པར་གསོལ་བ་ནི། གཏང་རག་གི་མཆོད་བསྟོད་བྱ་
བ་སྔོན་དུ་འགྲོ་བས། སྤྱི་ཁྱབ་ཏུ་རྡོ་རྗེ་སེམས་དཔའི་ཡི་གེ་བརྒྱ་པ་བཟླ་བ་དང་མཉམ་དུ་བདག་ཅག་གིས་མི་ཤེས་པ་དང་བག་མེད་པའི་དབང་གིས་སྤྱིར་ལྟ་
སྒོམ་སྤྱོད་གསུམ་མ་རྟོགས་ཤིང་ཚུལ་བཞིན་མ་སྤྱོད་པས་འཁྲུལ་ཞིང་གོལ་བ་དང་། ཁྱད་པར་བསྐྱེད་རིམ་ལྷའི་ཏིང་ངེ་འཛིན་མ་གསལ་བ་དང་། བཟླས་

༄༅། །བརྗོད་གྲངས་ཉུང་བ། །ཆོ་གའི་བྱ་བ་རྣམས་མ་དག་པ། འདིར་མི་དགོས་པ་ལྷག་ཅིང་དགོས་པ་ཆད་པ་དང་། མཆོད་རྫས་
སོགས་ཡོ་བྱད་རྣམས་ཀྱང་ནུས་པས་མ་འབྱོར་བ་དང་། འབྱོར་ཡང་ལེ་ལོས་གཡེལ་བ་སོགས་མདོར་ན་ཉེས་པར་གྱུར་པའི་ལས་ཅི་བགྱིས་པ་ཐམས་ཅད་
གནོད་འགྱོད་དྲག་པོས་བཤགས་པར་བགྱི་ན་བཟོད་པར་མཛད་དེ་ཚངས་པ་དམ་པ་སྩལ་དུ་གསོལ། ཞེས་སྙིང་ཐག་པ་ནས་བཟོད་གསོལ་གྱི་ཚིག་གང་ཡིན་
རྣམས་བརྗོད་པར་བྱའོ། །གསུམ་པ་ཐུགས་འོད་གསལ་ཀྱི་རྣལ་འབྱོར་ནི། འདིའི་སྦྱང་བྱ། བྱིས་པ་དེ་ཉིད་ལང་ཚོ་རྫོགས་ནས་འཆི་བ་སླར་ཡང་འབྱུང་
བ་མཚོན་པ་སྟེ། སྣོད་བཅུད་སྲུང་འཁོར་ལ་བསྡུ་བ་ནས་རིམ་གྱི་ན་དའི་བར་དུ་བསྡུ་བ་དེ་རྣམས་ཀྱིས་འཆི་བའི་ཚེ་ཕྱི་ནང་གི་ཐིམ་རིམ་རྣམས་དང་འཆི་སྲིད་
ཆོས་སྐུའི་འོད་གསལ་བཅས་པ་མཚོན་བྱེད་དང་། དེ་ལས་ཐུན་མཚམས་ཀྱི་ལྷར་ལྡང་བས་བར་སྲིད་དང་རྣམ་པ་མཐུན་པ་ཡིན་ཅིང་། སྦྱོངས་བྱེད་

ཀྱི་རིམ་པ་ནི། དེ་ཡང་ལྷ་སྔགས་ཀྱི་རྣལ་འབྱོར་སྔར་བཤད་པ་བཞིན་ལ་ཅི་ནུས་སུ་བསླབ་ཅིང་མི་ནུས་པ་ན་བསྡུ་རིམ་ལ་བསླབ་པ་ནི། རང་གི་སྙིང་གའི་འོད་ཀྱིས་
ཕྱི་རོལ་དག་པའི་སྣོད་བཅུད་ཐམས་ཅད་འོད་དུ་ཞུ་སྟེ་སྲུང་འཁོར་ལ་ཐིམ། །དེ་ནས་ནང་གི་སྣོད་འབྱུང་རིམ་སོགས་རིམ་བཞིན་སྲུང་འཁོར་དུར་ཁྲོད་སོགས་རིམ་
པས་གཞལ་ཡས་ཁང་དང་། དེ་འཁོར་རྣམས་ལ་ཐིམ། འཁོར་རྣམས་གཙོ་བོ་ཡབ་ཡུམ་ལ་དང་། ཡུམ་ཡབ་ལ། དེ་ཐུགས་ཀའི་ཡེ་ཤེས་སེམས་
དཔའ་ལ། དེ་རིམ་བཞིན་ཏིང་ངེ་འཛིན་སེམས་དཔའ་ཐུགས་སྲོག་ས་བོན་ལ་ཐིམ་ཞིང་། དེ་གྱེན་རྫོགས་སུ་ནཱ་དའི་བར་ཡལ་བས་བདག་དང་གཞན་དུ་མ་
གྲུབ་པའི་སྟོང་པ་ཉིད། གང་དུ་ཡང་མི་དམིགས་ཤིང་ཡོད་མེད་ཡིན་མིན་སོགས་ཅིར་ཡང་མ་མཐོང་བའི་སྤྲོས་པ་ཀུན་དང་བྲལ་བའི་ངང་ལ་བཞག་པས་རྟག་
མཐའ་བསལ་ལོ། །དེའི་ངང་ལས་སླར་ཡང་རྩ་སྔགས་གང་ཡིན་བརྗོད་པའི་རྐྱེན་གྱིས་ཆུ་ལས་ཉ་ལྡང་བ་བཞིན་རང་ཉིད་ཡི་དམ་གྱི་སྐུར་ལངས་ཏེ་སྣོད་

༄༅། །བཅུད་ལྷའི་འཁོར་ལོར་བཞེངས་པས་ཆད་མཐའ་བསལ་ནས་སྤྱོད་ལམ་ཆུ་བོའི་རྒྱུན་ལྟ་བུ་ལ་འཇུག་གོ །དེ་དག་གི་སྦྱང་འབྲས་ནི། 
སངས་རྒྱས་གཟུགས་སྐུའི་སྣང་བ་ནི་ཆོས་སྐུའི་ཕྲིན་ལས་ཡིན་ལ། ཆོས་སྐུའི་ཡེ་ཤེས་ཀྱང་དབྱིངས་ཀྱི་ངོ་བོ་ཡིན་པས་དེར་ཐིམ་པ་དང་། དེ་ལས་
གཟུགས་སྐུའི་སྣང་བ་རྒྱུན་མི་ཆད་པ་ནི་དེ་ལས་ལྡང་བ་མཚོན་ནོ། །འདི་ཡན་ཆད་སྤྱིར་བསྐྱེད་རིམ་གཙོ་ཆེ་བ་ལྟར་སྟོན་ཀྱང་དེ་ལ་སྟོང་ཉིད་ཀྱི་རྒྱས་འདེབས་
བས་བསྐྱེད་རྫོགས་ཟུང་འཇུག་ཏུ་འགྱུར་མོད། འོན་ཀྱང་བསྐྱེད་རིམ་འོད་གསལ་དུ་བསྡུ་བ་དང་སླར་ཡང་སྒྱུ་མའི་ལྟ་སྐུར་ལྡང་བས་མཐའ་གཉིས་བསལ་
ཞིང་དེའི་ངང་ལ་ལྟ་སྒོམ་སྤྱོད་འབྲས་བཞི་ཚང་བའི་རྫོགས་རིམ་ཉམས་སུ་ལེན་ཚུལ་མདོ་ཙམ་ལ། སེམས་ཀྱ་རང་བཞིན་རྣམས་དག་གཉུག་མའི་དོན་དེ་ཉིད་
ལ་ཇི་ལྟར་བརྟགས་ཀྱང་དངོས་པོ་དང་མཚན་མར་མ་གྲུབ་པས་རྟག་པ་རང་རྒྱུད་པ་མེད། རིག་ཙམ་དུ་མ་འགགས་པས་ཆད་པ་ཅང་མེད། །དེ་གཉིས་ཀ་

དང་གཉིས་ཀ་མ་ཡིན་པའི་ཕུང་པོ་གསུམ་པ་སྟེ་མཐའ་ཐམས་ཅད་ལས་འདས་པས་འདི་ཞེས་བརྗོད་མེད། བསམ་མེད། དམིགས་མེད། ཕྱལ་
བའོ། སྣང་བའི་གཟུང་ཡུལ་རྨི་ལམ་ལྟར་མ་བརྟགས་ན་ཉམས་དགའ་ཞིང་བརྟགས་ན་གང་དུའང་མ་གྲུབ་པའི་ནམ་མཁའ་ལྟ་བུ་དང་དེ་ཉིད་ཀྱི་རྟོགས་
བྱེད་ཤེས་པའང་རིག་ཙམ་ཉིད་ལ་བརྟགས་ན་གང་དུའང་དམིགས་སུ་མེད་པ་སྟེ། སྣང་རིག་ངོས་བཟུང་དང་བྲལ་བའི་རྗེན་པ་དེ་དག་སོ་སོ་རང་གིས་རིག་བྱ་
ལས་གཞན་མ་ཡིན་པས་རང་བྱུང་གི་ཡེ་ཤེས་ཞེས་བྱ་བ་སྟེ་ལྟ་བའོ། །དེའི་ངང་ལ་གྲིམས་ལྷོད་ལ་སོགས་པའི་རྩོལ་བས་མ་བཅོས་ཤིང་བསལ་བཞག་
མེད་པར་རང་བབས་གཤིས་ལུགས་སུ་བཞག་པས་རིག་པ་ཡུལ་མེད་རང་གསལ་དུ་ལྷག་གེར་གནས་པ་ལས་མི་གཡོ་བ་དེ་ནི་ཞི་ལྷག་ཟུང་འཇུག་གི་སྒོམ་
བའོ། །ལྟ་སྒོམ་དེའི་ངང་ལས་ནམ་ཡང་མི་འདའ་བར་བག་དང་ལྡན་པས་སྣང་སྤྱོད་ཐམས་ཅད་བདེ་ཆེན་ལྷན་ཅིག་སྐྱེས་པའི་ཡེ་ཤེས་ཀྱི་གྲོགས་སུ་

༄༅། །ཁྱེར་བ་ནི་སྤྱོད་པའོ། །དེ་ལྟར་གོམས་པར་བྱས་པས་གཞིའི་གནས་ལུགས་ཀྱི་ལྟ་བ་བཞིན་མངོན་དུ་གྱུར་པ་ནི་སྤངས་ཐོབ་མེད་པ་ཆོས་
ཀྱི་སྐུའི་འབྲས་བུ་ཡིན་ནོ། །གཉིས་པ་མཉམ་ལངས་ཀྱི་རྣལ་འབྱོར་ནི། འོད་གསལ་དུ་བསྡུས་ནས་སྒྱུ་མའི་ལྟ་སྐུར་ལངས་པའི་རྒྱུན་དེ་ལས་
སྣང་གྲགས་རིགས་གསུམ་ལྷ་སྔགས་ཡེ་ཤེས་ཀྱི་རོལ་པར་ཤེས་པ་དང་། འགྲོ་འདུག་བསྒུལ་སྐྱོད་ཐམས་ཅད་ལྷའི་ཕྱག་རྒྱ། བཟའ་བཏུང་ནང་
གི་སྲེག་བླུགས་ཀྱིས་སྤྱོད་པ་ཟས་ཀྱི་རྣལ་འབྱོར་དང་། འདོད་ཡོན་གྱི་རོལ་པ་མཐའ་དག་འཁོར་གསུམ་རྣམ་པར་མི་རྟོག་པའི་སྒོ་ནས་ལམ་གྱི་གྲོགས་
སུ་ཁྱེར་བ་དང་། སྔར་གྱི་གྱི་འོད་གསལ་དུ་བསྡུབ་དང་ལྡང་བ་གཉིད་འཐུག་དང་རྨི་ལམ་ལ་སྦྱར་ཏེ་ཉལ་བ་དང་ལྡང་བའི་རྣལ་འབྱོར་སོགས་ལ་བརྩོན་པར་
བྱའོ། །གསུམ་པ་རྗེས་ཀྱི་བྱ་བ་བསྔོ་སྨོན་དང་བཀྲ་ཤིས་ཀྱི་སྒོམ་དོན་ཅུང་ཟད་ལས། བསྔོ་བ་ནི། སྔར་སྦྱོར་བ་སེམས་བསྐྱེད་ཀྱི་སྐབས་སུ་

འང་སེམས་ཅན་རྣམས་སྡུག་བསྔལ་ལས་བསྒྲལ་ཏེ་གཏན་གྱི་བདེ་བ་ལ་བཞག་པའི་ཕྱིར་བསྐྱེད་རྫོགས་ཀྱི་རྣལ་འབྱོར་བསྒོམ་པར་ཁས་རླངས་པ་དེ་
སྐབས་འདིར་གྲུབ་པའི་དགེ་རྩ་བསྔོ་བས་རྒྱས་གདབ་པ་ཡིན། འདི་ཙམ་དུ་མ་ཟད་དགེ་རྩ་ཆེ་ཆུང་གང་བྱས་པ་ཐམས་ཅད་བླ་མེད་བྱང་ཆུབ་ཐོབ་
པའི་རྒྱུར་བསྔོས་ན་དགེ་རྩ་དེ་ཉིད་ནམ་ཡང་ཟད་པར་མི་འགྱུར་ཏེ། བློ་གྲོས་རྒྱ་མཚོས་ཞུས་པའི་མདོ་ལས། ཇི་ལྟར་ཆུ་ཐིགས་རྒྱ་མཚོ་ཆེ་ནང་
ལྷུང་། །རྒྱ་མཚོ་མ་སྐེམས་བར་དུ་དེ་མི་སྐེམ། །དེ་བཞིན་བྱང་ཆུབ་ཡོངས་བསྡོས་དགེ་བ་ཡང་། །བྱང་ཆུབ་མ་ཐོབ་བར་དུ་དེ་མི་ཟད་
ཅེས་སོ། །བསྔོ་བའི་ཚུལ་ནི། རབ་འཁོར་གསུམ་རྣམ་པར་མི་རྟོག་པའི་གནས་ལུགས་ལ་མཉམ་པར་བཞག་བཞིན་དུ་བསྔོ་བ་ནི་ཤིན་ཏུ་རྣམ་པར་
དག་པ་ཡིན་ལ། དེ་ལྟར་མ་ནུས་ཀྱང་སྔོན་གྱི་རྒྱལ་བ་རྣམས་ཀྱིས་ཐུགས་བསྐྱེད་དང་བསྔོ་བ་སྨོན་ལམ་ཇི་ལྟར་མཛད་པ་བཞིན་དུ་བདག་གིས་ཀྱང་དེ་

༄༅། །ལྟར་བསྔོ་བར་བྱའོ་སྙམ་པས་བསྔོ་བ་བྱས་ན་འཁོར་གསུམ་རྣམ་དག་གི་བསྔོ་བ་དང་རྗེས་མཐུན་ཉིད་དུ་འགྱུར་བ་ཡིན་ལ། །
བསམ་པ་དེ་ལྟ་བུས་རང་གཞུང་གང་ཡིན་གྱི་བསྔོ་བའི་ཚིག་རྣམས་བརྗོད་པར་བྱའོ། །གཉིས་པ་སྨོན་ལམ་ནི། ཨུ་རྒྱན་ཆེན་པོས། དད་དང་
སྙིང་རྗེས་ཀུན་བསླངས་ལཿ གཞན་དོན་བྱང་ཆུབ་སེམས་ཀྱི་ཕྱིརཿ བསྔོ་བ་སྨོན་ལམ་གྱིས་བསྒྱུར་ཏེཿ ཞེས་གསུངས་པ་བཞིན། བསམ་
པ་བྱང་ཆུབ་ཀྱི་སེམས་ཀྱིས་ཟིན་པས་རང་གཞན་གྱི་དོན་རྒྱ་ཆེན་པོར་འགྱུར་བའི་སྨོན་ལམ་རྣམས་པར་དག་པ་འདེབས་པ་སྟེ། རང་གཞུང་གང་ཡིན་གྱི་
སྨོན་ཚིག་རྣམས་དང་། གཞན་ཡང་འཕགས་པ་བཟང་པོ་སྤྱོད་པའི་སྨོན་ལམ་སོགས་ཅི་རིགས་པ་རྣམས་སོ། །གསུམ་པ་བཀྲ་ཤིས་བརྗོད་པའི་
སྐབས་སུ། མདུན་གྱི་ནམ་མཁར་རྩ་བ་གསུམ་དང་དཀོན་མཆོག་གསུམ་གྱི་ཚོགས་རྣམས་མངོན་སུམ་དུ་བཞུགས་པས་ཤིས་པ་བརྗོད་ཅིང་མེ་ཏོག་

གི་ཆར་ཕྱོགས་ཀུན་ཁྱབ་པར་འབེབས་པར་བསམ་པ་དང་སྒྲུབ་པ་པོ་ཀྱང་བཀྲ་ཤིས་གང་རུང་གི་ཚིག་བརྗོད་པ་དང་ལྷན་ཅིག་ཏུ་མེ་ཏོག་འཐོར་བ་སོགས། 
བྱས་པས་དེ་དང་དེ་བཞིན་དུ་བསླུ་བ་མེད་པར་འགྱུར་པ་ཡིན་ནོ། །དེ་ལྟར་སྦྱང་གཞི་སེམས་ཉིད་བདེར་གཤེགས་སྙིང་པོ་གང་ལ་སྦྱང་བྱ་སྦྱོང་བྱེད་འབྲེལ་
པའི་ལམ་གསལ་དག་བརྟན་གསུམ་ལ་མྱོང་བ་ཐོན་པ་ནི་བསྐྱེད་རིམ་མཚན་ཉིད་པར་འགྱུར་ཏེ། དེ་ཡང་སྔ་མ་སྔ་མ་རྣམས་སུ་གསལ་དག་བརྟན་པའི་
ཚད་ཕྱིན་པ་དང་། རིམ་གྱིས་ཕྱི་མ་ཕྱི་མ་རྣམས་སྒོམ་པ་ལ་འཇུག་པ་ནི་ངེས་རྫོགས་ཀྱི་མཚན་ཉིད་དུ་འགྱུར་བ་ཡིན་ནོ། །འོ་ན་དེ་ལྟ་བུ་ཉིད་ལས་གཞན་
བསྒོམ་དུ་མི་རུང་ངམ་ཞེ་ན། གསལ་སྣང་ལ་རིམ་གྱིས་སློབ་པར་མི་ནུས་པས་ཆོ་ག་གཅིག་གི་སྦྱོར་དངོས་རྗེས་གསུམ་ཚང་བར་སྟན་ཐོག་གཅིག་ཏུ་ཉམས་
སུ་བླང་བའི་ཚེ་དེ་དང་དེའི་བསྐྱེད་རིམ་མོས་པ་ལམ་བྱེད་ཙམ་དུ་བསྒོམ་པའང་སྟོན་པས་གདུལ་བྱའི་རྒྱུད་ཆོད་ཐམས་ཅད་མཁྱེན་ནས་ངེས་རྫོགས་དང་མོས་

༄༅། །སྒོམ་གྱི་རྣམ་བཞག་སོ་སོར་གསུངས་པའི་ཕྱིར་ཤིན་ཏུ་རུང་བ་ཡིན་ལ། སྤྱིར་སངས་རྒྱས་ཀྱི་ཐུགས་རྗེ་དང་ཕྲིན་ལས་ནི་མོས་པ་ཁོ་
ནའི་རྗེས་སུ་འཇུག་པ་ཆོས་ཉིད་དང་། བྱེ་བྲག་གསང་སྔགས་ཀྱི་དགོངས་པ་ནི། བླ་མའི་ཐུགས་རྗེ་དང་། སློབ་མའི་མོས་གུས་ཁོ་ནའི་རྟེན་ཅིང་འབྲེལ་
འབྱུང་ལས་གཞན་ལ་རག་མ་ལུས་པ་འཕགས་པའི་ཡུལ་གྱི་གྲུབ་པ་བརྙེས་པ་རྣམས་རྒྱུ་རྐྱེན་དེ་དག་ལ་བརྟེན་ནས་སྔགས་ལམ་དང་ཕྲད་པ་ཙམ་ནས་གྲོལ་བ་ཤ་སྟག་
བྱུང་བས་ཤེས་པར་ནུས་ལ། གསང་སྔགས་མོས་པས་འགྲུབ་པ་ནི་འདར་ཕྱར་བས་རྡོ་རྗེ་ཕུར་པའི་བསྙེན་པའི་སྔགས་མ་དག་རུང་ཡི་དམ་གྱི་དངོས་སུ་རྗེས་སུ་བཟུང་
བས་འཕྲོག་བྱེད་དགའ་བོ་བཏུལ་བའི་ལོ་རྒྱུས་བཞིན་ཏེ། དགྲ་ནག་གི་རྒྱུད་ལས། མི་ངན་བླན་པོ་དད་པ་བརྟན། དེ་ལ་སྦྱོར་བའི་དངོས་གྲུབ་ཉེ། ཞེས་
གསུངས་པ་ལ་ཤིན་ཏུ་འཇུག་གོ། །དེ་ཡང་ཚོགས་ལམ་དུ་མོས་སྤྱོད་ཀྱི་ལྷ་སྐུ་བསྐྱེད་རིམ་གྱི་རྣལ་འབྱོར་རིམ་གྱིས་བརྟན་པས་ལས་ཆེན་བརྒྱད་སོགས་ཐུན་མོང་གི་

གྲུབ་པ་རྣམས་བསྒྲུབ་རུང་དུ་འགྱུར་ཞིང་དེ་ལ་བརྟེན་ནས་ཕྲ་ཡང་ལ་སོགས་པའི་ཡོན་ཏན་ཁྱད་པར་ཅན་དང་ལྡན་པའི་འདོད་གཟུགས་ཀྱི་རིག་འཛིན་གང་རུང་བསྒྲུབ་
པར་ནུས་པ་ངེས་ཡེ་ཤེས་ཀྱི་སྐུ་བསྒྲུབ་ཀྱང་རུང་ལ། གང་ལྟར་རླུང་སེམས་ཀྱི་ལྷ་སྐུ་མ་དག་པའི་སྒྱུ་ལུས་སུ་ལྡང་བར་ནུས་པ་ན་བསྐྱེད་རིམ་རང་མཚན་པ་བསྒོམ་པ་མེད་ཅིང་
སྦྱོར་ལམ་དུ་འཕོས་ནས་རྫོགས་རིམ་དགའ་བ་བཞིའི་ཡེ་ཤེས་བསྒོམ་པས་ཡེ༷་ཤེ༷ས་ལ༷་ཅུ༷ང་ཟ༷ད་དབ༷ང་བ༷ས་ཕྱི་ནང་གི་དྲོད་སོགས་སྐྱེ་བ་དང་། སངས་རྒྱས་རྣམས་
ལ་ཉེ་རྒྱུའི་དབང་བསྐུར་བ་ཐོབ་ཅིང་སྤྱོད་པ་དངོས་ཡིད་གྱི་ཕྱག་རྒྱ་ལ་བརྟེན་པས་མཐོང་ལམ་ལ་དངོས་སུ་སྦྱོར་བའི་བར་ཆད་མེད་ལམ་ཡིན་ཞིང་། དེའི་ཚེ་ཡེ༷་ཤེ༷ས་
ལ༷་ཆེ༷ས་དབ༷ང་བ༷ས་རྣམ་སྨིན་གྱི་ལུས་འོད་གསལ་དུ་འགྱུར་མོད་ཀྱི། རྟེན་དེ་ཉིད་ཀྱིས་གདུལ་བྱའི་དོན་བྱེད་བའི་ཕྱིར་འདོད་ན་ལུས་སྣང་བར་ཡང་བྱེད་དོ། །འདི་
ནི་ཕྱག་རྒྱ་ཆེན་པོ་མཆོག་གི་དངོས་གྲུབ་ཏུ་བརྗོད་པ་སྟེ། སེམས་འོད་གསལ་གྱི་ལྷ་སྐུར་སྨིན་ནས་འཕགས་པའི་ས་དང་པོ་མཐོང་ལམ་གྱི་ཡོན་ཏན་བརྒྱ་ཕྲག་

༄༅། །བཅུ་གཉིས་ལ་དབང་འབྱོར། དེ་ནས་སྒོམ་ལམ་ལ་སྦྱོར་ཞིང་ས་གཉིས་པ་ནས་ས་དགུ་པའི་བར་གྱི་སྤངས་རྟོགས་རྣམས་རིམ་གྱིས་
རྫོགས་ཤིང་། ས་བཅུ་པ་མཐར་ལམ་ལྷུན་གྲུབ་རིག་འཛིན་ནི། སྐུ་ལྔ་ལྷུན་གྲུབ་རྡོ་རྗེ་འཆང་གི་རྣམ་པ་ཅན་ཡན་ལག་བདུན་དང་ལྡན་པའི་སྐུའོ། །དེ་
རྣམས་རིག་འཛིན་རྣམ་བཞིའི་ས་བཅད་ཚུལ་ལ་སྦྱར་ན་མཐོང་ལམ་དུ་རྣམ་སྨིན་གྱི་ལུས་རྟེན་མ་ཡལ་བ་རྣམ་སྨིན་རིག་འཛིན། ཡལ་བ་ཚེ་དབང་རིག་འཛིན།  སྒོམ་
ལམ་ས་དགུ་ནི་ཕྱག་རྒྱ་ཆེན་པོའི་རིག་འཛིན། བཅུ་པ་ལྷུན་གྲུབ་རིག་འཛིན་ཏེ་སྒོམ་ལམ་ཡན་ཆད་འདི་ལ་ཟུང་འཇུག་གི་སྐུའི་ཐ་སྙད་ཀྱང་བྱེད་དོ། །དེ་ལྟར་
སློབ་ལམ་ས་བཅུ་རྒྱུན་གྱི་མཐར་གང་ཟག་དེ་ལ་ལོངས་སྐུ་ཆེན་པོའི་དཀྱིལ་འཁོར་གྱིས་འབྲས་བུའི་དབང་བསྐུར་བས་བྱང་ཆུབ་ཀྱི་སེམས་ལུགས་ལྡོག་གི་མཐར་
སྒྲིབ་གཉིས་སྣང་གསུམ་འཕོ་བའི་བག་ཆགས་དང་བཅས་པ་ལྷག་མེད་ད་སྦྱངས་ནས་སྐུ་བཞིའི་ཡེ་ཤེས་ལྔའི་བདག་ཉིད་རྡོ་རྗེ་འཆང་གི་གོ་འཕང་གཞི་

འབྲས་དབྱེར་མེད་ཀྱི་གནས་ལུགས་མངོན་དུ་གྱུར་ནས་རྫོགས་པར་བྱང་ཆུབ་པའོ། །སྨྲས་པ། རྣལ་འབྱོར་ཆེན་པོའི་རྒྱུད་དོན་རྒྱ་མཚོ་ཆེ། །དེད་དཔོན་
མཁས་པ་བླ་མའི་ལེགས་བཤད་གྲུས། །བརྒལ་ནས་ཟབ་དོན་དབྱིག་མཆོག་འདི་ལོན་པ། །རྒྱལ་འདོད་རྣམས་ལ་དོན་རབ་སྐྱེས་སུ་སྦྱིན། །གང་
ཡང་འདི་ལ་གོམས་པ་མཐར་ཕྱིན་པས། །གྲུབ་པའི་དངུལ་ཆུས་རེག་པའི་ཁམས་རྣམས་བཞིན། །དངོས་ཀུན་ཟུང་འཇུག་ལྷན་སྐྱེས་བདེ་བ་ཆེས། །
སྡོམ་པའི་ཁྱབ་བདག་ཧེ་རུ་ཀ་ཐོབ་ཤོག །བསྐྱེད་རིམ་གྱི་ཆོ་གའི་སྒོམ་དོན་གསལ་བྱེད་འདི་ཉིད་སྡེ་བཞི་དགེ་བཅུའི་སྔ་ཆེན་པོ་བདེ་བར་སྐྱོང་བའི་༸དབ༷ང་
མོ༷་རི༷ན་པོ༷་ཆེ༷ས་རང་གི་ཉམས་བཞེས་དང་གཞན་ལའང་ཕན་པར་དགོངས་ཏེ་བཀའ་སྩལ་གསེར་གྱི་མེ་ཏོག་དང་བཅས་ཆེད་དུ་ཕེབས་པ་བཞིན་རི༷ག་འཛི༷ན་གྱི་
བཙུན་པ་སྙོམ་ལས་པ་ཚེ༷་དབ༷ང་མཆོ༷ག་གྲུབ་ཀྱིས་སྦྱར་བ་རྣམ་པ་ཀུན་ཏུ་དགེ་ལེགས་ཆེན་པོས་ཁྱབ་པར་གྱུར་ཅིག །།སརྦ་མངྒ་ལཾ།། ༈ །།དམ་ཆོས་

༄༅། །ཀུན་ལས་རབ་ཟབ་སྔགས་ཚུལ་གྱི། །རྒྱུད་སྡེ་འོག་མའི་མཚན་བཅས་རྣལ་འབྱོར་ལས། །དགྲ་རྫོགས་སྨིན་གསུམ་འཛོམས་
པའི་ཁྱད་པར་གྱི། །བསྐྱེ༷ད་པའི་རི༷མ་པར་འགྱུར་པའི་ཟབ་ལམ་ཆེ། །ལེགས་སྟོན་ཟུ༷ང་འཇུག་འགྲུབ་པའི་དང་པོའི་རྒྱུ། །ཐོག་མའི་སྙེ༷་མ༷་ལྟ་བུའི་
གཞུང་བཟང་འདི། །འགྱུ༷ར་མེད་ཚེ༷་སོགས་དབ༷ང་བཅུ་མཆོ༷ག་གྲུབ་པའི། །མ་སྨད་བློ་གྲོས་མཆོག་གི་སྩལ་ལས་བྱུང་། །ཚུལ་འདི་གཅིག་ལས་དུ་མའི་
གར་བསྒྱུར་བའི། །ངོ་མཚར་སྤར་གྱི་ལེགས་བྱས་རབ་བཟང་པོ། །རྒྱ༷ལ་རོ༷ང་ཁྲོ༷་ཆུ༷་བདེ༷་ཆེ༷ན་གླི༷ང་དགོ༷ན་གྱི། །མཁྱེན་རབ་ལེགས་གྲུབ་གང་དེ་སྒྲུབ་དགེ་
དེས། །ཕ་མས་ཐོག་དྲོངས་འབྲེལ་ཐོབ་གཙོར་བྱས་པའི། །འགྲོ་ཀུན་མྱུར་དུ་རྫོགས་སངས་རྒྱས་འགྲུབ་ཤོག །ཅེས་པ་འདིའང་ཤར་མི་ཉག་རར་ཤར་ཐུབ་
སྟན་ལེ༷གས་བཤ༷ད་བཟ༷ང་པོ༷་སྨྲས་པ་དགེ། དགེའོ། དགེའོ། དགེའོ། །།

ཐ༽ ༄༅། །རྩ་རླུང་ཐིག་ལེའི་ཁྲིད་གྱི་རིམ་པ་མཁའ་སྤྱོད་རིག་པ་འཛིན་པའི་ལམ་བཟང་ཞེས་བྱ་བ་བཞུགས་སོ།། །།

༄༅།། །།སྐྱབས་མཆོག་རྡོ་རྗེ་འཆང་དབང་འཁོར་ལོའི་མགོན་པོ་དྲིན་ཆེན་རྩ་བའི་བླ་མའི་ཞབས་ཀྱི་པདྨོ་དྲི་
མ་མེད་པར་སྒོ་གསུམ་གུས་པ་ཆེན་པོས་ཕྱག་འཚལ་ལོ།། ཐུགས་རྗེས་གཟུག་དུ་གསོལ། །སྤྲོས་བྲལ་བདེ་
བ་ཆེན་པོའི་ཡེ་ཤེས་ལས། །མཚན་དཔའི་གསལ་སྣང་སྒྱུ་འཕྲུལ་དྲ་བའི་གང་། །འཁོར་འདས་ཕྱག་རྒྱ་
ཆེ་ལ་དབང་བསྒྱུར་བ། །མཚོ་སྐྱེས་རྡོ་རྗེ་འཆང་དེར་གུས་ཕྱག་འཚལ། །ཟག་མེད་ཤེས་རབ་ཉི་ཙཎྜ་ལིས། །

༄༅། །ཐབས་མཆོག་ཟླ་བ་བཞུས་པའི་སྲིད་ཞུ་ལ། །དགྱེས་རོལ་ཟག་བྲལ་དགའ་བཞིའི་རོས་མྱོས་པའི། །རྡོ་རྗེ་རིག་
འཛིན་ཆེ་རྣམས་དང་བས་བསྔགས། །ཐབས་ཤེས་རོ་རྐྱང་རྒྱ་བ་ཡེ་ཤེས་སུ། །དག་པས་ཀུན་རྟོག་འཆིང་གྲོལ་ན་ཀྲའི་གྲོང་། །ཨ་
ཧཾ་ལྷན་སྐྱེས་ཞུ་བདེའི་དགའ་བ་བཞིས། །དབང་བཞིའི་ངོ་བོ་སྐུ་བཞིར་ལྷན་གྱིས་གྲུབ། །ཐ་མལ་ལྕགས་ཀྱི་ཁམས་ལ་གསེར་
འགྱུར་རྩི། །ཇི་བཞིན་ཟག་མེད་བདེ་བས་རྣམ་སྦྱང་ལུས། །འཇའ་ཚོན་རང་བཞིན་འཕོ་བ་ཆེན་པོའི་སྐུར། །བགྲོད་ཐབས་

གང་འདི་དབུགས་འབྱིན་ཀུན་གྱི་གཙོ། །རྒྱུད་དང་ཞབས་ལུང་གགོངས་པའི་སྟེང་ཕབ་ནས། །ཚད་ལྡན་གྲུབ་པའི་ཕྱག་སྲོལ་མ་ཉམས་པ། །རྙེད་འདིས་དགོངས་
དོན་པདྨ་དཀར་པོའི་ཕྲེང་། །སྡེབ་སྦྱོར་རྩོམ་པས་ཚར་དུ་མི་དངར་ཡང་། །རང་གཞན་འཁྲུལ་མེད་ལམ་འདིར་འཇུག་བདེའི་ཕྱིར། །ཅུང་ཟད་ཙམ་ཞིག་བྲི་བར་བླ་མ་
དང་། །ཡི་དམ་མཁའ་འགྲོ་ཆོས་སྲུང་གཏེར་བདག་གིས། །ཟབ་མོའི་སྦས་དོན་བཀྲོལ་ལ་བཀའ་གནང་སྩོལ། །ཞེས་མཆོད་པར་བརྗོད་པ་ཅུང་ཟད་ཀྱིས་མདུན་
བསུས་ཏེ་འདིར་རེ་ཞིག་འཆད་པར་བྱ་བའི་ཆོས་ནི། །གྲུབ་མཆོག་རིག་པ་འཛིན་པའི་གཏེར་ཆེན་ཟུང་གིས་རང་སྐལ་དུ་བཞེས་པའི་མཆོག་གསང་གཏུམ་མོའི་རྣལ་འབྱོར་ གྱི་རིམ་པ་རྣམས་ཇི་ལྟར་ཉམས་སུ་ལེན་ཚུལ་མདོ་ཙམ་ཁྲིགས་སུ་བསྡེབས་ཏེ་བཤད་པ་ལ། །སྔོན་འགྲོ་དངོས་གཞི་རྗེས་དང་གསུམ་ལས། །དང་པོ་ནི། །སློབ་མ་
མཚན་ཉིད་ཚང་ཞིང་དབང་བཞི་ཡོངས་སུ་རྫོག་པ་དང་། །བསྐྱེད་རྫོགས་ཀྱི་གནད་ཉམས་སུ་མྱོང་ཞིང་གོ་དོན་ཤེས་པ་དག་ལ་ཇི་ལྟར་འཆད་པར་བྱ་བ་ནི། །འོ་ན། །

༄༅། །ནམ་མཁའ་དང་མཉམ་པའི་སེམས་ཅན་ཐམས་ཅད་སྐུ་བཞིའི་བདག་ཉིད་རྡོ་རྗེ་འཆང་ཆེན་པོའི་གོ་འཕང་ལ་འགོད་པར་བགྱིད་སྙམ་པའི་བྱང་ཆུབ་
མཆོག་ཏུ་སེམས་བསྐྱེད་ལ། །ཆོས་ཉན་པའི་ཀུན་ཏུ་སྤྱོད་པ་ཡང་། །ཇི་སྐད་དུ། །བླ་མར་སྨན་པ་གདམས་ངག་སྨན་དང་ནི། །རང་ལ་ནད་པའི་འདུ་ཤེས་ཉེར་
བཞག་སྟེ། །ཞེས་གསུངས་པ་ལྟ་བུར་དྲན་པ་ཉེ་བར་བཞག་སྟེ་གསན་འཚལ། །དེ་ལ་ཡང་དབང་རྣོན་གང་ཞིག་ཟུང་འཇུག་བདེ་བ་ཆེན་པོའི་གོ་འཕང་ཚེ་འདི་ཉིད་
ལ་འགྲུབ་པར་འདོད་པ་དག་གིས་དབང་གཉིས་པ་དང་གསུམ་པ་ལས་བྱུང་བའི་ཆགས་མེད་རླུང་དང་ཆགས་ཅན་ཐིག་ལེ་ལ་བསླབ་པའི་ལམ་ཟབ་མོ་འདི་ཉིད་ཉམས་སུ་
ལེན་པའི་ཚུལ་ནི། དེ་ཡང་ལུས་འཁྲུལ་འཁོར། །ངག་རླུང་སྦྱོར་ཡིད་དམིགས་པའི་གནད་གསུམ་གྱི་ཁོངས་སུ་བསྡུས་ཏེ་ཉམས་སུ་ལེན་པར་བྱ་བ་ཡིན་ལ། །དེ་ལ་
ཡང་ཐུན་མོང་ལ་ཡོངས་ཁྱབ་ཀྱི་སྔོན་འགྲོ་དང་། །ཐུན་མོངས་མ་ཡིན་པ་ལམ་འདི་ཉིད་ཀྱི་སྔོན་འགྲོ་དངོས་སོ། །དང་པོ་ནི། །ལམ་འདི་ཉིད་སྒོམ་པའི་གནས་ཀྱི་

མཚན་ཉིད་ཀྱང་། །ཀློང་གསལ་ལས། །གངས་ཁྲོད་རི་རྩེ་ལུང་སྟོང་དུར་ཁྲོད་དམ། །ཤིན་ཏུ་དབེན་ལ་དངས་ཤིང་མཐོ་བའི་སར། །སྐལ་ལྡན་སྐྱེས་བུའི་ཉམས་
ལེན་བྱེད་པའི་གནས། །ཞེས་དང་། །དྲག་པོ་ཡེ་ཤེས་རབ་འབར་ཟླ་གསང་རྩ་བའི་རྒྱུད་ལས། །གནམ་ས་ཆོས་འབྱུང་དུར་ཁྲོད་དུཿ གངས་ཞོལ་ཤར་གྱི་
ཁད་དམའ་ཞིཿ ཤར་གྱི་མདངས་འཕྲོག་ནུབ་ཟེར་སྡུདཿ །བསྐྱེད་རྫོགས་པ་ཆེན་པོའི་གནསཿ །ཞེས་པ་ལྟ་བུའི་གནས་སམ། །ཡང་ན་འདི་ཉིད་དུ་ཤིས་པའི་གནས་
གངས་ཁྲོད་རི་རྩེ་ཆུ་དོག་སོགས་ཤིན་ཏུ་གྲང་ཞིང་མཐོ་ལ་བསིལ་བ། །ཉམས་དགའ་བ། རྒྱལ་བས་ཞབས་ཀྱིས་བཅགས་ཤིང་བྱིན་གྱིས་བརླབས་པ་སོགས་དང་། །
གཞན་ཡང་མཐུན་རྐྱེན་ཚང་བ་སྟེ། །ཀློང་གསལ་ལས། བཀྲ་ཤིས་བྱིན་ཆགས་ཉམས་དགའ་བ། །ཁང་མཉམ་གངས་འདབས་རིག་པ་དངསཿ ཡིད་མཐུན་
མཁའ་འགྲོ་འདུ་བའི་སར༔ ཞེས་དང་། གཏུམ་མོའི་རྩལ་སྦྱངས་འཁོར་བ་དོང་སྤྲུགས་ལས། །རྒྱལ་བས་ཞབས་བཅགས་བག་དྲོ་ལྷུན་ཆགས་པར༔ མཐུན་

༄༅། །རྐྱེན་བསགས་ལ་འགལ་རྐྱེན་ཀུན་སྤངས་ནས༔ ཞེས་པ་ལྟ་བུའི་གནས་དེར་ནང་ཚད་ཅན་གྱི་གདན་ལ་ལུས་དག་ཡིད་གསུམ་རྣལ་དུ་ཕང་སྟེ། །ཐུན་མོང་
གི་སྔོན་འགྲོས་རང་རྒྱུད་ལེགས་པར་སྦྱངས་ཤིང་ཟབ་མོ་བླ་མའི་རྣལ་འབྱོར་གྱི་མོས་གུས་རྒྱུད་ལ་ཅི་འདྲེས་སུ་བསྒོམ་ཞིང་། །མཐར་ཐ་མལ་གྱི་ཤེས་པ་བརྗོད་དུ་མེད་པ་གཤིས་
ཀྱི་རང་འགྲོས་བཅིང་གྲོལ་ལས་འདས་པ་བླ་མའི་ཐུགས་རྗེར་ཤར་བ་དེ་ཀའི་ངང་ནས་མཆོག་གསང་གཏུམ་མོའི་ངག་འདོན་སོགས་གྲུབ་ནས། །གཉིས་པ་ཐུན་མོང་མ་ཡིན་
བ་ལམ་འདི་ཉིད་ཀྱི་སྔོན་འགྲོ་དངོས་ནི། །གཏེར་ཁ་གོང་མའི་སྤྲུལ་སྐུ་སྙིང་ཐིག་གི་རྩ་རླུང་ལས། །སྐྱིལ་ཀྲུང་ལེགས་བཅའ་ལག་གཉིས་མཉམ་བཞག་ལཿ ཞེས་
དང་། །བདེ་བའི་སྟན་ལ་རྡོ་རྗེ་སྐྱིལ་ཀྲུང་བཅའཿ ལག་གཉིས་རྡོ་རྗེ་ཁུ་ཚུར་ཐེར་ཁུག་མནནཿ ཞེས་གསུངས་པ་ལྟར་གྱིས། །བྱམས་པ་དང་བྱང་ཆུབ་ཀྱི་སེམས་
སྔོན་དུ་འགྲོ་བས་ལུས་ཀྱི་གནད་ནི། རྐང་པ་རྡོ་རྗེ་སྐྱིལ་ཀྲུང་དུ་བཅའ། ལག་གཉིས་མཐེ་བོང་གྲིས་སྲིན་ལག་གི་འཕར་རྩ་མནན་པའི་རྡོ་རྗེ་ཁུ་ཚུར་ཐེར་ཁུག་ཏུ་མནན། 

སྒལ་ཚིགས་མདའ་ལྟར་དུ་བསྲང་། །དཔུང་པ་རྒོད་གཤོག་ལྟར་བརྒྱང་། ལྕེ་ཡར་རྐན་ལ་སྦྱར། མགྲིན་པ་ལྕགས་ཀྱུ་ལྟར་བཀུག །མིག་སྣ་རྩེར་ཕབ་པ་སོགས་
ཀྱིས་རྣམ་པར་སྣང་མཛད་གང་ཆེན་མཚོའི་སྐུའི་ཁྱད་ཆོས་བདུན་དང་ལྡན་པར་བྱ་སྟེ། །ལུང་ལས། སྐྱིལ་ཀྲུང་མིག་མི་འགུལ་དང་རླུང་དལ་དང་། །མཉམ་བཞག་
མགྲིན་པ་བཀུག་དང་ལྕེ་རྩེ་རྐན། །སྣ་རྩེར་མིག་ཕབ་དལ་དང་རླུང་དལ་མཉམ། །བྱིང་བ་མེད་ཅིང་མཉམ་བཞག་བསམ་གཏན་སྐྱེ། །ཞེས་པས། ཚུལ་དང་མཐུན་
པར་བྱས་པས་ཡོན་ཏན་རྣམས་སྐྱེ་ཞིང་། །རླུང་སོ་སོའི་བྱེད་ལས་ཀྱང་འགྲུབ་པ་དང་། ཚུལ་མིན་རང་ཁར་བབ་ཆོལ་དུ་སོང་ན་རླུང་ལོག་ནས་གེགས་སྐྱོན་ཆེར་འབྱུང་
དེ་ཡང་རིམ་བཞིན་རྐང་པ་རྡོ་རྗེའ་སྐྱིལ་ཀྲུང་གིས་ཐུར་སེལ་རླུང་གི་རླུང་དབུ་མར་ཚུད། །ལས་འོག་སྒོ་འབྱེད་འཛུམ་དང་འདུ་ཤེས་ཀྱི་རྟེན་བྱེད། །རླུང་ལོག་
པས་འོག་སྒོ་མི་ཐུབ་པའི་སྐྱོན་འོང་། །ལག་གཉིས་མཐེ་བོང་གིས་སྲིན་ལག་གིས་འཕར་ཙ་མནན་ཞིང་། །མཉམ་བཞག་སྟེ་འོག་ཏུ་བཙིར་བས་མི་མཉམ་སའི་

༄༅། །རླུང་དབུ་མར་ཚུད། ལས་ཟས་ཀྱི་དངས་སྙིགས་འབྱེད་པ་དང་ཚོར་བའི་རྟེན་བྱེད། རླུང་ལོག་ན་ཕོ་བ་མི་བདེ་བ་སོགས་འོང་། སྒལ་ཚིགས་
གསེར་གྱི་དོང་ཙེ་ལྟར་བསྲངས་པས་སྲོག་འཛིན་ཆུའི་རླུང་དབུ་མར་ཚུད། །ལས་བདེ་གསལ་འགག་པ་མེད་པའི་སྒོ་བསྐྱེད་པ་དང་། ཟས་ཀྱི་བྱ་བ་དང་། དབང་པོའི་
སྒོ་འགྲིམས། རྣམ་ཤེས་ཀྱི་རྟེན་བྱེད། རླུང་ལོག་ལས་སྙིང་སེམས་མི་དགའ་བ་སོགས་འོང་། མགྲིན་པ་ལྕགས་ཀྱུ་ལྟར་བཀུག་ཅིང་ལྕེ་ཡར་རྐན་ལ་སྦྱར་བས་
གྱེན་རྒྱུ་མེའི་རླུང་དབུ་མར་ཚུད། ལས་དབུགས་འབྱུང་རྔུབས་དང་། སྐད་སྙན་པ་དང་འགག་པ་མེད་པ། ལྕི་བདེ་བ་སོགས་དང་། འདུ་བྱེད་ཀྱི་རྟེན་བྱེད། རླུང་
ལོག་པས་ལྕེ་མི་བདེ་བ་དང་འགག་པ་སོགས་འོང་། དཔུང་པ་རྒོད་གཤོག་ལྟར་བརྐྱང་བས་ཁྱབ་བྱེད་ནམ་མཁའི་རླུང་དབུ་མར་ཚུད། །ལས་གཟུགས་ཀྱི་རྟེན་དུ་
ལུས་འཛིན་པ་དང་། འགྲོ་འོང་སོགས་ཀྱི་བྱ་བ་བྱེད། ལུས་ཀྱི་ལྷ་ཚིགས་དང་། ཤ་འཇམ་པ་དང་གཉེན་པ་སོགས་འོང་། རླུང་ལོག་ན་ཤ་ཁྲ་དང་པགས་

ཁྲ་སོགས་འབྱུང་། མིག་སྣ་རྩེར་ཕབ་པས་ཡན་ལག་གི་རླུང་དང་ཉོན་མོངས་པའི་རླུང་འགག །ཡེ་ཤེས་ཀྱི་རླུང་འཕེལ། །རླུང་ལོག་ན་ཉོན་མོངས་སྣ་ཚོགས་ཕྱིར་
འཕེལ་བ་སོགས་འབྱུང་། །ལུས་ཕྱི་གྲིམས་ཤིང་ནང་གློད་པས་སྟེང་འོག་གི་རླུང་ཐམས་ཅད་ཆུན་པས་བདེ་སྟོང་ཟག་མེད་ཀྱི་དྲོད་བསྐྱེད། ཡུལ་ཉི་ཤུ་རྩ་བཞི་དབང་
དུ་འདུས། ཉོན་མོངས་པའི་རླུང་དག །ཡེ་ཤེས་ཀྱི་རླུང་འཕེལ་བ་སོགས་ཡོན་ཏན་བརྗོད་ལས་འདས་པ་འབྱུང་ངོ་། །གཞན་ཡང་ཇི་སྐད་དུ། །གཡས་ཡོ་ 
ནོར་གནོད་གཡོན་ཡོ་ཚེ་ལ་གནོད། །དགྱེན་ཁམས་གནོད་རྣམ་རྟོག་མང་དུ་འཕྲོ། །སྒུར་ན་བྱིངས་རྨུགས་འཐིབས་གསུམ་རྣམ་གཡེངས་རྒྱུ། །ཤིན་ཏུ་གལ་
ཆེ་དེ་རྣམས་སྤང་བར་བྱ། ཞེས་གསུངས་པས། སྤང་བླང་དང་བཅས་པ་མ་ནོར་བར་བྱས་ལ། །དམིགས་པའི་གནད་ནི། མཚན་བཅས་དང་མཚན་མེད་
ཀྱི་སྲུང་པའི་འཁོར་ལོར་བསྒོམ་པར་བྱ་སྟེ། གཞུང་དུ་གསལ་ཁ་མེད་ཀྱང་། ཞལ་ཁྲིད་དུ་ངེས་པར་དགོས་པས། རང་ཉིད་སྐད་ཅིག་གིས་ཡི་དམ་གུ་རུ་

༄༅། །དྲག་པོའམ། ཡང་ན་དབང་ཆེན་རྟ་མཆོག་རོལ་པ་སྐུ་མདོག་དམར་ནག་ཁྲོ་ཆགས་བརྗིད་པའི་ཉམས་ཅན། ཞལ་གཅིག་ཕྱག་གཉིས། 
ཞལ་གདངས་པ་ལྗགས་འདྲིལ་བ། རྡོ་དཀར་གྱི་མཆེ་བ་བཞི་ཙིགས་པ། སྨ་ར་དང་སྨིན་མ་མེ་ལྟར་དུ་འབར་བ། དབུ་སྐྲ་དམར་སེར་འབར་བའི་དབུ་གཙུག་
ཏུ་རྟ་མགོ་ལྗང་ཞུར་རྟ་སྐད་མཚེར་བས་སྲིད་གསུམ་གཡོ་འགུལ་ནུས་པ། ཐོད་སྐམ་ལྔའི་དབུ་རྒྱན། །མགོ་བོ་ལྔ་བཅུའི་དོ་ཤལ། རིན་པོ་ཆེའི་སྙན་རྒྱན། ཕྱག་
གདུབ་ཞབས་གདུབ་སྤྲུལ་གྱིས་བྱས་པ། མི་ལྤགས་གཡང་གཞི་དང་གླང་ཆེན་ཀོ་རློན་སྐུ་ལ་གསོལ་བ། སྟགས་ལྤགས་ཀྱི་ཤམ་ཐབས་དཀྲིས་ཤིང་། ཕྱག་
གཡས་ཡེ་ཤེས་ཀྱི་རལ་གྲི་མེ་འབར་བ་དང་། གཡོན་བསྡིགས་མཛུབ་ཐུར་དུ་བསྒྲེངས་པ། ཞབས་གཉིས་པདྨ་ཉི་མ་བམ་རོ་བརྩེགས་པའི་གདན་ལ་འགྱིངས་པ། 
སྣང་ལ་རང་བཞིན་མ་གྲུབ་པ། ཕྱི་གསལ་ནང་གསལ་ཤེལ་དམར་གྱི་བུམ་པ་ལྟ་བུའི་སྤྱི་བོར་རྩ་བའི་བླ་མ་དང་སྣང་མཐའ་དབྱེར་མེད་དུ་བཞུགས་པའི་ལུས་

ཕྱི་ནང་ཀུན་ཏུ་མེ་རི་དང་ཁྲོ་ཆུང་སྡིགས་མཚོན་གྱིས་ཡོངས་སུ་གཏམས་པར་བསྒོམས་ལ། རླུང་ཕྱིར་འབུད་པའི་ཚེ་ན་དེ་དག་ཐམས་ཅད་ཕྱི་རོལ་ཏུ་ཉི་རྡུལ་
འཁྲིགས་པ་བཞིན་སྟེང་འོག་ཕྱོགས་མཚམས་ཀུན་ཏུ་འཕྲོས་པས་བགེགས་རྣམས་བསྡིགས་བཀྲད་གཟིར་ནས་མིང་ཙམ་ཡང་མེད་པར་བསམ། སླར་
རྔུབས་པའི་ཚེ་ན་ཡང་ནང་དུ་འདུས་ནས་ལུས་ཕྱི་ནང་ཀུན་ནས་ཞལ་ཕྱིར་གཟིགས་ཏེ་དྲ་མིག་བཞིན་དུ་གཏམས་པར་བསམ་མོ།། རྗེས་སུ་བར་དུ་གཅོད་བྱ་
གཅོད་བྱེད་མེད་པའི་ངང་ནས་རང་ལུས་སྟོང་གསལ་ཕྱི་ནང་མེད་པ་སྤྲོས་བྲལ་ནམ་མཁའི་རྣལ་འབྱོར་ལ་མཉམ་པར་བཞག་གོ །འདི་ནི་རྟོག་མེད་སྤྲོས་
བྲལ་རྒྱལ་འདེབས་སྲུང་བའི་འཁོར་ལོ་ཞེས་ཁྱད་དུ་འཕགས་སོ།། རླུང་གནད་ནི་འཇམ་རླུང་དལ་བུས་འཛིན་པ་ལ་བསླབ་པར་བྱ་བའོ།། དེ་ནི་སྔོན་དུ་འགྲོ་
བའི་ཆོས་ཐུན་དང་པོའོ།། ༈ །།གཉིས་པ་བཅུད་བླུགས་པའི་ཐོག་མར་སྣོད་བཀྲུ་བཤལ་བྱེད་པ་དང་། ཆོས་འཚེད་པའི་སྔོན་དུ་ཚོས་གཞི་བཀྲུ་བ་བཞིན་

༄༅། །རྩའི་ལམ་གསལ་ཞིང་རླུང་གི་དུག་དབྱུང་ཕྱིར་རླུང་རོ་དགུ་ཕྲུག་བྱ་བ་ནི། གསང་འདུས་ལས། །སྔོན་དུ་འོག་རླུང་འཐེན་ཏེ་བསྡམ། །ཧཱུཾ་
རིང་གསུམ་གྱིས་རླུང་དུག་དབྱུང་། །ཞེས་དང་། །ཞལ་ཤེས་བཞིན་དུ་རླུང་རོ་དགུ་ཕྲུགས་བྱ། །ཞེས་པས། བདེ་བའི་སྟན་ལ་ལུས་གནད་སྐྱིལ་ཀྲུང་དང་ལུས་
དྲང་པོར་བསྲངས་ཏེ། ལུས་དྲང་པས་རྩ་དྲང་། རྩ་དྲང་པས་ཁམས་དྲང་། ཁམས་དྲང་པས་རླུང་དྲང་སྟེ་དྲང་པོ་བཞིའི་གདམས་པ་བྱས་ནས་བསྐྱིལ་ཡུན་བསྲིང་། །
མཐར་ལུས་ཚུགས་མ་ཤོར་པར་རྡོ་རྗེ་ཁུ་ཚུར་བརླ་ནས་པུས་མོའི་བར་དང་། དེ་ནས་ཡར་ལུས་བྱིངས་བརྒྱུད་དེ་སྣ་ནས་རླུང་འབུད་པ་རེ་དང་བསྟུན། ལག་པ་འཕེན་
སྡུད་ཀྱི་ཚུལ་པད་ཀོར་དང་བཅས་པ་ལན་གསུམ་གྱིས་དམིགས་པའི་གནད་ནི། བདག་གི་ཚེ་རབས་ཀྱི་སྡིག་སྒྲིབ་དང་ཕོ་གདོན་གྱི་གནོད་པ་གདོན་སྟོང་ཕྲག་བརྒྱད་ཅུ་རྩ་བཞི་
སོགས་སྦུར་མ་རླུང་གིས་དེད་པ་བཞིན་དུ་ནག་ཉིལ་གྱིས་ཕྱིར་ཐོན་ཏེ། མདུན་དུ་ཡེ་ཤེས་ཀྱི་མེ་དཔུང་འབར་བའི་ནང་དུ་གཞོལ་ཐུལ་གྱིས་བསྲེག་པར་བསམ། །དེ་བཞིན་

དུ་ལག་གཡོན་འཕེན་སྡུད་ཀྱིས། བདག་གིས་ཐོགས་མེད་ནས་བསགས་པའི་ཉེས་སྒྲིབ་དང་ནད་རིགས་བཞི་བརྒྱ་རྩ་བཞི་སོགས་མོ་གདོན་གྱི་གནོད་པ་ཐམས་ཅད་ཉིལ་
གྱིས་གྱིས་ཐོན་ཏེ། ཡེ་ཤེས་ཀྱིས་མེས་གོང་བཞིན་དུ་བསྲེག་པར་བསམ། དེ་ནས་ཆོས་བདུན་དང་བཅས་མཉམ་པོར་རོ་འདོན་བྱས་པས། གཟུང་འཛིན་གཉིས་
བསྡུས་ཀྱི་བག་ཆགས་ལས་ཉོན་ཐམས་ཅད་སྡིག་པ་ནག་པོ་རྭ་ཅན་གྱི་རྣམ་པར་ཐོན་ནས་མདུན་དུ་ཡེ་ཤེས་ཀྱི་མེས་ཙི་ཧྲོག་ཏུ་ཚིག་སྟེ་དངོས་མེད་དུ་བྱས་པར་བསམ། །དེ་
རྣམས་རླུང་ཁུག་རེ་རེ་བཞིན་གྱིས་དགུ་ཕྲུགས་སུ་འབུད་པར་བྱའོ། །དེ་ནས་ལུས་ཤིན་ཏུ་དག་པ་མེ་ཤེལ་དྲི་མ་མེད་པ་བཞིན་དུ་བསམས་ལ། རླུང་གནད་གོང་དང་འདྲ། 
འོན་ཀྱང་སྦྱོར་བ་བཞི་ལྡན་གྱི་རླུང་བཟུང་དུས་ཁབ་མིག་ཏུ་སྐུད་པ་འཛུད་པ་ལྟ་བུའི་ཤེས་པ་འཛུར་ལ་མ་གཅུན་པར་སེམས་ཡེངས་ན་སྲོག་རླུང་སོགས་ཀྱི་གེགས་ཆེ་བས་
སེམས་ལ་ཞོག །སྔོན་འགྲོའི་ཆོས་ཐུན་གཉིས་པའོ།། ༈ །།གསུམ་པ་དག་རླུང་སྦྱོར་གྱི་གནད་ལ་སྦྱོར་བ་བཞི་ལྡན་ནམ། སྣོད་བྱིན་གྱིས་བརློབ་ཅིང་རང་

༄༅། །རྒྱུད་སྐུ་གསུམ་དུ་གྲོལ་བར་བྱེད་པ་འབྲུ་གསུམ་དམིགས་བཟླས་ནི། དེ་ཡང་ལུས་ནི་རྩ་ཡེ་ཤེས་དྲ་བའི་རང་བཞིན་ཏེ། སྐྱེས་བུ་རྣམས་ཀྱང་
ཅིའི་བྱེད་ལས་ཀྱིས་རྩལ་བཟང་ཞན་དུ་མར་ཡོད་པ་དང་། སངས་རྒྱས་ཀྱི་སྐུ་རྡོ་རྗེ། ངག་ནི་རླུང་རིན་ཆེན་འོད་འཕྲོའི་རང་བཞིན་སྒྲ་བརྗོད་དང་གསུང་རབ་ཀྱི་རྗོད་བྱེད་གསུང་
རྡོ་རྗེ། ཡིད་ནི་བདེན་གཉིས་ཀྱི་གནས་ལུགས་ཁམས་བདེ་ཆེན་རྒྱལ་པོའི་རང་བཞིན་སོགས་ཏེ་ཐུགས་རྡོ་རྗེ། དེ་རྣམས་ཀྱི་སྙིང་པོ་ནི་འབྲ་གསུམ་སྟེ། རྩ་གསུམ་གྱི་
ནང་དུ་འང་མ་དག་པ་དུག་གསུམ་དང་། དག་པ་སྐུ་གསུམ་གྱི་རྟེན་དུ་གནས་ཏེ། །དེ་ཉིད་ལས་ཀྱང་ངག་རླུང་འབྱིན་འཇུག་གནས་གསུམ་ངོ་བོ་ཐབས་ཀྱིས་ཟིན་ན་
རྡོ་རྗེ་གསུམ་གྱི་བཟླས་པ་ཆེས་ཟབ་སྟེ། དེ་ཡང་གསང་འདུས་ལས། །ངག་རླུང་འབྲུ་གསུམ་འཁོར་ལོ་ནི། །རྔུབས་བསྐྱིལ་འཕངས་དང་བསྐོར་བ་སྟེ། །བདེ་
གཤེགས་ཡོངས་ཀྱི་ཡང་སྙིང་མཆོག །རྔུབས་རླུང་ཨོཾ་དང་བསྐྱིལ་རླུང་ཨཱཿ །འཕངས་པ་ཧཱུཾ་ཡིག་རླུང་གསུམ་གྱིས། །གནས་པ་ཨཱཿལ་ཟིན་བསྐྱེད། ཅེས་

གསུངས་པ། ལུས་གནད་དྲང་པོར་བཅས་ཏེ་རླུང་གི་རོ་འདོན་ཚར་ནས་རྔུབས་པའི་དུས་སུ། །རང་གི་མདུན་གྱི་ནམ་མཁར་བདེར་གཤེགས་ཡོངས་ཀྱི་སྐུའི་ས་བོན་ཨོཾ་
དཀར་པོ་མཁའ་ལ་ཟླ་བ་ཤར་བ་བཞིན་ཡོད་པ་དེ། སྣ་བུག་ནས་བརྒྱུད་སྟོང་མིང་དང་སྦྲགས་སྟེ་འོག་ཏུ་ཨཱཿདམར་པོ་ཅིག་ཏུ་གྱུར་བར་བསམས་ལ་བསྐྱིལ་ཡུན་བསྲིངས་
མཐར། འབྱིན་པ་ན་ཧཱུཾ་སྔོན་པོ་གྲངས་མེད་པ་འཕྲོས་ཏེ་སེམས་ཅན་གྱི་དོན་བྱེད་པར་བསམས་ལ་བཅའ་བཤིག་བྱའོ། །སྐབས་སུ་བ་སྤུའི་ཁུངས་ནས་རླུང་ཐམས་
ཅད་སྔོན་རྒྱང་རྒྱང་གཞིལ་བར་བསམ། ཡང་འབྱིན་པའི་རླུང་དེ་ཉིད་ཁྲོ་ཆུང་མཚོན་ཆ་མེ་དཕུང་སོགས་ཀྱི་རྣམ་པས་བགེགས་རྣམས་བཀྲད་དེ་ཚུར་འདུས་པ་ལས་བ་སྤུའི་
ཁུང་བུ་ནས་ཞལ་ཕྱིར་གཟིགས་ཏེ་བར་ཆད་བསྲུང་བར་བསམ། །ཡང་སྐབས་སུ་རླུང་ཐམས་ཅད་སྤྱི་བོ་ནས་ཧཱུཾ་སྔོན་པོའི་རྣམ་པར་སྔོ་རྒྱང་གི་སོང་བར་བསམ་པ་ནི། །
སྟེང་སྒོ་རྣམ་གྲོལ་ཏེ་རླུང་ལ་བྱུང་བའི་འཕོ་བ་ཤིན་ཏུ་ཟབ་པོ། །གང་ཡང་རླུང་འབྱིན་པའི་ཚེ་ན་ལྟེ་འོག་ཏུ་རིག་པ་གཏད་དེ་མིག་ཟིམ་བྱར་བྱེད་པ་ནི་རྣལ་འབྱོར་ཚེ་འཛིན་གྱི་

༄༅། །དགོས་པ་ཡོད་པས་གལ་ཆེ་བར་གསུངས་སོ། །ཡང་སྤྲུལ་སྐུ་སྙིང་ཐིག་ལྟར་རླུང་ཁ་དོག་ལྔ་ལྡན་དཔེ་ཚན་སྐུད་བསྒྲིལ་བ་ལྟ་བུར་སྣ་ནས་སོར་བཅུ་དྲུག་
གི་མཚམས་ནས་ཚུར་སྣ་བུག་གཡོན་ནས་བརྒྱུད་ལྟེ་འོག་ཏུ་འཇོག་པར་གསུངས་སོ། །དེ་གང་ཡང་སྒོམ་ཚུལ་ཐ་དད་པ་ཙམ་ལས་དོན་མཚུངས་པའོ། །གཞན་དུ་འབུགས་
འབྱིན་འཇུག་གནས་གསུམ་སྐྱེ་མེད་རྡོ་རྗེའི་བཟླས་བར་ལམ་དུ་ཁྱེར་ཞིང་། ཚོགས་དྲུག་གི་ཡུལ་དུ་འཇུག་པ་སོགས་ལ་འང་དེ་བཞིན་གྱི་རྒྱས་འདེབས་པ་དང་། ཉལ་
བའི་ཚེ་ནའང་གོང་བཞིན་ལམ་དུ་སློང་ཞིང་། དེས་ནི་ཉིན་ཞག་ཕྲུགས་གཅིག་ལ་ཉི་ཁྲི་ཆིག་སྟོང་དྲུག་བརྒྱའི་རྒྱུ་པ་དེ་སྲིད་ལ་རྡོ་རྗེའི་བཟླས་པ་འགྲུབ་པོ། །དེ་སྐད་དུ་
སྡོམ་འབྱུང་ལས། །རྣལ་འབྱོར་པས་ནི་མཉམ་བཞག་པས། །འཇུག་པའི་རླུང་ནི་བགྲང་བྱར་བྱ། །ཇི་སྲིད་འབུམ་ལ་སོགས་པའི་གྲངས། །སྒྲ་དང་བྲལ་བར་
རྟག་ཏུ་བཟླས། །སྒྲུབ་པོས་སྒྲ་དང་བྲལ་བར་ནི། །འབུམ་བཟླས་ཡོངས་སུ་རྫོགས་པ་ནི། །ཚེ་ཡང་ཉམས་པ་ལོ་ལྔ་རུ། །འཚོ་བ་འདི་ནི་ཐེ་ཚོམ་མེད། །རྟག་ཏུ་

ནངས་པར་ལངས་ནས་རླུང་། །སྟོང་ཕྲག་གཅིག་ཏུ་བགྲང་བྱ་སྟེ། །དེ་བས་རླུང་གི་རྣལ་འབྱོར་ལ། །རྟག་ཏུ་མཉམ་པར་གནས་པར་བྱ། ཞེས་གསུངས་སོ།། 
གཞན་ཡང་ཇི་སྐད་དུ། །བདེར་གཤེགས་གཅིག་བསྒྲུབ་ཀུན་གྱི་ངང་། །དུས་གསུམ་རྒྱལ་བའི་སྙིང་པོ་རྫོགས། ཞེས་པ་བཞིན་ཡོན་ཏན་མཐའ་ཡས་སོ། །ཆོས་
ཐུན་གསུམ་པའོ།། ༈ །།བཞི་པ་རྒྱུད་སྡེ་ལ་ལ་ནས་རིགས་ལྡན་གྱི་གཞི་བཟུང་བ་དང་དཔག་བསམ་གྱི་ཤིང་འཛུགས་པ་ཞེས་ཐ་སྙད་དུ་མཛད་པ། ལུས་
གནད་གོང་དང་འདྲ་ལ་ཡིད་དམིགས་པའི་གནད། ལྷ་བསྐྱེད་པ་ལ་མཁས་པ་མེ་ལོང་ནོང་གི་གཟུགས་བརྙན་ལྟ་བུ་ནི། རྟེན་དང་བརྟེན་པ་ཐམས་ཅད་ཐ་མལ་གྱི་ཞེན་
བདག་གཅིང་དངོས་འཛིན་སྦྱང་ཕྱིར་ཆོས་ཉིད་ཀྱི་དག་པ་འམ་སྔགས་ཀྱི་དག་པས་སྦྱངས་ཏེ། རྒྱུད་ཀུན་ཏུ་བཟང་པོ་ལས། །ཐ་མལ་རྣམ་རྟོག་རྒྱུན་འདི་མ་གཏོགས་
པ། །སྲིད་པའི་སྡུག་བསྔལ་ཅི་ཡང་ཡོད་མ་ཡིན། དེས་ན་དེ་དག་གཞོམ་པར་བྱ་བའི་ཕྱིར། །ཐབས་ཀྱིས་དཀྱིལ་འཁོར་འཁོར་ལོ་བསྒོམ་པའོ། །ཞེས་པས་

༄༅། །འདིར་སྭ་བྷ་ཝ་སོགས་ཀྱིས་སྔགས་སྦྱངས་བྱ་ཞིང་། ནམ་མཁའ་ས་གཞི་ཆོས་འབྱུང་གི་དབུས་སུ་པདྨ་དམར་པོ་འདབ་སྟོང་རྒྱས་པའི་ལྟེ་བར་ཟླ་བ་
དང་ཉི་མའི་དཀྱིལ་འཁོར་གྱི་སྟེང་དུ་བམ་རོ་སེར་པོ་མགོ་བོ་གཡས་སུ་བསྟན་ཏེ་སྒུར་ཐབས་སུ་གནས་པ། དེའི་སྟེང་དུ་ཨཿཡིག་དམར་པོ་ཚེག་དྲག་དང་བཅས་པ་དེ་ལས་
འོད་ཟེར་སྤྲོ་བསྡུས་དོན་གཉིས་བྱས་ཏེ་ཚུར་འདུས་ཡོངས་སུ་གྱུར་པ་ལས། བཅོམ་ལྡན་འདས་རྡོ་རྗེ་རྣལ་འབྱོར་མ་དམར་ལ་དངས་པ་སྣུམ་པའི་མདངས་དང་ལྡན་པ། 
ནུ་མ་ཟུང་རྒྱས་ཤིང་ཁྲོ་ཆགས་བརྗིད་པའི་ཉམས་དུ་མ་དང་ལྡན་པ། དབུ་གཙུག་ཏུ་ཕག་ཞལ་ནག་པོ་ངུར་སྒྲ་སྒྲོགས་པ། །སྐུ་ལ་དར་དད་རུས་པ་རིན་པོ་ཆེའི་རྒྱན་དུ་
མས་མཛེས་པར་བརྒྱན་ཅིང་། གཟིག་ཤམ་མགོ་ཕྲེང་སོགས་ཆས་རྣམས་དུ་མས་ཀླུབས་པ། །ཕྱག་གཡས་རྡོ་རྗེའི་གྲི་གུག་ནམ་མཁའ་ལ་འཕྱར་ཞིང་། །
གཡོན་པས་དུང་ཁྲག་ཐུག་ཀར་གཏད་པ། གྲུ་མོན་ཁ་ཊྭཱཾ་ག་འཛིན་པ། ཞབས་གཉིས་བརྐྱང་བསྐུམ་གར་གྱི་རོལ་པ་རང་འོད་མེ་དཔུང་འབར་བའི་ཀློང་ན་བགེགས་

དཔུང་ཐམས་ཅད་ཟིལ་གྱིས་གནོན་པར་བཞུགས་པར་བསམ་ལ། དེ་ཡང་ཕྱི་གསལ་ནང་གསལ་ཤེལ་དམར་གྱི་བུམ་པ་འམ། །དར་དམར་གྱི་གུར་ཕུབ་པ་ལྟ་བུ་སྣང་
སྟོང་ཆུ་ཟླ་འཇའ་ཚོན་བཞིན་ལམ་དུ་བྱེར་ཞིང་བརྡའ་དང་རྟགས་ཀྱི་རྣམ་པའང་དྲན་པར་བྱའོ། །རླུང་ཁུག་གཅིག་བྱ། ནད་རྩའི་སྟོང་ར་ནི། རང་གི་ལུས་ཀྱི་དབུས་སུ་རྩ་
ཨ་ཝ་དྷུ་ཏི་འམ་དབུ་མ་སོགས་རྩ་གསུམ་གསལ་གདབ་པ་སྟེ། འདི་ཉིད་ཀྱི་འཕྲོས་དོན་ཅུང་ཟད་བཤད་ན། དེ་ལའང་གནས་པ་རྩ། གཡོ་བ་རླུང་། བཀོད་
པ་བྱང་ཆུབ་སེམས་ཀྱི་རང་བཞིན་གསུམ་དུ་གནས་པའི་རྡོ་རྗེའི་ལུས་ཀྱི་གྲོང་ཁྱེར་འདི་ཉིད་དང་པོ་མངལ་གྱི་སྐྱེ་སྲིད་འཛིན་པའི་ཐོག་མར་མིག་དང་ལྟེ་བའི་རྩ་
མདུད་ཆགས་པ་ལས་ལུས་བསྐྱེད་ཅིང་། དེ་ནས་དངས་མར་གྱུར་པའི་རྩ་དབུ་རྐྱང་རོ་གསུམ་ཀ་བ་ལྟ་བུར་གནས་པའི་ནང་དུ་ཕྱིའི་ལུས་ངག་ཡིད་གསུམ་དང་། །
ནང་གི་ཉོན་མོངས་དུག་གསུམ། གསང་བ་སྐུ་གསུང་ཐུགས་ཀྱི་རྟེན་དུ་གྱུར་པའི་ཡི་གེ་གསུམ་གནས་ཤིང་། །དབུ་མའི་ཡར་སྣེ་ཚངས་བུག་དང་མར་སྣེ་གསང་གནས་

༄༅། །ལ་ཟུག་པ། གཡས་གཡོན་གྱི་རོ་རྐྱང་གཉིས་ཀྱིས་ལུག་རྒྱུད་དུ་དབུ་མ་ལ་མདུད་པ་ཉི་ཤུ་རྩ་གཅིག་བྱས་པ་ལས་རིམ་བཞིན་སྐུ་བཞི་སྐུ་ལྔ་
ཕར་ཕྱིན་དྲུག་སོགས་སྦྱང་གཞི་སྦྱོང་བྱེད་དང་འབྲེལ་བའི་འཁོར་ལོའི་རྩ་འདབ་རྣམས་ཆགས་ཤིང་། དེ་ཡང་དུས་འཁོར་དུ་འཁོར་ལོ་དྲུག་ཏུ་གསུངས་ཤིང་། །
སྒྱུ་འཕྲུལ་དུ་སྙིང་ཁ་ཞི་བའི་འཁོར་ལོ། །སྤྱི་གཙུག་ཁྲོ་བོའི་འཁོར་ལོ་གཉིས་སུ་ལྷ་དང་གྲངས་མཉམ་པའི་རྩ་འདབ་དང་། ཐབས་ལམ་གྲོལ་ལམ་སྟེང་འོག་
གི་སྒོ་གཉིས་སུ་གསུངས་ཤིང་། གཡོ་བ་རླུང་ནི་ཉི་ཁྲི་ཆིག་སྟོང་དྲུག་བརྒྱ་སོགས་དང་། རྩ་བའི་རླུང་ལྔ་དང་ཕྱི་ནང་གསང་བའི་རླུང་རྣམས་ཏེ། དངས་མའི་རླུང་ལྔ་
དབུ་མར་ཚུད་པས་ཏིང་འཛིན་དང་ཡོན་ཏན་རྫུ་འཕྲུལ་སོགས་མཐའ་ཡས་པ་འགྲུབ་པར་བྱེད་ལ། བཀོད་པ་བྱང་ཆུབ་སེམས་ནི་རོ་རྐྱང་གཉིས་ལས་དངས་མ་
དཀར་མར་གཉིས་འབབ་ཅིང་། མདོར་ན་རྩ་ནི་ཡུར་བ་དང་འདྲ་ལ་རླུང་ནི་ཁ་ལོ་པ། ཁམས་བྱང་ཆུབ་སེམས་ནི་ཆུ་དངས་འདྲ་བས་གང་དུ་ཁྲིད་སར་འདུལ། དེའི་

ཕྱིར་རླུང་སེམས་ཁམས་གསུམ་དབུ་མར་འཁོར་ལོ་སོ་སོའི་སྟེ་བར་ཆུད་དེ་དབུ་མའི་མདུད་པ་གཉིས་གཉིས་གྲོལ་བ་ལས་ས་བཅུ་དང་ལམ་ལྔ་རིག་འཛིན་བཞི་སོགས་
ཀྱི་ཡོན་ཏན་རྣམས་འབྱུང་བར་གྱུར་ཏེ། དེ་ཡང་ཙ་ཨ་ཝ་དྷཱུ་ཏི་འདི་ཉིད་མངོན་གྱུར་དུ་ཡོད་མེད་ལ་འཆད་ཚུལ་སྣ་ཚོགས་སུ་ཡོད་ཀྱང་ལམ་འདི་ཉིད་ཀྱི་ཉམས་ལེན་
སྐབས་སུ་སྔགས་ཀྱི་རྒྱུད་སྡེ་ཆེན་པོ་རྣམས་སུ་གསུངས་པ་བཞིན་བཟུང་དགོས་ཀྱི། ལྡེམ་དགོངས་ཀྱི་བསྟན་པ་གནས་སྐབས་དེ་དང་དེའི་ཆེད་དུ་ཡིན་པས་མཐའ་
གཅིག་ཏུ་མི་འཛིན་པར་སོ་སོའི་ས་མཚམས་ཕྱེད་པར་གལ་ཆེ་ཞིང་། །དེ་ཡང་ཨ་ཝ་དྷཱུ་ཏི་ཞེས་པ་བོད་སྐད་ཀུན་འདར་མ་ལ་བསྒྱུར་ཞིང་དེ་ཡང་གཟུང་འཛིན་རྣམ་པར་
སྤངས་པའི་ཕྱིར་དབུས་སུ་གནས་པས་དབུ་མར་བཏག་པ་སྟེ། ཀྱེ་རྡོར་བཏགས་པ་སྟེ་གཉིས་ལས། །ཀུན་འདར་མ་ནི་དབུས་གནས་སུ། །གཟུང་དང་འཛིན་པ་རྣམ་
པར་སྤངས། ཞེས་གསུངས་སོ།། དེ་ལྟ་བུའི་བཤད་མ་ཐག་པའི་རྩ་དེ་ཉིད་ལུས་དབུས་དཀྱིལ་དྲང་ནས་ཀ་བ་བཙུགས་པ་ལྟ་བུའི་ཡར་མར་གྱི་སྣེ་གཉིས་

༄༅། །སྤྱི་གཙུག་དང་ལྟེ་འོག་ཏུ་ཟུག་ཅིང་ཁ་དོག་སྔོ་སྐྱར་གནས་པ་དེ་ཡང་ཆུ་ཤིང་གི་སྡོང་པོ་ལྟར་དྲང་བ། པདྨའི་འདབ་མ་ལྟར་སྲབ་པ། ཏིལ་མར་གྱི་
མར་མེ་ལྟར་གསལ་བ། རྒྱ་ཚོས་ཀྱི་ཁུ་བ་ལྟར་སྣུམ་པ་སོགས་མཚན་ཉིད་བཞི་དང་ལྡན་པར་གསལ་གདབ་ལ། དེ་ཉིད་ཀྱང་ཤིན་ཏུ་ཕྲ་བ་གཡག་རྔའི་ཉག་མ་གཅིག་
ཙམ་དུ་བསྒོམས་ལ། རྗེ་ཆེར་སོང་ནས་མདའ་སྨྱུག་ཙམ་དང་། དེ་ནས་སྦ་ལྕག་འབྲིང་པོ་ཙམ། དེ་ནས་ཤུ་གུ་ཙམ་དང་། དེ་ནས་རང་ལུས་ཧྲིལ་པོ་ཙམ་དུ་སོང་། 
དེ་ཡང་ཆེས་ཆེར་སོང་ནས་དབུ་མས་གར་ཁྱབ་ནམ་མཁར་དང་། ནམ་མཁས་གར་ཁྱབ་ཐམས་ཅད་དབུ་མས་ཁྱབ་པར་བསྒོམ། སླར་ཡང་དེ་ཉིད་ཇེ་ཕྲར་སོང་ནས་
སྦ་ལྕག་ཙམ་དུ་བསྒོམ་མོ། དེ་ཡང་རབ་འབར་ལས། །ཡེ་ཤེས་དབུ་མའི་ཆེ་ཆུང་ངེས་མེད་ཀྱིསཿ བསྐྱེད་པའི་ཡེ་ཤེས་དཔེ་མཚོན་དབུ་མ་ནིཿ སྦ་སྨྱུག་ཙམ་
མདོར་ཤས་རབ་ཉི་གདན་སྟེངཿ ཞེས་སོགས་གསུངས་སོ།། དེའི་གཡས་སུ་རོ་མ་དམར་པོ་དང་། གཡོན་དུ་རྐྱང་མ་དཀར་མོ་གཉིས་ཡར་སྣེ་སྣ་བུག་གཡས་གཡོན་ལ་

ཟུག་ཅིང་མར་སྣེ་གཉིས་ཡི་གེ་ཆའི་དབྱིབས་ཅན་གྱིས་དབུ་མའི་ནང་དུ་སོང་བ། རྩ་གསུམ་པོ་དེ་ཡང་བསྐྱེད་པ་རང་ལུས་ཙམ་ལ་དབུ་མ་མདའ་སྨྱུག་ཙམ་དང་། རོ་རྐྱང་
གཉིས་གྲོ་སོག་ཙམ་གསུངས་ཤིང་། དེས་རིགས་འགྲེ་ལ། གཙོ་བོ་དེ་གསུམ་ལས་གྱེས་པའི་རྩ་འདབ་ཀྱང་། །སྤྱི་བོ་རྩེ་མོ་རྣམ་བཀོད་ཀྱི་འཁོར་ལོ་ན་རྩ་འདབ་སུམ་
བརྒྱ་དང་དྲུག་ཅུ། །གཙོ་ཆེར་ཆུའི་རང་བཞིན་ཁ་དོག་དཀར་པོ། །མགྲིན་པ་རོ་འདུས་ཀྱི་འཁོར་ལོན་རྩ་འདབ་བརྒྱད་གཉིས་བཅུ་དྲུག །མེའི་རང་བཞིན་
དམར་པོ། །སྙིང་ག་ཆོས་ཀྱི་འཁོར་ལོའང་དྲན་པ་རྣམ་བཀོད་དུ་རྩ་འདབ་སུམ་ཅུ་རྩ་གཉིས། གཙོ་ཆེར་ནམ་མཁའི་ཁམས་ཁ་དོག་མཐིང་ག །ལྟེ་བ་སྤྲུལ་པའི་
འཁོར་ལོ་རྩ་འདབ་དྲུག་ཅུ་རྩ་བཞི། སའི་རང་བཞིན་སེར་པོ། །གསང་གནས་བདེ་སྐྱོང་འཁོར་ལོ་རྩ་འདབ་ཉི་ཤུ་རྩ་བརྒྱད། རླུང་གི་རང་མདངས་ཁ་དོག་ལྗང་
གུ་སྟེ། འཁོར་ལོ་རྣམས་ཀྱང་གདུགས་ཀྱི་རྩིབས་མ་བརྒྱངས་པ་ལྟ་བུ་སྣང་ལ་རང་བཞིན་མེད་པར་བསྒོམ་མོ། འཁོར་ལོ་རྣམས་ཀྱི་ཁ་དོག་སོགས་མི་གཅིག་

༄༅། །པ་མང་ཡང་འདིར་དྲག་པོ་ཡེ་ཤེས་རབ་འབར་གྱི་དགོངས་པ་ལྟར་རོ། །གཞན་ཡང་ཐ་མས་དུ་རྩ་འདབ་རྣམས་སྤྱི་བོ་ནས་བཟུང་གདུགས་ཕུབ་པ་ལྟ་བུ། 
སྦྲུལ་ཆུན་གཅུས་པ། གྲུ་གུ་བསྒྲིལ་བ། བ་ཐག་བརྒྱངས་པ། ལྗོན་ཤིང་རྒྱས་པ་ལྟ་བུའི་ཚུལ་གསུངས་ཀྱང་ལམ་དུས་སུ་གོང་ལྟར་ངེས་པར་བྱ་ལ། ངག་རླུང་
གནད་ནི་གོང་དང་འདྲའོ། །དེ་རྣམས་ཀྱིས་ཕྱི་ནང་གི་སྟོང་ར་བསྒོམ་པ་སྟེ། ཆོས་ཐུན་བཞི་པའོ།། ༈ །།ལྔ་པ་བུམ་པ་ཅན་གྱི་རྣལ་འབྱོར་ནི། སྤྱི་དང་བྱེ་བྲག་
གཉིས་ལས། དང་པོ་ནི། དཔེར་ན་ལུས་གྲོང་ཁྱེར་དང་རྩ་སྲང་སྒོ་ལྟ་བུར་རིག་པ་མི་འཕྱེ་བོ་མིག་ཅན་ལྟ་བུས་རླུང་རྟ་ལོང་པ་རྐང་ཅན་ལྟ་བུ་ལ་ཞོན་ནས་ཚོགས་དྲུག་གི་
ཡུལ་དུ་ཉོན་མོངས་པ་སྣ་ཚོགས་ཀྱིས་ཡོ་ལང་འགྱེད་པ་ཡིན་ལ། རླུང་བཟུང་སྟེ་གནད་དུ་གཅུན་པས་མི་རྟ་གཉིས་བྲལ་ཏེ་སོང་ཡང་། སྔ་ནས་དྲིན་གྱིས་བསྐྱངས་པ་
དང་འབྲལ་མེད་ཡིན་པའི་སྟོབས་ཀྱིས་ཅི་བགྱིད་བཏུབ་པ་བཞིན་དུ་རིག་པ་རླུང་དང་བྲལ་བས་གཡོ་འགུལ་མི་ནུས་ཤིང་ལས་སུ་རུང་། རླུང་རིག་པ་དང་བྲལ་བས་

འཕྲོར་མི་ནུས་པ་རང་བབས་སུ་སྡོད་པ་སྟེ། འདུས་པའི་རྒྱུད་ལས། །དེ་ཚེ་ཡང་དག་རང་ངོ་སྤྲད། །རླུང་རིག་རང་དངས་དེར་སངས་རྒྱས། ཞེས་དང་
ཟླ་བས་གྲགས་པས། །ཁམས་གསུམ་རྒྱུ་དང་མི་རྒྱུ་བ། འདི་ཀུན་རླུང་གི་རྣམ་འཕྲུལ་ཡིན། ཞེས་གསུངས་པས། ངག་རླུང་སྦྱོར་གྱི་གནད་གལ་ཆེ་བར་
བསྟན་ཏེ། དེ་ཡང་འཛིན་ཚུལ་གྱི་ངེས་པ་ནི། ཕྱི་ནང་དུ་རྒྱུ་བའི་འགྱུང་བ་ཆེ་ཆུང་གི་རླུང་ཉི་ཁྲི་ཆིག་སྟོང་དྲུག་བརྒྱར་རྒྱུ་བ་དག་དང་། རླུང་བཅུ་སོགས་སྲོག་རྩོལ་གྱི་རླུང་
གཉིས་ལ་འདུས་སྟེ། སྣ་བུག་གཡས་ནས་རྒྱུ་བ་ཉི་མ་དུག་གི་རླུང་སྟེ་ཕྱིར་འཛིན་དང་། གཡོན་ནས་རྒྱུ་བ་ཟླ་བ་བདུད་ཅིའི་རླུང་སྟེ་ཚེ་སྒྲུབ་སོགས་ལེགས་པའི་ཆ་སྟེ་ནང་
འཛིན། མཉམ་དུ་རྒྱུ་བ་གཉིས་མེད་ཡེ་ཤེས་ཀྱི་རླུང་སྟེ་གཞུང་བཞིན་འཛིན་པར་བྱའོ། གཉིས་པ་བྱེ་བྲག་ཏུ་བཤད་པ་ནི། སྡོམ་འབྱུང་ལས། །སྟེང་དང་འོག་ཏུ་
འགྲོ་བའི་རླུང་། །ཡིད་ཀྱིས་ཁ་སྦྱོར་དག་བྱས་ཏེ། །དེ་ཡི་རྣམ་པར་གོམས་པ་ཡིས། །དེས་ནི་སྟོན་པའི་གོ་འཕང་ཐོབ། ཅེས་གསུངས་པས། །སྟེང་རླུང་མནོན་

༄༅། །པས་ཁ་གཡེལ་མགྲིན་ཕྲ་དང་། འོག་རླུང་གྱེན་དུ་འཐེན་པས་ཞབས་ཞུམ་པ། བར་རླུང་བས་ལྟོ་ལྟིར་གྱི་བུམ་པ་དང་ཆོས་མཚུངས་
པས་བུམ་པ་ཅན་ཞེས་བརྡ་ཆད་དུ་བྱས་པའོ། །འཛིན་ཚུལ་དངོས་ནི། གདན་བཞི་ལས། རྔུབས་དང་དགང་དང་གཞིལ་བ་དང་། །མདའ་ལྟར་འཕངས་དང་རྣམ་བ་བཞི། 
སྦྱོར་བ་བཞི་ལྡན་མ་ཤེས་ན། །མན་ངག་སྐྱོན་དུ་འགྱུར་ཉེན་ཆེ། ཞེས་དང་། གཞུང་ལས། །ངན་གུམ་སེལ་ཕྱིར་ཅི་ཡོད་པའི་རླུང་རྔུབ་ཐུང་གཞིབ། །དངས་སྙིགས་
འབྱེད་བྱེད་ལས་སུ་རུང་ཞིང་སྟེང་རླུང་གནད་དུ་ཚུད་ཕྱིར་སྲིན་ཞལ་དྲག་ཏུ་བསྡམ། མཉམ་གནས་ལས་སུ་རུང་ཞིང་མེ་མཉམ་པ་གནད་དུ་ཚུད་ཕྱིར་ལྟེ་བར་ཆིལ་གྱིས་འཛིན། 
སྐྱོན་ཡོན་ཏན་དུ་རིམ་གྱིས་བསྒྱུར་དགོས་ཕྱིར་གང་ཐུབ་ཙམ་བཟུང་། མི་ཐུབ་དུས་འཕྲོ་མ་ལུས་པར་ཕྱིར་བཏང་། ཡང་དེ་བཞིན་འཛིན། ཞེས་གསུངས་པ་ལྟར་རོ། །
འཛིན་པའི་རླུང་འདིའི་ངོ་བོ་ནི། དུས་ཀྱི་འཁོར་ལོ་ལས། ཉི་མ་ཟླ་བ་འགོག་པ་མཉམ་དང་མི་མཉམ་བགྲོད་པ་ལ་སྟེ་དབུ་མ་མེ་ལ་རབ་ཏུ་ཞུགས། སྲོག་དང་ཐུར་

སེལ་གཉིས་པོ་དག་ཀྱང་ཉིན་ཞག་དང་པོར་སོང་ན་དུས་མིན་འཆི་བ་སླུ་བ་སྟེ། ཞེས་གསུངས་ཤིང་། སྨན་རྒྱུད་ལས་མི་རྣམས་ལ་ཚེའི་རྩ་གསུམ་དུ་གསུངས་པ་དེའི་ནུང་དུའང་
འདུས་ཤིང་། དེ་ཡང་རྒྱུད་ལས། །གཅིག་ནི་དབུགས་དང་འགྲོགས་ནས་རྒྱུ་བ་སྟེ། ཞེས་པས། ཡེ་ཤེས་ཀྱི་རླུང་དེ་དག་ཆ་གཉིས་སུ་ཕྱེས་ཏེ་གཅིག་དབུ་མར་ཞུགས་
ཏེ་སྲོག་རླུང་དམ་ཨ་ཐུང་མེའི་རྒྱུ་བ་བསྐྱེད་ཅིང་། །གཅིག་སྣ་བུག་ནས་ལས་རླུང་དང་འདྲེས་པའི་ཚུལ་གྱིས་འབྱུང་ལྔའི་ཁ་དོག་དང་ལྡན་པ་དེ་ཉིད་སྣའི་སྒོ་ནས་སོར་བཅུ་
དྲུག་ཏུ་རྒྱུ་ཞིང་། སླར་ནང་དུ་འཇུག་པར་བྱེད་པ་ཡིན་ལ། དེ་ཉིད་གནད་དུ་གཅུན་པས་རླུང་ལ་གོམས་པའི་རྣལ་འབྱོར་པ་རྣམས་ཀྱིས་ཚེའི་ཚད་ཤེས་པ་དང་། །འཆི་
མེད་གྲུབ་པ་སོགས་འདི་ཉིད་ཀྱི་མཐུའོ། །དེ་འཛིན་པའི་ཚུལ་ནི། ལུས་དྲང་པོར་བྱས་ཏེ་རོ་འདོན་སོགས་གྲུབ་ནས་ཡེ་ཤེས་ཀྱི་རླུང་ཁ་དོག་ལྔ་ལྡན་འོད་ཟེར་གྱི་
རྣམ་པར་སྣའི་ཐད་ནས་སོར་བཅུ་དྲུག་གི་ཚོད་ནས་ལྕགས་ཀྱུ་ལྟར་རྔུབས་པ་སྟོང་མིད་དང་སྦྲགས། ལྟེ་འོག་ཏུ་བུམ་པ་ལྟར་དགང་། འོག་རླུང་འཐེན། མི་ཐུབ་པ་

༄༅། །སྙམ་དུས་བ་སྤུའི་ཁུང་བུ་རྣམས་ནས་སྔོ་སང་སང་སོང་བར་བསམས་ལ་གཞིལ། དེས་མ་ཐུབ་ན་གཡས་སུ་ཕོ་རླུང་ལན་ཅིག་བཅག གཡོན་དུ་མོ་རླུང་
ལན་ཅིག་བཅག །དབུས་སུ་ལན་གཅིག་གཅག །དེས་ཀྱང་མ་ཐུབ་ན་ལྷག་མ་མ་ལུས་པར་སེང་སྒྲ་དང་བཅས་མདའ་ལྟར་འཕངས་ལ། མིག་ཟིམ་བུར་རིག་པ་སྟེ་
འོག་ཏུ་ཅུང་ཟད་གཏད་པས་ཚེ་འཛིན་དང་མེ་དྲོད་སྐྱེ་བའི་དགོས་པ་ཡོད། དེ་ཡང་ནང་དུ་འཛིན་པའི་ཚེ་དབའ་བོས་གཞུ་འགེངས་པ་ལྟ་བུ། གང་བའི་ཚེ་བུམ་པ་ལྟ་བུ། །
ཕྱིང་ཕྱུང་པའི་ཚེ་རྩལ་པོ་ཆེས་མདའ་འཕངས་པ་ལྟར་ཤེས་པར་བྱ་ཞིང་། མཐར་སྐྱིལ་ཀྲུང་བཅའ་བཤིག་བྱའོ། གསུམ་པ་ཚད་ནི། ཀློང་གསལ་འབར་མ་དང་། །
སྡོམ་འབྱུང་ལྟར། ལག་པས་པུས་མོ་གཡས་གཡོན། དཔྲལ་བ་དང་། །གསུམ་ལ་གསུམ་རེག་ཙམ་ནས་སེ་གོལ་རེ་གཏོགས་པའི་ཚད་དེ་ལ་བྱར་རྫོགས་ཀྱི་སྐད་
ཅིག་མ་གཅིག་སྟེ། དེ་འདྲ་སུམ་ཅུ་ཙ་དྲུག་ཐ་མ། ཉིས་འགྱུར་ཏེ་བདུན་ཅུ་རྩ་གཉིས་འབྲིང་པོ། སུམ་འགྱུར་ཏེ་བརྒྱ་དང་བརྒྱད་ལ་བུམ་ཆེན་དུ་བཞེད་དོ། ཡོན་ཏན་

ནི། སྡོམ་འབྱུང་ལས། །ཡང་ན་བུམ་ཅན་རྣལ་འབྱོར་གྱིས། རྟག་ཏུ་མཆི་བདག་ལས་རྒྱལ་བྱ། ཞེས་དང་། །བུམ་པ་ཅན་ལ་གོམས་བྱས་ན། །དྲུག་
དང་རིམས་ཀྱི་ཚོགས་རྣམས་འཇོམས། །ཞེས་རྒྱ་ཆེར་གསུངས་པ་དང་། །གཞན་ཡང་འགྱུ་བ་ཆེན་པོའི་རླུང་ཉི་ཁྲི་ཆིག་སྟོང་དྲུག་བརྒྱ་ལས་དྲུག་བརྒྱ་དང་བདུན་ཅུ་
དོན་ལྔ་ནི་ཡེ་ཤེས་ཀྱི་རླུང་ཕྱིར་རྒྱུ་སྟེ། དེ་ཉིད་ཚད་ལས་འདས་ཏེ་འབྱུང་ན་ཚེ་ཐུང་བར་གསུངས་ཏེ། རྒྱུད་ལས། །ལས་ཀྱི་མགོན་པོ་ཞེས་བྱ་བ། །འཆི་བའི་ཚེ་ན་
ཡང་དག་རྒྱུ། ཞེས་གསུངས་ལ། ནང་དུ་འཛིན་པས་ནི། དེ་ཉིད་ལས། །སྟེང་འོག་བར་གསུམ་མཉམ་བཅིངས་ནས། །ལུས་ཀུན་རླུང་གིས་དགང་བར་
བྱ། །ཞག་བདུན་གྱིས་ནི་འཆི་བ་འཇོམས། ཞེས་དང་། རྗེ་བཙུན་གྲགས་པས། །སྦྱོར་བ་རྣམས་བདུན་གཙོ་བོ་བུམ་པ་ཅན། །སངས་རྒྱས་ལམ་ནི་ཁ་
སྦྱོར་དག་ལ་གནས། །འདི་ནི་འཆི་བ་མེད་པའི་བཅུད་ལེན་ཏེ། །རྒས་པ་མེད་པའི་སྨན་མཆོག་འདི་ཡིན་ལ། །མཐུ་སྟོབས་དུ་མར་སྒྲུབ་པར་བྱེད་པའང་

༄༅། །འདི། །རིམ་གཉིས་རྟེན་འབྲེལ་བརྟན་པར་བྱེད་པའང་འདི། ཞེས་གསུངས་པ་ལྟར་ཡོན་ཏན་མཐའ་ཡས་སོ།། ཆོས་ཐུན་ལྔ་བའོ།། ༈ །།
དྲུག་པ་གཏུམ་མོའི་རྣལ་འབྱོར་ནི། གསང་འདུས་ལས། །ལྟེ་འོག་སོར་བཞི་ཆོས་འབྱུང་ནང་། །དོན་དམ་གཏམ་མོ་རྒྱ་ཁབ་ཙམ། །དམར་གསལ་གྱེན་དུ་འབར་བ་
ཡི། རྩ་བ་རམ་དམར་ཞིག་ཏུ་བསྒོམ། ཞེས་གསུངས་པས། ལུས་གནད་སོགས་སྔར་བཞིན་ཕྱི་ནང་གི་སྟོང་ར་སོགས་བསྒོམས་ནས་རོ་རྐྱང་གི་མར་སྡེ་དབུ་མ་
དང་གཅིག་ཏུ་འདྲེས་པ་ཡི་གེ་ཆེའི་རྣམ་པར་ཡོད་པའི་སུམ་མདོར། རབ་འབར་ལས། །སྦ་སྙུག་ཙམ་མདོར་ཤེས་རབ་ཉི་གདན་སྟེནཿ ཤེས་རབ་རང་མདངས་
རེག་བྱ་ཨ་ཤད་བཞིནཿ གསལ་དང་སྣུམ་དང་རེག་ཚེའི་མཚན་ཉིད་ལྡནཿ ཞེས་གསུངས་པ་ལྟར། ཉི་མའི་དཀྱིལ་འཁོར་འཕང་ལོ་ཙམ་གྱི་སྟེང་དུ་གཏུམ་མོ་ཨ་
ཤད་ད་ལོག་གི་དབྱིབས་ཅན་མཚན་ཉིད་བཞི་ལྡན་ཁ་དོག་དམར་པོ་རེག་བྱ་ཚབ་ཉུག་ཉུག་འབར་བ་ངོ་བོ་བདེ་བའི་ཡེ་ཤེས་ལ་རྣམ་པ་མེའི་རང་བཞིན་གསལ་ལ་

འཛིན་པ་མེད་པའི་རྩེ་མོར་རང་འདྲ་བའི་ཡུམ་མཆོག་རྡོ་རྗེ་ཕག་མོ་ཚན་གང་བ་རྒྱན་མེད་གཅེར་བུ་བདེ་སྟོང་རྒྱས་པའི་ཉམས་ཀྱི་གར་ཅན་ཕྱག་གཉིས་དྲིལ་འཁྲོལ་
བ་དེའི་སྤྱི་བོར་རྩ་བའི་བླ་མ། དེའི་སྤྱི་བོར་ཐོ་བརྩེགས་སུ་རིམ་པར་ལུགས་གཉིས་ཀའི་བརྒྱུད་ཚུལ་ལས།། ༈ །།བདུད་འདུལ་སྤྲུལ་སྐུ་སྙིང་ཐིག་ལྟར་ན། ཀུན་
བཟང་ངེས་དོན་དབང་པོ། །རིག་འཛིན་ཚེ་དབང་མཆོག་གྲུབ། གང་རང་མཆན། དེའི་སྤྱི་བོར་ཁྱབ་བདག་འཁོར་ལོའི་མགོན་པོ་དྲི་མེད་ཞིང་སྐྱོང་མགོན་པོ། དེའི་སྤྱི་
བོར་བརྩོན་འགྲུས་རྒྱ་མཚོ། དེའི་སྤྱི་བོར་ཨོ་རྒྱན་རྣམ་གྲོལ། དེའི་སྤྱི་བོར་བཀྲ་ཤིས་འོད་ཟེར་རྣམས་རབ་བྱུང་གི་ཚུལ་ཅན། དེའི་སྤྱི་བོར་རིག་འཛིན་ཀློང་གསལ་
སྙིང་པོ་རྣལ་འབྱོར་པའི་ཆ་བྱད་ཅན། དེའི་སྤྱི་བོར་བདུད་འདུལ་རྡོ་རྗེ་སྔགས་འཆང་གི་ཚུལ་ཅན། དེའི་སྤྱི་བོར་པདྨ་འབྱུང་གནས་དང་ཡེ་ཤེས་མཚོ་རྒྱལ་ཡབ་
ཡུམ་འཁྲིལ་སྦྱོར། དེའི་སྤྱི་བོར་རྟ་ཕག་ཡབ་ཡུམ། དེའི་སྤྱི་བོར་སྣང་མཐའ་ཡབ་ཡུམ། དེའི་སྤྱི་བོར་ཀུན་བཟང་ཡབ་ཡུམ་དང་། ༈ ཀློང་གསལ་

༄༅། །ཁྱབ་བདག་འཁོར་ལོའི་མགོན་པོ་དྲི་མེད་ཞིང་སྐྱོང་མགོན་པོ། །དེའི་སྤྱི་བོར་བཀྲ་ཤིས་ཕུན་ཚོགས་གཉིས་རབ་བྱུང་། དེའི་སྤྱི་བོར་དྲུང་
པ་ནམ་མཁའ་རྒྱ་མཚོ་དཀར་ཆས་ཅན། དེའི་སྤྱི་བོར་ཆོས་ཉིད་རྒྱ་མཚོ། དེའི་སྤྱི་བོར་བཀྲ་ཤིས་འོད་ཟེར་གཉིས་རབ་བྱུང་། དེའི་སྤྱི་བོར་ཀློང་གསལ་སྙིང་པོ་
སོགས་སྔར་ལུགས་འདི་གཉིས་རང་གི་གང་མོས་བསྒོམ་ཆོག མཆན། ལྟར་བསྒོམས་པའི་བརྒྱུད་རིམ་དེ་རྣམས་རང་འོད་འཇའ་ཟེར་འོད་ཕུང་འཁྲིགས་པའི་ཀློང་དུ་བཞུགས་པར་
བསམས་ལ་གསོལ་བ་ཕུར་ཚུགས་སུ་བཏབ། ཐུན་མཐར་བརྒྱུད་རིམ་རྣམས་འོད་དུ་ཞུ་ནས་རྩ་བའི་བླ་མར་ཐིམ། བླ་མ་རྣལ་འབྱོར་མ་བཅས་ཞུ་ནས་ཨ་ཐུང་ལ་
ཐིམ་པས་གཏུམ་མོ་བདེ་དྲོད་ཡེ་ཤེས་ཀྱི་མེར་བྱིན་གྱིས་བརླབ་པར་བསམས་ལ། རྗེས་ཐོབ་ཀྱི་གནས་སྐབས་སུ་མེ་དེ་སྤུ་རྩེ་སུམ་འཁྱོགས་ཙམ་ཤིན་ཏུ་ཕྲ་བ་ལ་
དམིགས་པ་གཏད། འདི་ནི་གཏུམ་མོའི་རྗེས་ཐོབ་ཀྱི་དམ་ཚིག་ཏུ་བཤད་ཅིང་། གཞན་ཡང་ཇི་སྐད་དུ། དམིགས་པ་དག་ལ་རབ་བསྟེན་ནསཿ མི་དམིགས་

པ་དག་རབ་ཏུ་བསྒོམཿ ཞེས་འབྱུང་བ་ལྟར། གཏུམ་མོའི་གསལ་སྣང་ཕྲ་མོ་དེ་མ་བརྗེད་ཙམ་བྱས་པས་རྣམ་པར་མི་རྟོག་པའི་བདེ་བ་སྐྱེས་པས་ཕྱི་ནང་གི་དྲོད་འབྱུང་། 
དེ་བྱུང་པས་ཕྱིན་ཅི་མ་ལོག་པའི་ཡེ་ཤེས་རྒྱུད་ལ་སྐྱེ་བའི་དགོས་པ་ཡོད་དེ། འདི་ནས་བཟུང་དམ་ཚིག་ཏུ་མེ་དང་ཉི་མ་མི་འདེ། ཤ་ཆང་སོགས་དྲོད་བཅུད་མི་བརྟེན། 
གཅན་གཟན་དད་པགས་གོས་མི་གོན། རྟག་ཏུ་གཏུམ་མོ་བསྒོམ་པ་ལ་བསླབ་པར་བྱའོ། ཆོས་ཐུན་དྲུག་པའོ།། ༈ །།དེ་ནས་རྡོ་རྗེའི་ལུས་ཀྱི་འཁྲུལ་འཁོར་
ཡན་ལག་ལྔ་སྦྱང་ལ། དང་པོ་ནི། གཞུང་ལས། འདི་སྐབས་རྩ་ལ་མ་ཉེན་ཕབ་ཅིང་རླུང་གི་ལམ་གསལ་ཕྱིར་ཡན་ལག་ལྔ་སྦྱང་ནི། ཞེས་དང་། སྔོན་
འགྲོ་རྩ་རླུང་རབ་གསལ་ལས། །འཛིན་པ་བུམ་ཆེན་ལས་སུ་རུང་བྱས་ལ༔ སྐྱིལ་ཀྲུང་ཁུ་ཚུར་པུས་སྟེང་རླུང་འཛིན་བྱུགས༔ གཡས་གཡོན་ཕོ་སྐོར་
མགོ་དྲིལ་མདུན་རྒྱབ་འཕངསཿ རྐང་ལག་བརྐྱང་བྱུགས་རྐང་བརྐྱང་འབེབས་ཆུང་སྤྲུགས༔ ཞེས་དང་། སྤྲུལ་སྐུ་སྙིང་ཐིག་ལས། །ལག་གཉིས་རྡོ་རྗེ་

༄༅། །ཁུ་ཚུར་བུས་སྟེང་བརྒྱངཿ རླུང་རོ་གསུམ་འབུད་ཡང་དག་དོན་ལ་བལྟ༔ བུམ་ཆེན་ལྡིར་ལ་ཕོ་རྐེད་གཡས་གཡོན་དུ༔ གསུམ་གསུམ་བསྐོར་
ཞིང་མགོ་དྲིལ་གྱེན་འགུགས་བྱཿ འབེབས་ཆུང་གསུམ་བརྒྱབ་རྒྱ་ཡན་ལྷུག་པར་བཞག༔ ཅེས་པའི་དོན་ལག་ཁྲིད་དུ་སྟོན་པ་ལ། རྐང་པ་རྡོ་རྗེའི་སྐྱིལ་ཀྲུང་དང་
ལག་གཉིས་མཐེ་བོང་གིས་སྲིན་རྩ་བསྡམས་པའི་ཁུ་ཚུར་པུས་སྟེང་དུ་བཞག་པས་བུམ་ཆེན་ལྡིར་ལ་ཕོ་བ་གཡས་སུ་ལན་གསུམ། གཡོན་དུ་ལན་གསུམ་བསྐོར་
ཞིང་མདུན་རྒྱབ་ཏུ་ལན་རེ་བཅག་མཐར་བཅའ་བཤིག་དང་། སོར་བཞིའི་ཚད་ཀྱི་སྟེང་དུ་འདེགས་པའི་འབེབས་ཆུང་གསུམ་བརྒྱབ་ལ་རླུང་ཕྱུང་ངོ་།། དེ་ཡང་
གོང་དུ་བསྟན་པ་ལྟར་རྩལ་སྦྱང་ལས་ཀྱང་། །དེ་རྗེས་བུམ་ཆེན་ལྡིར་ལ་ཕོ་སྐོར་ནི། །གཡས་གསུམ་གཡོན་གསུམ་བསྐོར་ཞིང་མདུན་རྒྱབ་བཅག །ཅེས་སོ། དེ་
དག་གི་ཚེ་དམིགས་རིམ་ནི། ལྟེ་འོག་གི་ཨ་ཐུང་གི་མི་དེ་ཉིད་ཆེས་ཆེར་འབར་ཞིང་འཚུབས་པ་ཕོ་སྐོར་གྱི་འགྲོས་བཞིན་དུ་འཁྱིལ་ཞིང་འབར་བས་ལྟེ་བའི་རྩ་

འཁོར་གང་བར་བསམ་མོ། །དེ་ནས་སྤྱིར་ཙའི་ལམ་བསལ་བ་དང་། ཁྱད་པར་མ་ཞུ་བ་སོགས་ལ་ཕན་པའི་མཆོག་ཡིན་ཅིང་། གཞན་ཡང་གེགས་སེལ་ལས། 
ཕོ་བསྐོར་རྡེབ་དང་བུག་པ་ཧ་རེ་བསྒོམ། །ན་བའི་དེར་བླ་མ་བསྒོམ་པར་བྱ། ཞེས་པ་ལྟར་ཉམས་སུ་བླངས་པས་འཁྲུལ་འཁོར་འདིས་ནི་སྤྲུལ་འཁོར་གྱི་རྩ་མདུད་
གྲོལ་ཞིང་ནང་སྦས་པའི་རྩ་རྣམས་ཀྱི་མདུད་པ་སོགས་གྲོལ་བའི་དགོས་པ་ཡོད་དོ། །ཆོས་ཐུན་བདུན་པའོ།། ༈ །།དེ་ནས་ལུང་ལས། གཉིས་པ་རྐེད་
པ་བསྐོར་བ་དེ་བཞིན་བྱ། ཞེས་ལས། རྐེད་པ་བསྐོར་ལ་སྔར་བཞིན་གྱི་རྡོ་རྗེ་ཁུ་ཚུར་པུས་མོར་གཏད་ལ་ལུས་ཚུགས་གཞན་མ་ཤོར་བར་རྐེད་པ་གཡས་སུ་ལན་
གསུམ། གཡན་དུ་ལན་གསུམ་བསྐོར་ལ་སླར་ཡང་གཡས་བཞག་གཡོན་བཞག །མདུན་བཞག་རྒྱབ་བཞག་རེ་རེ་བྱས་ཏེ་དམིགས་པ་སྔར་དང་འདྲའོ། །
འབེབས་ཆུང་གསུམ་བརྒྱབ་རླུང་དོར། དེས་རྩ་འཆུགས་པ། འགྲུམ་པ། གས་པ་སོགས་སོར་ཆུད། རླུང་སོགས་གྲང་པའི་ནད་མ་ལུས་བ་ཞི་བ་

༄༅། །སོགས་ཕན་ཡོན་བརྗོད་ལས་འདས་པ་ཐོབ་པོ། །ཆོས་ཐུན་བརྒྱད་པའོ།། ༈ །།དེ་ནས་རྩ་བ་ལས། །གསུམ་པ་རྡོ་རྗེ་སྐྱིལ་ཀྲུང་ལུས་བསྲངས་
ལ། །ལག་གཉིས་རྡོ་རྗེ་ཁུ་ཚུར་ཐེར་ཁུག་མནན། །དཔུང་མགོ་གྱེན་འཐེན་མགོ་དྲིལ་གཡས་གསུམ་དང་། གཡོན་གསུམ་བསྐོར་ཞིང་གཡས་བཞག་གཡོན་
བཞག་དང་། །མགོ་འཕང་ཕྱིར་འཕེན་མགོ་འགུག་ལན་གསུམ་བྱ། །འབེབས་ཆུང་གསུམ་བརྒྱ་རྒྱ་ཡན་ལྷུག་པར་བཞག །ཞེས་གསུངས་པ་ལྟར། ལུས་
ཚུགས་བདུན་དང་ལྡན་པར། དང་པོ་དལ་བུས་མགོ་གཡས་གཡོན་གསུམ་གསུམ་གདུགས་ལྟར་བསྐོར། མདུན་རྒྱབ་ཏུ་དགྱེ་འགུག་གསུམ་བྱ། གཡས་
བཞག་གཡོན་བཞག་དང་། མཐར་བཅའ་བཤིག་དང་། འབེབས་ཆུང་གསུམ་རྒྱབ། མེ་ལྕེས་འདི་རེ་རེ་ཙམ་ལས་དམིགས་པ་མང་དུ་མི་རུང་བར་གསུངས་སོ། །མཆན། 
སྤྱི་བོ་དང་མགྲིན་པའི་རྩ་འཁོར་གང་བར་བསམ་མོ། །དེས་ནི་སྤྱི་བོ་དང་མགྲིན་པའི་རྩའི་ངན་འགུམ་སེལ། ལྟག་རྩ་འཆུས་པ་དང་། མགོ་ན་བ། མཇིངས་པ་དང་

ལྟག་ཚིགས་གཟིར་བ། །མིག་ནད་རྣ་བའི་ནད་སོགས་སེལ་ནུས་པ་སྟེ། སྔ་མ་ལས། །མཇིངས་པ་ན་བ་མགོ་དྲིལ་དང་། །མིག་ནད་ལྟག་གཟིར་གྱེན་འགུག་བྱ། །
གྲོལ་གྱུར་འདི་ལ་ཐེ་ཚོམ་མེད། ཅེས་གསུངས་ལས། གཞན་ཡང་དེ་དག་གི་རྩ་མདུད་གྲོལ་བས་དག་པའི་ཞིང་མཐོང་བ་དང་། ངག་སྙན་པ་དང་། སྨྲ་ལྕེ་བདེ་བ། །
ལུས་ལ་མཚན་དཔེ་དུ་མ་འབར་བ་དང་། མཐར་ཐུག་སྐུ་དང་གསུང་རྡོ་རྗེའི་ཡོན་ཏན་ཐོབ་པོ། འདི་ཡན་ལག་གསུམ་པ་སྟེ་ཆོས་ཐུན་དགུ་པའོ།། ༈ །།རྡོ་རྗེའི་
ལུས་སྦྱོང་ཡན་ལག་བཞི་པ་ནི། ལུང་ལས། །བཞི་བ་རྡོ་རྗེའི་ཁུ་ཚུར་མདུན་རྒྱབ་ཏུ། །གསུམ་གསུམ་བསྐོར་ཞིང་གཡས་བྱགས་གཡོན་བྱུགས་གསུམ། 
ཞེས་དང་། སྙིང་ཐིག་ལས། །རྡོ་རྗེ་ཁུ་ཚུར་མདུན་རྒྱབ་གསུམ་གསུམ་བསྐོརཿ དཔུང་པ་བརྒྱབ་ཞིང་མདུན་རྒྱབ་བཤདཿ འབེབས་ཆུང་གསུམ་བརྒྱབ་
རང་ངོར་བཞགཿ ཅེས་པས། ལུས་ཚུགས་དང་ལྡན་པས་ལག་གཡས་མདུན་དང་གཡོན་རྒྱབ་ཤད་བྱས་ནས་རྡོ་རྗེ་ཁུ་ཚུར་གྱེན་བསྟན་གྱི་པད་ཀོར་དང་བཅས་

༄༅། །བས་མཆན་རྡེབ་རེ་བཅས་ལན་གསུམ་བསྐོར། །སླར་ཡང་གཡས་པས་རྒྱབ་བཤད། གཡོན་པ་མདུན་དུ་པད་ཀོར་མཆན་རྡེ་བ་སོགས་སྔར་བཞིན་ལན་གསུམ་བསྐོར། 
དེ་ནས་ལག་གཉིས་འབྲོས་འདེད་ཀྱིས་རྐེད་པ་གཡས་གཡོན་དུ་བཤལ་གསུམ་བྱ། །མཐར་བཅའ་བཤིག་དང་འབེབས་ཆུང་གསུམ་བརྒྱབ་རང་དོར་བཞག་གོ། །།
དམིགས་པ་འདི་ཡང་ཧ་ཅང་མི་རུང་། མཆན། སྔར་གྱི་མི་དེ་ཆེར་འབར་བས་སྙིང་གའི་རྩ་འཁོར་གང་བར་བསྒོམ། འདིས་ནི་སྙིང་གའི་རྩ་འཁོར་གྱི་འགྱིངས་དྲིལ་ཞ་རེངས་
སོགས་སེལ་ཞིང་། ཁྱད་པར་སྲོག་རླུང་སྙིང་རླུང་སོགས་ཀྱི་སྨྱོ་འབོག་བརྒྱལ་ནད། བད་ཀན་སྐྲན་སྲིན་སོགས་སེལ། སྙིང་གའི་རྩའི་མདུད་པ་གྲོལ་བས་ཡེ་ཤེས་
དང་མཁྱེན་ཆ་ཕྱོགས་མེད་དུ་རྒྱས་པར་འགྱུར་ཞིང་མཐར་ཐུགས་རྡོ་རྗེའི་རང་ངོར་འགྲུབ་པར་འགྱུར་རོ།། ཆོས་ཐུན་བཅུ་པའོ།། ༈ །།དེ་ནས་གཞུང་ལས། ལག་
གཉིས་བརྒྱངས་ཏེ་པད་ཀོར་ཐལ་བརྡེབས་ལ། །མགོ་འཕང་ཐོན་པའི་མདུན་རྒྱབ་བྱུགས་གསུམ་དང་། །ལག་གཉིས་མཉམ་པོར་མིག་ངོ་ལན་གསུམ་བརྗིད། 

ཞེས་དང་། སྙིང་ཐིག་ལས། །པད་ཀོར་དྲང་བརྐྱང་ཐལ་བརྡེབས་ལཿ  མཐིལ་ཕུར་མིག་ངོ་མགོ་བོ་གསུམ་གསུམ་བརྗིདཿ ཞེས་པས་རྡོར་སྐྱིལ་བཅས་ལ་
ལག་གཉིས་མདུན་དྲང་ཐད་དུ་ཤེད་ཀྱིས་བརྐྱངས་ལ། གཡོན་པ་སྔོན་དུ་འགྲོ་བའི་བད་ཀོར་དང་བཅས་པས་ཐལ་རྡེབ་དང་། མཐིལ་ཕུར་གསུམ་དང་མིག་ངོ་
སྐྲ་མཚམས་ནས་ལག་གཡས་མདུན་གཡོན་པ་རྒྱབ་ཏུ་བྱས་ཏེ་མཛུབ་མོ་དང་གུང་མོས་བྱུགས་ཤིང་། གཞན་ཐོད་པ་ལ་འཕྱར་བའི་ཚུལ་གྱིས་ལན་གསུམ་བྱུགས། 
ཡང་གཡོན་པ་མདུན། གཡས་པ་རྒྱབ་བྱས་ནས་གོང་ལྟར་ལན་གསུམ་བྱུགས། མཐར་ལག་གཉིས་མཉམ་པོར་མིག་དོ་བྱུགས་པ་སྒྲ་བཅས་ལན་གསུམ། །
མཇིངས་པ་དང་ལུས་ཚུགས་མ་ཤོར་བར་བྱའོ། བཅའ་བཤིག་དང་འབེབས་ཆུང་གསུམ་བརྒྱབ། དམིགས་པ་ལུས་ཧ་ཅང་མི་རུང་། མཆན། ཀྱི་སྟོད་ཐམས་
ཅད་མེ་ཡི་ཁེངས་པར་བསྒོམ། །དེས་ནི་མགོ་དང་བྱང་ཁོག་སྟོད་ཀྱི་གེགས་སེལ། །ཁྱད་པར་སྲིན་དང་བད་རླུང་སོགས་སེལ་ཞིང་རྩ་ཞ་རེངས་སོར་ཆུད་དེ་མཉེན་

༄༅། །ཞིང་ལྕུག་པར་འགྱུར་རོ། །ཆོས་ཐུན་བཅུ་གཅིག་པའོ།། ༈ །།དེ་ནས་ཡང་རྫོགས་ཆེན་རྩལ་སྦྱངས་ལས། དྲུག་པ་ཁུ་ཚུར་ཕྲག་
བརྒྱ་བ་དྲང་པོར་བརྐྱང་། །གཡོན་པས་བྱུགས་ཤིང་གཡས་གཡོན་རེས་མོས་བྱ། ཞེས་དང་། སྙིང་ཐིག་ལས། །ཁུ་ཚུར་ཕྲག་བརྒྱབ་དྲང་པོར་བརྐྱངཿ གཡོན་ 
པས་བྱུག་ཅིང་གཡས་གཡོན་རེས་མོས་བྱཿ ཞེས་པས། རྡོར་སྐྱིལ་མེད་པ་ལས་ལུས་གནད་གཞན་སྔར་དང་འདྲ་བའི་ཆོས་དྲུག་གིས་ལག་གཡས་མཆན་རྡེབ་དང་
བཅས་ཤད་ཀྱིས་བརྐྱངས་ལ། དཔུང་མགོར་ལན་གསུམ་བརྡེག་ཅིང་ལག་པ་གཡོན་པས་དཔུང་མགོ་ནས་སོར་རྩེ་ནས་བཟུང་མཆན་འོག་བར་བྱུགས་པ་ལན་གསུམ་
དང་། གཡོན་པའང་དེའི་རིགས་འགྲེས་སུ་སྦྱར། དམིགས་པ་སྔར་གྱི་མེ་དེས་ཡན་ལག་ཐམས་ཅད་དུ་འབར་བར་བསམ། མཐར་འབེབས་ཆུང་གསུམ་དང་རླུང་
དོར་བར་བྱའོ།། དེས་ནི་ལག་པའི་རྩ་རྣམས་ཞ་བ་གུམ་པེ་སགས་སེལ། རླུང་བདེ་བར་རྒྱུ་བས་ནད་སོགས་མི་འཇུག་པའི་དགོས་པ་ཡོད་དོ།། གཞན་ཡང་

གེགས་སེལ་ལས། མིག་དང་པུས་མོའི་ཚིགས་ན་ན། མཐིལ་ཕུང་ལག་དྲོད་སྦྱིན་པར་བྱ། ཞེས་འབྱུང་ངོ། ཆོས་ཐུན་བཅུ་གཉིས་པའོ།། ༈ །།
དེ་ནས་ཡང་སྔ་མ་ལས། །བདུན་པ་རྐང་གཡས་བརྐྱངས་ཏེ་འབབས་ཡ་ལ། ཞེས་དང་། །ལག་གཉིས་པུས་འཁྱུད་རྐང་གཡས་བརྐྱད། །ལག་གཉིས་
བྱུགས་ཤིང་གཡས་གཡོན་རེས་མོས་བྱ། །རྡོ་རྗེ་ཁུ་ཚུར་བུས་གཏད་གཞོག་རེ་གཏད། །འབེབས་ཆུང་གསུམ་བརྒྱབ་ཡང་དག་དོན་ལ་བལྟ། ཞེས་པ་དང་། །
སྙིང་ཐིག་ལས། དེ་ནས་ལག་གཉིས་པུས་འཁྱུད་ལཿ རྐང་གཡས་བརྐྱངས་ལ་བརླ་ནས་མཐེ་བོང་བར༔ ལག་གཉིས་འཁྱུད་ཅིང་གཡས་གཡོན་རེས་མོས་བྱཿ
འབེབས་ཆུང་གསུམ་བརྒྱབ་ཡང་དག་དོན་ལ་བལྟཿ ཞེས་པས། འབེབས་ཡ་ནི། པད་སྐྱིལ་སྟེང་ནས་ལག་གཡས་གོང་དང་གཡོན་འོག་ཏུ་བྱས་ནས་འཁྱུད་དེ་
འཕག་ཆུང་དང་འབེབས་བཅས་རྐང་པ་གཡས་མདུན་དུ་ཤེད་ཀྱིས་བརྐྱངས་ལ། ལག་གཡས་སྔོན་དང་གཡོན་རྗེས་སུ་བྱས་ཏེ། བརླ་ནས་མཐེ་མོའི་རྩེར་ཡར་

༄༅། །བསྐོར་ཚུལ་གྱིས་གཡོན་པ་པུས་སྟེང་དུ་བཞག་ལ་གཡས་པ་དཔྱིའི་ཐད་སོར་གདན་ལ་བརྡེག་པ་སོགས་གསུམ། །སླར་གཡས་པས་ཁུ་ཚུར་གྱིས་
པུས་མོའི་སྟེང་དུ་བཞག་ལ་ཕུལ་བ་ལྟར་བརྒྱང་་། གཡོན་པའི་གུང་མོས་རྐང་པའི་སྲིན་ལག་ནས་འཁྱུད་དེ་གཡོན་པའི་བརླ་སྟེང་དུ་འཐེན་ལ་དཀྱུས་མཉམ་དུ་མགོ་
དང་ཁོག་སྟོད་གཡས་སུ་གཅུས་ཏེ་རླུང་དེ་ཕྱོགས་སུ་འབུད་དོ།། དམིགས་པ་ཡེ་ཤེས་ཀྱི་མེས་ལུས་ཀུན་གང་བར་བསམ་མོ། །གཡོན་པའང་དེའི་རིགས་འགྲེ་
གོ་ལྡོག།།སླར་རླུང་རྔུབས་ཆུང་གིས་བཟུང་ལ། འབེབས་ཆུང་གསུམ་བརྒྱབ་ལ་ཡང་དག་དོན་གྱི་ཡེ་ཤེས་ཀྱི་ངང་དུ་བཞག་གོ། །དེས་ནི་ལུས་ཀྱི་སྟོད་སྨད་ཀུན་
གྱི་གེགས་སེལ་ཞིང་ལུས་སྦྱང་ཐམས་ཅད་ཀྱི་སྙིང་པོར་གསུངས་སོ།། ཡན་ལག་བཞི་པ་ཆོས་ཐུན་བཅུ་གསུམ་པའོ།། ༈ །།རྡོ་རྗེའི་ལུས་སྦྱང་ཡན་ལག་ལྔ་
པ་ནི། སྙིང་ཐིག་ལས། །ལག་གཉིས་རྡོ་རྗེ་ཁུ་ཚུར་ནིཿ བརླར་བརྒྱབ་དཔུང་བརྐྱང་རྐང་གཤིབས་ཐེ་རེ་ལངསཿ རྡོ་རྗེ་ཁུ་ཚུར་མདུན་རྒྱབ་གསུམ་གསུམ་

བསྐོརཿ པད་ཀོར་དྲང་བརྐྱང་ཐལ་གདབ་ལཿ མཐིལ་ཕུར་མིག་ངོ་མགོ་བོ་གསུམ་གསུམ་བརྗིད༔ ཁུ་ཚུར་ཕྲག་བརྒྱབ་དྲང་པོར་བརྐྱངཿ གཡོན་པས་བྱུགས་
ཤིང་གཡས་གཡོན་རེས་མོས་བྱཿ འབེབས་ཆེན་གཅིག་དང་བར་འབེབས་གསུམ་བརྒྱབ་ལཿ རྡོ་རྗེ་ཁུ་ཚུར་ནུ་མདོར་གསུམ་བརྒྱབ་ལཿ ཆོས་དབྱིངས་ཁྱབ་
གདལ་ཆེན་པོའི་ངང་ལ་བཞགཿ ཅེས་པས། །རྡོ་རྗེ་ཁུ་ཚུར་པུས་སྟེང་དུ་བཞག་ནས་འཕག་ཆུང་བཅས་ཤད་ཀྱིས་ལངས་ལ། རྡོ་རྗེ་ཁུ་ཚུར་མདུན་རྒྱབ་གསུམ་
གསུམ་དང་། པང་སྐོར་ཐལ་བརྡེབ་མཐིལ་ཕུར། ཐོད་བྱུགས། ངོ་ཕུར། ཁུ་ཚུར་ཕྲག་བརྒྱབ་སོགས་གསུམ་བྱས་མཐར་ལངས་འབེབས་གཅིག་དང་འབེབས་
གསུམ་བརྒྱབ། དེ་མཆར་རྡོ་རྗེའི་ཁུ་ཚུར་ནུ་མདོར་གསུམ་བརྒྱབ། ཧ་སྦྲུག་གསུམ་བྱ། ཆོས་ཉིད་གདལ་ཁྱབ་ཆེན་པོར་འབྱམས་ཀྱིས་བཞག་གོ། །དེ་ནི་
སྔོན་གྱི་ཕྱག་རྒྱུན་ལ་རླུང་ཁུག་གཅིག་གི་ནང་དུ་རྫོགས་རྒྱ་མཛད་ཀྱང་། ད་ལྟའི་ཕྱག་སྲོལ་ལ་ཐུན་རེ་རེ་ནས་རླུང་བཏང་བ་ཡིན། དེས་ཀྱང་རྩལ་སྦྱང་མཆོག་ཏུ་

༄༅། །འགྱུར་བར་བཤད་དོ།། དེ་ནས་དམིག་པ་ནི། །ཕྱི་ནང་ཐམས་ཅད་མེ་ཡིས་ཁྱབ། ཡེ་ཤེས་སྐྱེ་བའི་རྟེན་རྩ་འཁོར་ཙམ་ལས་མ་དག་པའི་རྟེན་
ཐམས་ཅད་བསྲེགས་ནས་ཕྱི་རོལ་དུ་མེ་ཕྲ་མོ་རི་དགས་ཀྱི་སྤུའི་ཙེ་མོ་ལྟ་བུ་དམར་གཡེངས་གཡེངས་འབར་བར་བསམ་མོ།། ཐུན་བསྡུ་བའི་ཚེ་ཨ་ཤད་ལ་ཐིམ་པར་བསམ། 
རྗེས་ཐོབ་སྒྱུ་མ་ལྟ་བུར་ཉམས་སུ་བླང་ངོ་། འདི་ཡན་ནི་གཞུང་ལས། དེ་རྣམས་སྔོན་འགྲོ་ཡན་ལག་དགུ་ཕྲུགས་སོ།། ཞེས་གསུངས་པ་དེ་རྣམས་ཀྱི་ས་ནི་བྱང་
ཁོག་སྟོད་སྨད་ཀྱི་རྩ་ངན་འཁུམས་ཀྱིས་ཞ་བ་རེངས་པ་ཡོ་བ་འཁྱོག་པ་སྦུབས་སུ་འཐུམ་པ་སོགས་ཐམས་ཅད་སོར་ཆུད་པར་འགྱུར་རོ། །དེ་ལྟར་ཡང་ཡང་སྦྱངས་པས་
ལུས་ལ་གོས་མི་དགོས་པ་སོགས་ཕྱིའི་དྲོད་དང་། བདེ་གསལ་མི་རྟོག་པ་ཁྱད་པར་ཅན་རྒྱུད་ལ་སྐྱེ་བ་ནང་གི་དྲོད་དང་། རྣམ་པར་མི་རྟོག་པའི་ཡེ་ཤེས་གསལ་སྟོང་
བདེ་བ་ཆེན་པོའི་རང་བཞིན་གསང་བའི་དྲོད་ཐོབ་པར་འགྱུར་རོ། །དེ་སྐད་དུ་འད་འདི་ལ་དགོངས་ནས་ཆོས་རྗེ་ས་པཎ་གྱིས། །རྣམ་དག་ཚུལ་བཞིན་ཤེས་པ་ཡི། །

གཏུམ་མོ་ཡེ་ཤེས་སྐྱེ་བའི་ཐབས། །རྣམ་དག་མེད་པའི་གཏུམ་མོ་ནི། །དྲོད་ཚད་སྐྱེ་བའི་ཡེ་ཤེས་མིན། ཡེ་ཤེས་མེད་པའི་གཏུམ་མོ་ནི། །མུ་སྟེད་ལུགས་
ཡིན་རང་རེའི་མིན། ཞེས་གསུངས་སོ།། འདི་ཡན་ལམ་འདི་ཉིད་ཀྱི་སྔོན་དུ་འགྲོ་བའི་ཆོས་ཡན་ལག་ལྔ་སྦྱང་སྟེ་ས་བཅད་རིམ་པ་ལྔ་སོང་ངོ་། ཆོས་ཐུན་བཅུ་བཞི་
པའོ།། ༈ །།གཞུང་དོན་གཉིས་པ་དངོས་གཞི་ཁམས་བྱང་ཆུབ་ཀྱི་སེམས་ཟག་པ་མེད་པའི་ཡེ་ཤེས་བདེ་བ་ཆེན་པོའི་རྣལ་འབྱོར་དུ་བྱ་བ་ལ་ཡང་། གཏུམ་
མོའི་མེ་ལས་ལ་སྦྱར་བ་དང་། འབབ་བསྐྱིལ་བཟློག་བཀྲམ་གྱི་དགའ་བཞིའི་ཡེ་ཤེས་ངོས་བཟུང་པ་དེའི་འཁྲུལ་འཁོར། དེ་དག་གི་དོན་ངོ་སྤྲད་པའོ། དང་
པོ་ནི། ཟུང་འཇུག་སྔོན་འགྲོ་རྩ་རླུང་རབ་གསལ་ལས། །བསྐྱེད་པའི་ཡེ་ཤེས་དཔེ་མཚོན་དབུ་མ་ནི། སྦ་སྙུག་ཙམ་མདོར་ཤེས་རབ་ཉི་གདན་སྟེངཿ ཡེ་ཤེས་
རང་མདངས་རེག་བྱ་ཨ་ཤད་བཞིནཿ གསལ་དང་སྣུམ་དང་རེག་ཚའི་མཚན་ཉིད་ལྡན༔ ཞེས་པས། སྔར་བཞིན་བདག་རྡོ་རྗེ་རྣལ་འབྱོར་མ་ཙ་འཁོར་

༄༅། །བཅས་གསལ་བའི་རྩ་གསུམ་གྱི་འདུས་མདོར། ཤེས་རབ་ཀྱི་རང་མདངས་ཉི་མའི་དཀྱིལ་འཁོར་གྱི་སྟེང་དུ། གཏུམ་མོ་ཨ་ཤད་ཙནྡྷ་ལི་ད་ལོག་
གི་རྣམ་པ་སྐྱེད་ཚེར་བཅད་པ་ལྟ་བུ་དམར་ལ་དངས་ཤིང་སྣུམ་ལ་འབར་བ། རེག་བྱ་ཚ་བ། ཟངས་ཁབ་ལྟར་རྩེ་མོ་རྣོ་བ་སོགས་སྔར་བཞིན་གསལ་བཏབ་ལ་རླུང་རྔུབས་པས། 
རོ་རྐྱང་གི་ལམ་ནས་བརྒྱུད་དེ་རླུང་བསྣུན་པ་ཙམ་གྱིས་མེ་ལ་སྦུད་པ་བརྒྱབ་པ་ལྟ་བུར་རབ་ཏུ་འབར་བས། རིམ་པས་ལྟེ་བ། སྙིང་བ། །མགྲིན་པ། སྤྱི་བོའི་བར་དུ་
སླེབས། དྲོད་ཀྱི་རང་བཞིན་མེའི་རླབས་ཀྱིས་ལུས་ཐམས་ཅད་ཚ་ཆིལ་གྱིས་གང་བར་བསམ་ལ། ཐབས་ཤེས་དབྱེར་མེད་རང་གྲོལ་ལས། ཧཱུཾ་ཧཱུཾ་ཧྲཱིཿ གཉིས་མེད་
དོན་གྱི་དབུ་མའི་དཀར་ཆ་ཐབསཿ རིག་མདངས་དམར་ཆ་ཤེས་རབ་བདེ་བའི་ཆཿ ཐབས་ཤེས་རོ་རྐྱང་རྒྱུ་བས་ཆེར་བསྐྱེད་ཅིངཿ ནུས་པས་ལམ་མཆོག་རྟེན་
དང་དབྱེར་མེད་བསྲེཿ ཞེས་གསུངས་པའི་ཚིག་གིས་ཀྱང་གསལ་གདབ་ལ། ཟུང་འཇུག་སྔོན་འགྲོ་ལས། །ཡེ་ཤེས་དབུ་མའི་ཆེ་ཆུང་ངེས་མེད་ཀྱིསཿ བསྐྱེད་

པའི་ཡེ་ཤེས་དཔེ་མཚོན་དབུ་མ་ནིཿ སྦ་སྙུག་ཙམ་མདོར་ཤེས་རབ་ཉི་གདན་སྟེངཿ ཤེས་རབ་རང་མདངས་རེག་བྱ་ཨ་ཤད་བཞིནཿ གསལ་དང་སྣུམ་དང་རེག་ཚའི་
མཚན་ཉིད་ལྡན༔ དེ་སྟེང་མཁའ་དབྱིངས་གཙོ་མོ་འཛུམ་བཅས་བཞེངསཿ རེག་བྱས་རྒྱུད་བསྐུལ་བདེ་རྒྱས་གར་ཐབས་ཀྱིཿ ཡེ་ཤེས་བཅུད་ཀྱིས་མེ་ཡི་ནུས་པ་
བསྐྱེདཿ ཨ་ཤད་ཙནྡྷའི་རྒྱུ་རྐྱེན་འབར་འཕྲོས་ཁྱབཿ རྟག་དང་ཆད་པའི་མཐའ་ལ་མི་གནས་ཕྱིརཿ རྩ་དངོས་མ་བྲེལ་མེ་ཡི་རིག་མདངས་བྲེལཿ རྩ་འཁོར་བདེ་
བའི་རེག་བྱའི་རིམ་པའི་འགྲོསཿ སྤྱི་བོའི་བྱང་སེམས་ཐིག་ལེ་ཞུན་ཆུའི་རྒྱུནཿ ཡས་བབ་མས་བརྟན་དགའ་བཞིའི་དོན་ལ་རོལཿ ཞེས་གསུངས་པསཿ 
དེ་ལྟར་བདེ་དྲོད་མ་སྐྱེས་ཀྱི་བར་དུ་ཉམས་སུ་བླང་ངོ་། ཆོས་ཐུན་བཅོ་ལྔ་པའོ།། ༈ །།དགོངས་དོན་གྱིས་བཅད་གཉིས་པ་འདེབས་བསྐྱིལ་བཟློག་བཀྲམ་གྱིས་
དགའ་བཞིའི་ཡེ་ཤེས་ངོས་བཟུང་བ་ལ། དང་པོ་ནི། འབེབས་བ་ལ་མཁས་པ་ལུགས་མཁན་མཁས་པས་ཞུན་བཞུ་བ་ལྟ་བུ་སྟེ། ནང་དོན་ལས། 

༄༅། །ཁྱད་པར་དངས་མ་ཟླ་བ་ནི། །སྤྱི་བོ་ནས་ནི་བཅུ་དྲུག་ཆ། །ཁམས་བཞི་ལྡན་པ་མགྲིན་པར་བབས། ཞེས་དང་། སྔ་མ་ལས། །མེ་ལོང་
རུ་སྦལ་འགྲོས་ཀྱིས་ཡས་རིམ་ནིཿ བདེ་བའི་རེག་བྱས་རི་བོང་བཅུད་ཕབ་ནསཿ འཁོར་ལོ་དབང་བཞིའི་སྐུ་བཞི་མངོན་དུ་བྱཿ ཞེས་པས། །དབུ་མའི་མར་སྣེ་
ཉི་མའི་དཀྱིལ་འཁོར་གྱི་སྟེང་དུ། གཏུམ་མོ་ཨ་ཤད་སྐྱེར་ཚར་བཅད་པའམ། ཟངས་ཁབ་གྱེན་དུ་བསླངས་བ་ལྟ་བུ་ལ། རྩ་བ་བརྟན་པ། རྩེ་མོ་རྣོ་བ། རྐེད་
པ་འཁྱུགས་པ། རེག་བྱ་ཚ་བ་ཉུག་ཉུག་འབར་བའི་རྩེ་མོར། ཡུམ་མཁའ་དབྱིངས་ཀྱི་གཙོ་མོ་ཚོན་གང་བ་སྐུ་མདོག་དམར་མོ་རྒྱན་མེད་ཤེས་རབ་ཡེ་ཤེས་ཀྱི་
བདེ་བ་རབ་ཏུ་རྒྱས་པས་གར་ཐབས་ལིང་ལིང་འཁྱུགས་པ་སྔར་བཞིན་གསལ་བཏབ་ལ། དེའི་མཁའ་གསང་ནས་བདེ་བའི་རྒྱུན་གྱི་ཐིག་ལེ་མར་བབ་པ་མེ་ལ་རེག་ལ་
ཁད་ཀྱིས་མ་རེག་པ་ཡར་སོང་བས་མེ་ཡར་འཐན་ནས་ཆེར་འབར་བར་བསྒོམ་པ་དང་། མཉམ་དུ་རོ་རྐྱང་གི་རླུང་གིས་མེ་ལ་སྦུད་པ་བརྒྱབ་པ་ལྟར་ཆེས་ཆེར་དབུ་མའི་

ནད་ནས་ཡར་རུས་སྦལ་ནུར་འགྲོས་ཀྱི་རྣམ་པས་སྤྱི་བོའི་བར་ཆེར་འབར་བས། རང་གི་སྤྱི་བོར་ངོ་བོ་བདེ་བའི་ཡེ་ཤེས་ལ་རྣམ་པ་ཀུན་རྫོབ་བྱང་སེམས་རྒྱུའི་ས་བོན་
ཟླ་བ་ཧཾ་ཡིག་གི་རྣམ་པ་མགོ་ཐུར་བསྟན་དུ་གནས་པ་ལ། ལམ་རྒྱུ་དང་གཞི་འཛིན་གྱི་ཐིག་ལེ་བརྒྱད་དངུལ་ཆུའི་ཐིགས་པ་ལྟར་དཀར་ཧྲམ་མེ་མར་ཟག་ལ་ཁད་དུ་ཡོད་
པ་དེ། སྲོག་རླུང་མེའི་རྒྱུ་བས་རིམ་པར་རུ་སྦལ་ནུར་འགྲོས་ཀྱི་ཚུལ་དུ་མེ་ལྕེ་སྤྱི་བོར་ཉུག་ཉུག་འབར་བས་ཧཾ་ཡིག་བཞུས་ཏེ་སྤྱི་བོའི་རྩ་འདབ་ཁེངས། དེར་གཞི་
འཛིན་གྱི་ཐིག་ལེ་བཞི་སྡོད་ཅིང་ལམ་རྒྱུའི་ཐིག་ལེ་བཞི་ཞམ་ཆུ་ལྟར་མར་བབ་པས་མགྲིན་པའི་རྩ་འཁོར་གང་། མེ་ལྕེ་ཡང་མགྲིན་པར་འབྲོས་འདེད་ཀྱི་ཚུལ་དུ་
འཁྱིལ་བས། ལུས་སེམས་ལ་བདེ་བ་ལྷང་གི་འབྱུང་བ་ནི་དགའ་བ་བཞི་ལས་དང་པོ་དགའ་བའི་ཡེ་ཤེས། དབང་བཞི་དང་སྦྱར་ན་བུམ་དབང་། ལྟ་བ་ནི་
བུམ་དབང་གི་ལྟ་བ་གསལ་སྟོང་ཟུང་འཇུག །དེའི་ཚེ་ན་གཟུང་རྟོག་རགས་པ་དང་འདོད་ཆགས་ཀྱི་རྟོག་པ་བཞི་བཅུ་འགག །ས་ནི་ཉན་རང་གྲུབ་མཐའ་

༄༅། །སྙེགས། འབྲས་བུ་སྤྲུལ་པའི་སྐུ་ཐོབ་པའོ།། དེར་ཐིག་ལེ་གཅིག་གཞི་འཛིན་དུ་སྡོད་ཅིང་གསུམ་མར་སྙིང་གར་བབ་པས་རྩ་འཁོར་གང་། 
མེ་ཡང་མར་བབ་ནས་སྙིང་གར་སླིབས་པ་དང་། གོང་ལས་བདེ་ཉམས་སུམ་འགྱུར་དུ་འཕེལ། ཡེ་ཤེས་ནི་མཆོག་ཏུ་དགའ་བ། གསང་དབང་ཐོབ། དེའི་
ལྟ་བ་བདེ་སྟོང་ཟུང་འཇུག །གཞན་སྣང་གི་རྟོག་པ་དང་ཞེ་སྡང་གི་རྟོག་བ་སོ་གསུམ་འགག་ཤེས་པའི་རང་གདང་གསལ་བར་འཆར་བ་ནི་སྣང་བའི་ཉམས་ཞེས་
སྐད་ཅིག་དང་པོའོ།། ས་ནི་བྱང་སེམས་སའི་གྲུབ་མཐའ་སྙེགས། འབྲས་བུ་ལོངས་སྤྱོད་རྫོགས་པའི་སྐུ་ཐོབ་པའོ། །དེར་ཐིག་ལེ་གཅིག་སྡོད་ཅིང་གཉིས་
མར་ལྟེ་བར་བབ་པས་རྩ་འཁོར་གང་། མེ་ཡང་མར་བབ་ལྟེ་བར་སླེབས། གོང་ལས་ཆེར་ལུས་ཀུན་བདེ་བས་ཁྱབ། ཡེ་ཤེས་ནི་ལྷན་སྐྱེས་དགའ་བ། །
ཤེས་རབ་ཡེ་ཤེས་ཀྱི་དབང་ཐོབ། གསུམ་པའི་ལྟ་བ་གཟུང་འཛིན་རྣམ་པར་དག་པའི་སྟོང་གཟུག་ནམ་མཁའ་གཡའ་དག་པ་ལྟ་བུ། ཕྱག་རྒྱ་འཛིན་པའི་

ཤེས་པ་དང་། གཏི་མུག་ལས་གྱུར་པའི་རྟོག་པ་བདུན་འགག །ཡེ་ཤེས་གསལ་སྟོང་བདེ་བ་ཆེན་པོ་གོང་དུ་འཕེལ་བ་ནི་མཆེད་པའི་ཡེ་ཤེས་ཏེ་སྐད་ཅིག་གཉིས་
པའོ།། ས་ནི་གསང་སྔགས་ཀྱི་གྲུབ་མཐའ་སྙེགས། འབྲས་བུ་ཆོས་ཀྱི་སྐུ་ཐོབ་པའོ།། དེ་ལས་ཀྱང་ཐིག་ལེ་གཅིག་སྡོད་ཅིང་གཅིག་གསང་གནས་སུ་
བབ་བས་རྩ་འཁོར་གང་། མེ་ལྕེ་ཡང་མར་གསང་བར་བབ་པས་བདེ་བ་རྟོག་བརྗོད་ལས་འདས་པ་འཆར། ཡེ་ཤེས་ནི་ཁྱད་དགའ་འམ། ཡིད་དཔྱོད་ལས་
འདས་པ་དགའ་བྲལ་གྱི་ཡེ་ཤེས། ཚིག་དབང་ཐོབ། བཞི་བའི་ལྟ་བ་བདེ་སྟོང་ལྷན་སྐྱེས་རྟོགས་པ་སྐྱེ། ཡིད་བྱེད་མཚན་འཛིན་གྱི་རྟོག་པ་དང་རང་བཞིན་བརྒྱད་
ཅུའི་རྟོག་པ་ཡུད་ཙམ་འགག །ཀ་དག་སྤྲོས་པའི་མཐའ་ཐམས་ཅད་ལས་འདས་པའི་ཆོས་སྐུ་བདེ་བ་ཆེན་པོར་འཆར་བ་ནི་ཉེར་ཐོབ་པའི་ཡེ་ཤེས་ཏེ་སྐད་ཅིག་
གསུམ་པའོ།། དེ་ཡང་རྣལ་འབྱོར་ཉམས་མྱོང་ཅན་མ་གཏོགས། རང་བྱུང་ཡེ་ཤེས་ལ་གོམས་འདྲིས་ཆུང་བ་རྣམས་ནི་བདེ་བ་ཆེན་པོའི་ངོ་བོས་ཤེས་པ་མྱོས་ཏེ་

༄༅། །ངོས་མི་ཟིན་པར་རང་ཁ་མར་འཆོར་ཉེན་ཆེའོ།། ངོས་ཟིན་ན་ཆོས་སྐུ་རྗེན་པའི་རང་ཞལ་མཐོང་བ་སྟེ། གྲུབ་མཐའ་རིག་པ་འཛིན་པའི་ས་ལ་
སྙེགས། འབྲས་བུ་སྐུ་བཞི་མཐར་ཕྱིན་ངོ་བོ་ཉིད་སྐུ་འམ་རྡོ་རྗེ་འཆང་གི་གོ་འཕང་སྐད་ཅིག་ཉིད་ལ་འགྲུབ་པ་ནི་ཐེ་ཚོམ་མེད་པའོ། །དེ་སྐད་དུ་འང་དཔལ་བརྟག་
པ་གཉིས་པ་ལས། །བཅོ་ལྔ་ཆ་ཡི་བདག་ཉིད་ཀྱི། །ཟླ་བ་བྱང་ཆུབ་སེམས་སུ་འགྱུར། །བདེ་བ་ཆེན་པོ་ཨཱ་ལིའི་གཟུགས། །རྣལ་འབྱོར་མ་རྣམས་དེའི་ཆ། ཞེས་
སོ། །དེ་ཡང་སྔགས་ཀྱི་རྒྱུད་སྡེ་ཆེན་པོ་རྣམས་ཀྱི་དགོངས་པ་བཞིན་ཞིབ་ཏུ་སྤྲོས་ན་མཐའ་ཡས་ཀྱང་འདིར་དེ་ཙམ་མོ།། དེ་དག་ནི་ཡས་དབབ་ཀྱི་དགའ་བ་བཞི་སྟེ་
འོག་སྒོ་ཐབས་ལྡན་ནོ།། ཆོས་ཐུན་བཅུ་དྲུག་པའོ།། ༈ །།ས་བཅད་གསུམ་པ་བསྐྱིལ་པ་ལ་མཁས་པ་རྫིང་གི་ཐེམ་བུ་བཀག་པ་ལྟ་བུ་ནི། དམིགས་བཅས་
དང་དམིགས་མེད་གཉིས་ལས། །དད་པོ་རང་གི་གསང་བའི་ནོར་བུའི་རྩེ་མོར་ཕཊཿ ལྗང་སེར་མགོ་གྱེན་བསྟན། རྩ་བར་ཧཱུཾ་མཐིང་ནག་གཉིས་གསལ་བཏབ་

ལ་ཐིག་ལེ་ཟག་མེད་དུ་རྒྱས་བཏབ་པར་བསྒོམ། ལུས་ཀྱི་ཕྱི་ནང་བ་སྤུའི་རྩེ་མོ་ཚུན་ཆོད་ཐིག་ལེས་མེར་མེར་དུ་ཁེངས་ནས་ཟིལ་པ་ཕྲོམ་མེ་ཡོད་པར་བསྒོམ། གཉིས་
པ་བདེ་བདེ་ཀའི་ངང་དུ་མ་ཤོར་ཙམ་དུ་སེམས་ཀྱི་ངོ་བོ་རིག་རིག་རྗེན་རྗེན་ཇི་གནས་སུ་བཞག་སྟེ། གཞུང་ལས། བདེ་ཀློང་བདེ་བ་ཆེན་པོའི་ཁམས་བསྐྱེད་དུསཿ ལས་
རླུང་ཡེ་ཤེས་དབུ་མར་ཚུད་པ་དེཿ ལས་རྣམས་དག་པ་ཡེ་ཤེས་གཉིས་མེད་ཀྱིཿ རོལ་པ་ཆེན་པོ་དུས་ཀྱི་སར་རེག་གོཿ ཞེས་དང་། ལས་ཀྱི་རླུང་དང་ཡེ་ཤེས་རླུང་
འདྲེས་པརཿ གནས་ཤིང་འཁོར་འདས་རྩ་བ་དེས་བསྐྱེད་ཕྱིརཿ སྐད་ཅིག་ཡེངས་མེད་ལྟ་སྒོམ་ལམ་དུ་ཁྱེརཿ རྩོལ་མེད་འབྲས་བུའི་རངས་ཟིན་པར་བྱཿ ཞེས་
གསུངས་པ་ལྟར་རོ། །འདིའི་སྐབས་སུ་ལས་རླུང་ཐམས་ཅད་ཡེ་ཤེས་ཀྱི་རླུང་དུ་གྱུར་ཏེ་དབུ་མར་འབབ་པས་ངེས་གསང་མཆོག་གི་རྣལ་འབྱོར་དུས་དེ་ཉིད་དུ་ཐོབ་པའི་
ལམ་མཐར་ཐུག་པ་ཡིན་ནོ། །དེ་ཡང་ཡོན་ཏན་ནི། དེ་ལྟར་འབབ་བསྐྱིལ་གྱི་རྩལ་འབྱོངས་ནས་ལུས་ཀྱི་སྟོབས་རྒྱས་པ་དང་། མཚན་གྱིས་མི་ཆོད་པ་དང་། །

༄༅། །སྲིན་བུ་སོགས་ཀྱི་སོས་བཏབ་ཀྱང་བདེ་བའི་རྣམ་པར་ཤར་བ་དང་། རྐྱེན་གང་གིས་ཀྱང་གནོད་མི་ནུས་པ་སོགས་ཡོན་ཏན་དཔག་ཏུ་མེད་དོ། །
ཞེས་རྩ་རླུང་རྡོ་རྗེའི་དྲྭ་མིག་ལས་གསུངས་སོ།། ཆོས་ཐུན་བཅུ་བདུན་པའོ།། ༈ །།ས་བཅད་བཞི་པ་བཟློག་པ་ལ་མཁས་པ་ཁྲོན་ཆུ་གྱེན་ལ་དྲངས་བ་ལྟ་བུ་ལའང་། །
དམིགས་པ། འཁྲུལ་འཁོར། ངོ་སྦོད་གསུམ་པ་ལས། དང་པོ་ནི། གོང་ལྟར་ལུགས་འབྱུང་གི་དགའ་བཞི་ཉམས་སུ་བླངས་མཐར་རླུང་སྦྱོར་གྱི་ཁམས་
འཛག་མེད་དུ་བཟུང་བས། དེ་ཉིད་རྡོ་རྗེའི་བུ་ག་ལ་གནས་པའི་ཕཊཿ ལྗང་སེར་ལས་འོད་ཟེར་འཕྲོས་ཏེ། རྡོ་རྗེ་བུམ་པའི་ཧཱུཾ་མཐིང་མགོ་གྱེན་བསྟན་ལ་ཕོག་མ་
ཐག །དཔེར་ན་ལྕགས་བསྲེག་ལ་ཆུ་ཕོག་པ་བཞིན་ཚེག་སྒྲ་དྲག་པོ་དང་བཅས་འོག་རླུང་གིས་ཡར་ཕུལ་ཏེ་ཐིག་ལེ་རྣམས་གསང་གནས་ནས་ལྟེ་བར་བཟློག །རྩ་འཁོར་
གང་། ལུས་སེམས་ལ་བདེ་བ་ལྷང་གིས་འབྱུང་བ་ནི་དགའ་བའི་ཡེ་ཤེས་བུམ་དབང་ཐོབ། སྦྱང་བྱ་ལུས་ཀྱི་དྲི་མ་དག །ལམ་བསྐྱེད་པའི་རིམ་པ་དང་། །

འབྲས་བུ་སྤྲུལ་བའི་སྐུ་འགྲུབ་པའོ།། ལྷག་མ་ལྟ་གྲུབ་རྣམས་ནི་ཡས་འབབ་ཀྱི་སྐབས་བཞིན་སྤྲོས་བར་བྱ་བ་ལས་འདིར་མ་སྨྲོས་སོ། །དེ་ནས་སླར་ཡང་སོག་སྦུབས་
ནས་ཆུ་དྲངས་པའམ། ཁྲོན་ཆུ་གྱེན་ལ་འདྲེན་པ་ལྟར་སྙིང་གར་ཟློག །གོང་ལས་ཆེར་བདེ་བས་ཁྱབ་པ་ནི་མཆོག་དགའི་ཡེ་ཤེས་གསང་དབང་ཐོབ། ངག་
སྒྲིབ་སྦྱངས། ལམ་རྫོགས་རིམ་ལ་དབང་། ལོངས་སྐུའི་ས་ཐོབ། འདི་ནས་བཟུང་སྣང་མཆེད་ཐོབ་གསུམ་ཡང་སྔར་བཞིན་ནོ། །དེ་ནས་ཀྱང་མགྲིན་པར་
ཟློག །བདེ་སྟོང་ཆེས་འབར་བ་ནི་ལྷན་སྐྱེས་དགའ་བ། གསུམ་པའི་དབང་ཐོབ། ཡིད་སྒྲིབ་དག །རྩ་རླུང་བསྒོམ་པ་ལ་དབང་། །ཆོས་སྐུའི་ས་བོན་
བཞག །སླར་ཡང་སྤྱི་བོར་སོན་བས་བདེ་སྟོང་སྨྲ་བརྗོད་ལས་འདས་པ་ཐོབ་པ་ནི་དགའ་བྲལ་གྱི་ཡེ་ཤེས། དབང་བཞི་པ་ཐོབ། སྒོ་གསུམ་ཆ་མཉམ་གྱི་དྲི་
མ་དག །ལམ་ཁྲེགས་ཆོད་སྒོམ་པ་ལ་དབང་། དག་འབྲས་ངོ་བོ་ཉིད་སྐུའི་ས་བོན་རྒྱུད་ལ་བཞག་པའོ།། དེ་རྣམས་ཀྱང་བཟློག་ཁྱབ་བསྲེ་བའི་སྦྱོར་བས་ལུགས་

༄༅། །ལྡོག་གི་དགའ་བཞིའི་ཡེ་ཤེས་ཉམས་སུ་མྱོང་བས་མཚོན། དབེས་དོན་གྱི་ལྷན་ཅིག་སྐྱེས་པའི་ཡེ་ཤེས་ཀྱི་རོ་མཉམ་པ་ལ་ཡང་དག་པར་སྦྱོར་བས་རྩ་
ཁམས་ཀྱི་དཔའ་བོ་མཁའ་འགྲོ་ཐམས་ཅད་གསང་བའི་བསྲེག་བླུགས་ཀྱིས་མཉེས་པར་བསམ་མོ། ཉེར་བསྡུའི་ཚེ་ན་ཐིག་ལེ་རྣམས་རིམ་པར་ཧཾ་ཡིག་ལ་ཐིམ། ཧྃ་ཡིག་
ཀྱང་ཟླ་ཚེས་ལ། དེ་ཡང་ཐིག་ལེ་ལས། དེ་ཉིད་ནཱ་དའི་རྣམ་པར་ཇི་ཕྲར་སོང་ནས་མི་དམིགས་པའི་ངང་ལ་མཉམ་པར་བཞག་གོ། །།དེ་ལྟར་ཀུན་རྫོབ་ཀྱི་ཐིག་
ལེ་ལས་སུ་རུང་ནས། དོན་དམ་གྱི་ཐིག་ལེ་འོད་གསལ་བདེ་བ་ཆེན་པོའི་ཡེ་ཤེས་གཏན་ལ་ཕེབས་པའི་དགོས་པ་ཡོད་དོ།། ཟུང་འཇུག་སྒྲུབ་པ་ལས། མས་བརྟན་
དགའ་བཞིའི་དཀར་དམར་བྱང་སེམས་ཆཿ འཁོར་ལོར་ཁྱབ་པར་དྲངས་ཤིང་བཀྲམ་པ་ཡིསཿ རྩ་མདུད་ཞིག་ནས་དངས་མ་སྐུ་བཞིར་འགྲུབཿ ཅེས་སོ།། དེ་དག་
ནི་མས་བརྟན་གྱི་དགའ་བ་བཞི་སྟེང་སྒོ་རྣམ་གྲོལ་ཐབས་ཀྱི་ལམ་ཞེས་བྱའོ།། ཆོས་ཐུན་བཅོ་བརྒྱད་པའོ།། ༈ །།ནང་ཚན་གཉིས་པ་ཐིམ་པ་ལུགས་ལྡོག་གི་དགའ་བ་

བཞིའི་རྩལ་འདོན་དུ་འདྲེན་བཀྲམ་བསྐྱིལ་བ་གསུམ་གྱི་འཁྲུལ་འཁོར་ལའང་དགོས་ཆེད་དང་འཁྲུལ་འཁོར་རོ། །དང་པོ་ནི། ཐལ་འགྱུར་ལས། །གཏེམ་པས་འགག་ལ་
བརྩིར་བས་འཆིངས། །གནས་ལ་དེ་བཞིན་བཅུས་པས་གསལ། །གཅུན་པས་སྒ་བ་དྲང་བར་ཤེས། །ཕུར་ལ་བརྟོད་ལ་དྲག་ལ་གཟིར། །དེ་ལྟར་ཙ་ཡི་གནད་
ཀྱིས་ཀྱང་། །སངས་རྒྱས་གནས་ནི་མཚོན་པའོ།། ཞེས་གསུངས་སོ།། གཉིས་པ་འཁྲུལ་འཁོར་ནི། ཟུང་འཇུག་སྔོན་འགྲོ་རྩ་རླུང་རབ་གསལ་ལས། །
འགུགས་པར་བྱེད་པ་གླང་ཆེན་ཧཱུཾ་རིང་གིས། །བདེ་སྐྱོང་འཁོར་ལོའི་རླུང་རིག་རག་བྱའི་ཁམས། །རྒྱུ་རྐྱེན་ལྷན་སྐྱེས་ཏིང་འཛིན་མངོན་དུ་བྱ། །གྱེན་དུ་འཕངས་པ་
སྟག་མོའི་སྐྱུགས་སྟངས་ཀྱིས། །སྤྲུལ་འཁོར་ཐབས་ཤེས་དབྱེར་མེད་བདེ་བ་ཆེ། །སྣང་སྟོང་རང་གྲོལ་རྟོགས་པའི་རྒྱ་བསྐྱེད་དོ།། གཉིས་མེད་འགྲེམས་པ་ཝ་མོའི་
སྣོམ་ཚུལ་གྱིས། །ཆོས་དབྱིངས་ཞིང་ནས་ཡེ་ཤེས་མདངས་བསྐྱེད་དེ། །བདེ་སྟོང་ལྷན་ཅིག་སྐྱེས་པའི་བཅུད་ལ་རོལ། །མས་བརྟན་དགའ་བཞིའི་ཉི་ཟླ་

༄༅། །གཉིས་མེད་མདངས། །རིམ་པར་འཁོར་ལོ་བཞི་ལ་ཡོངས་ཁྱབ་མཐུས། །གཉིས་མེད་ཡེ་ཤེས་རབ་འབར་མངོན་དུ་བྱ། ཞེས་འཁྲུལ་
འཁོར་གསུམ་དང་འཁོར་ལོ་གསུམ་ལས་འདིར་མ་གསུངས་ཀྱང་། ཟུང་འཇུག་གི་སྒྲུབ་པར། འཕྱང་ཐག་འཕེན་འདྲ་གཅན་གཟན་སྐྱུགས་སྟེངས་ཀྱིས། །དཀྱིལ་
འཁོར་ལྷ་ཚོགས་དགྱེས་ནས་བདེ་ཆེན་དུ། །གཉིས་མེད་ངོ་བོ་ཉིད་ཀྱི་སྐུར་བསྟིམ་མོ། ཞེས་གསུངས་པ་དང་། རྗེ་གོང་མའི་ཕྱག་བཞེས་ལྟར་གོ་སླ་བར་སྟོན་པ་ལ། 
ཐོག་མར་སྤྲུལ་སྐུ་སྙིང་ཐིག་ལས། །དེ་ནས་དངོས་བཞིའི་རིམ་པ་ནི། ཉྭ་བཞི་བསྒྲེངས་ཤིང་རྐང་གཉིས་དྲང་པོར་བརྐྱངཿ རྡོ་རྗེ་ཁུ་ཚུར་པུས་རྒྱབ་བསྒྲེངཿ ལག་བསྣོལ་
རྐང་པ་འཕུར་བྱུག་གསུམ་བྱས་ལཿ འབེབས་ཆུང་གཉིས་དང་བརྐྱང་འབེབས་བརྒྱབཿ ཞེས་དང་། གཏུམ་མོ་རྩལ་སྦྱང་ལས། །བུམ་ཆེན་ལྡིར་ལ་བརྐྱང་འབེབས་
གཅིག་བརྒྱབ་ལ། ཉྭ་བཞི་བསྒྲེངས་ནས་རྐང་གཉིས་དྲང་པོར་བརྐྱང། །རྡོ་རྗེ་ཁུ་ཚུར་གཉིས་ནི་བརླ་རྒྱབ་རྐང་མགོར་བསྐོར། གསུམ་གསུམ་བྱུགས་ཤིང་ལག་

གཉིས་གཡས་གཡོན་བསྒྲེང་། །འབེབས་ཆུང་གཉིས་དང་བརྐྱངས་ལ་རྡོ་རྗེ་ཁུ་ཚུར་མཉམ་བཞག་བྱ། ཞེས་པས། དང་པོ་འབེབས་པའི་འཁྲུལ་འཁོར་རྐྱང་འབེབས་
ནི། སྟན་གྱི་སྟེང་དུ་རྡོ་རྗེ་ཁུ་ཚུར་པུས་སྟེང་དུ་བཞག་སྟེ་རླུང་འཛིན་ཏེ་དེ་ནས་འཕག་ཆུང་གཅིག་དང་བཅས་རྐང་པ་གཉིས་ཤེད་ཀྱི་བརྐྱངས་ལ་ལག་གཉིས་བསྣོལ་ཏེ་བརླ་
ནས་རྐང་པའི་སོར་མོའི་རྩེ་ཡན་ཆད་བྱུགས་ནས་ལག་གཉིས་དཔྱིའི་ཐད་ནས་སྟན་ལ་བརྡེག་པ་གསུམ་དང་། ཕྱིར་འབེབས་གཅིག་དང་འབེབས་གཉིས། བརྐྱང་
འབེབས་གཅིག་བྱས། རྡོར་ཚུར་པུས་སྟེང་བསྲངས་ནས་རླུང་དོར་རོ། །ཆོས་ཐུན་བཅུ་དགུ་པའོ།། ༈ །།དེ་ནས་ཁྱད་པར་དུ་འང་གླང་ཆེན་ཨུ་ནུའི་འཁྲུལ་
འཁོར་ནི། གླང་པོ་དཔེར་མཚན་ཏེ། དེས་བཟའ་བཏུང་མཆུའི་འོག་ནས་དྲངས་ཏེ་བཏུང་བ་བཞིན་དུ། སྤྲུལ་སྐུ་སྙིང་ཐིག་ལས། །གླང་ཆེན་ཨུ་ནི་གྲུ་གཉིས་
སར་ཕབ་ལཿ དཔྲལ་བ་སར་ཕབ་སོར་བསྣོལ་ལྟག་པར་འཁྱུདཿ ཞེས་སྟོང་རྡེབ་གསུམ་བྱས་ལཿ བར་འབེབས་གསུམ་བརྒྱབ་ཡང་དག་དོན་ལ་

༄༅། །བལྟཿ ཞེས་དངཿ རྩལ་སྦྱང་ལས། །གླང་ཆེན་ཨུ་ནི་བྱ་བ་ལ། ལག་གཉིས་ལྟག་འཁྱུད་གྲུ་མོ་སར་གཏད་ནས། །དཔྲལ་བར་
སར་ཕབ་སུ་ཞེས་ཡུན་རིང་སྟོང་འདྲེན་གསུམ། བར་འབེབས་གསུམ་བརྒྱབ་ཡང་དག་དོན་ལ་བལྟ། ཞེས་པས། འབེབས་པའི་འཁྲུལ་འཁོར་གླང་ཆེན་ཨུ་
མུ་ནི། ཁུ་ཚུར་པུས་སྟེང་བཞག་ལ་རླུང་འཛིན་ཞིང་། དེ་ནས་གྲུ་མོ་གཉིས་དང་པུས་མོ་གཉིས་སར་ཕབ། དཔྲལ་བ་ཡང་སར་ཕབ། སོར་མོ་ལྟག་པར་བསྣོལ་ 
ནས་འཁྱུད་དེ། ཨུ་ཞེས་རིང་བ་རེ་དང་སྟོང་འདྲེན་རེ་བཅས་ལན་གསུམ་བྱས་མཐར་བར་འབེབས་གསུམ་བརྒྱབ་ལ་སྐྱིལ་ཀྲུང་གི་པུས་མགོར་ལག་གཉིས་
གཏོད་དེ་རླུང་དོར་བར་བྱའོ། །ཆོས་ཐུན་ཉི་ཤུ་པའོ།། ༈ །།དེ་ནས་བཟློག་པའི་འཁྲུལ་འཁོར་སྟག་མོའི་སྐྱུགས་སྟངས་ནི། དེ་ཉིད་དཔེར་མཚོན་ཏེ། དེས་ཟས་
ལ་སྲེད་པས་ཟོས་པ་ལྟར་སྐྱུགས་པ་བཞིན་དུ། སྙིང་ཐིག་ལས། །ཁྱབ་གདལ་དང་ལས་སྟག་སྐྱུགས་ནི༔ ཁུ་ཚུར་པུས་རྒྱབ་བརྐྱང་ཞིང་ཐེ་སེ་འཕགཿ ལུས་

བསྒྱུར་ལག་གཉིས་གུང་མཛུབ་ཀྱིསཿ རྐང་པའི་སྲིན་འཇུས་ཧ་འབོད་ལོག་འདྲེན་གསུམཿ བར་འབེབས་གསུམ་བརྒྱབ་རླུང་རོ་ཕྲག་གཡོན་འཕངསཿ ཞེས་
པས། རྡོ་རྗེ་ཁུ་ཚུར་པུས་སྟེང་བཞག་ནས་རླུང་འཛིན་ལ། དེ་ནས་ཁུ་ཚུར་པུས་སྟེང་བཞག་བཞིན་དུ་འཕག་ཆུང་བཅས་ཤེད་ཀྱིས་ལངས་ལ་རྐང་གཉིས་དྲང་པོར་
གཤིབས། ལག་གཉིས་གདེངས་ཚུལ་དང་བཅས་པའི་གུང་མོས་སྲིན་ལག་ནས་འཇུས་ལ། ཧཱ་ཧཀ་ཅེས་ཁོག་འདྲེན་གསུམ་དང་བར་འབེབས་གསུམ་བྱས་ལ་རྡོ་
རྗེ་ཁུ་ཚུར་པུས་མོར་གཏད་ནས་ལུས་གཡོན་དུ་བཅུས་ནས་རླུང་རོ་དེ་ཕྱོགས་སུ་དབྱུང་ངོ་། གཞན་ཡང་བཟློག་པའི་འཁྲུལ་འཁོར་གྱི་སྐབས་སུ་སྦྱོར་བ་ཡན་ལག་
དྲུག་ནི། སྒལ་ཚིགས་མདའ་ལྟར་བསྲུང་། མགྲིན་པ་ལྕགས་ཀྱུ་ལྟར་བཀུག །ཉི་ཟླ་གྱེན་དུ་བཟློག །དར་དམར་དགོད་དུ་ཕྱར། སྦྲུལ་ཚང་བྲག་ལ་
བཅར། གླིང་བཞི་མཐའ་ནས་སྡུད་པ་སོགས་ཁོང་འདྲེན་སྐབས་སུ་བྱའོ། ཆོས་ཐུན་ཉེར་གཅིག་པའོ།། ༈ །།དེ་ནས་གཉིས་མེད་འགྲེམས་པ་ཝ་མོའི་

༄༅། །སྣོམ་ཚུལ་ནི། དེ་ཉིད་དཔེར་མཚོན་ཏེ། ཝ་ཡིས་རི་རླུང་གང་དུ་བཟའ་བ་ཡོད་པ་རྗི་ཡིས་ཚོར་ཏེ་ལོན་པ་དང་དྲི་ཡིས་ཚིམ་པ་བཞིན་དུ། །
སྙིང་ཐིག་ལས། །ཝ་མོའི་སྣོམ་ཚུལ་རྐང་གཉིས་པུས་སྐྱིལ་བཅའཿ ལག་གཉིས་གུང་འཛིན་ལྟག་པར་འཁྱུདཿ གྲུ་མོ་སར་ཕབ་ཕྱི་འཛིན་གསུམ་བྱས་ལཿ 
བར་འབེབས་གསུམ་བརྒྱབ་ཡང་དག་དོན་ལ་བལྟཿ ཞེས་དང་། རྩལ་སྦྱང་ལས། །ཝ་མོ་སྒོམ་ཚུལ་རྐང་གཉིས་བསྣོལ། །ལག་གཉིས་བསྣོལ་ཞིང་གུང་
འཛིན་ལྟག་པར་འཁྱུད། །རྐང་གཡོན་ངོས་ལ་སུག་བརྒྱབ་ལྟག་བསྣོལ་སྤྲད། །གྲུ་མོ་སར་བཞག་དཔྲལ་བ་གྱེན་ལ་བལྟ། །གཡས་གཡོན་མདུན་དུ་རླུང་རོ་
ལན་གསུམ་འབུད། བར་འབེབས་གསུམ་བརྒྱབ་ཡང་དག་དོན་ལ་བལྟ། ཞེས་གསུངས་པའི་ཚུལ་ནི། རྐང་བ་གཡོན་པ་འོག་ཏུ་བྱས་པའི་བུས་སྐྱིལ་
བཅས་ལ། རླུང་འཛིན་འཕག་ཆུང་བཅས་ལག་གཉིས་གུང་མོ་སྦྲེལ་བའི་ལྟག་པར་འཁྱུད་ལ་གྲུ་མོ་སར་ཕབ། པུས་མོ་སར་ཕབ་ནས་དཔྲལ་བ་གྱེན་དུ་

བསྟན་ལ་རླུང་སྣ་ནས་བསུས་པའི་ཕྱི་འཛིན་རིང་བ་གསུམ་བྱས་ལ། དེ་ནས་འབེབས་གསུམ་བརྒྱབ་ལ་རླུང་དོར་བར་བྱའོ།། ཆོས་ཐུན་ཉེར་གཉིས་པའོ།། ༈ །།
དེ་ནས་བསྐྱིལ་བ་དང་བཀྲམ་པའི་འཁྲུལ་འཁོར་ནི། སྙིང་ཐིག་ལས། དེ་ནས་གཡང་མོའི་སྦྲུགས་ནི་བུམ་འབིར་ལཿ ཡན་བཞི་སར་བརྐྱང་མགོ་བསྒྲིལ་གྱེན་
འགུགས་བྱཿ རྐང་རྟང་འཕོངས་ནི་རེས་མོས་བརྡུང་༔ ལག་གཉིས་ཕྲག་བརྒྱབ་རེས་མོས་བྱེདཿ ལུས་སྤྲུགས་བྱ་ལ་འབེབས་གསུམ་བརྒྱབཿ དེ་ནས་
གཉུག་མའི་དོན་ལ་དར་གཅིག་བཞག༔ ཅེས་དང་། རྩལ་སྦྱང་ལས། །གཡང་མོ་ལུས་སྦྲུགས་བྱ་བ་ནི། ཡན་བཞི་སར་བརྒྱངས་གཡས་གཡོན་མགོ་སྒྲིལ་
གསུམ་གསུམ་བྱ། གྱེན་འགུག་གསུམ་བྱ་རྐང་རྟིང་འཕོངས་གསུམ་བརྡུང་། །ལག་གཉིས་ཕྲག་བརྒྱབ་ལུས་སྤྲུགས་གསུམ་བྱ་ལ། །འབེབས་ཆུང་
གསུམ་བརྒྱབ་གཉུག་མའི་ངང་དེར་བཞག །ཞེས་གསུངས་པས་རླུང་བཟུང་ལ་ལངས་ཏེ་ཡན་ལག་བཞི་སར་བཙུགས་ཏེ་མགོ་བོ་གཡས་སུ་ལན་གསུམ་བསྒྲིལ། 

༄༅། །མདུན་རྒྱབ་ཏུ་གསུམ་གསུམ་བཀུག །རྐང་རྟིང་གཡས་པས་འཕོངས་ལན་གསུམ་བརྡུང་། གཡོན་པའང་ལན་གསུམ་བརྡུང་། ལག་གཡས་
ཕྲག་མགོར་ལན་གསུམ་བརྡུང་། གཡོན་པའང་ལན་གསུམ་བརྡུང་། དེ་ནས་ལུས་བྱིངས་ལན་གསུམ་སྤྲུགས་ནས་འབེབས་གསུམ་བརྒྱབ་ལ་རླུང་དོར་རོ། །ཆོས་ཐུན་
ཉེར་གསུམ་པའོ།། ༈ །།ནང་ཚན་གསུམ་པ་དེ་དག་གི་དོན་ངོ་སྤྲད་པ་ནི། གཞུང་ལས། བདེ་སྐྱོང་འཁོར་ལོ་ཉི་ཤུ་རྩ་བརྒྱད་དབུསཿ ཐུར་སེལ་རླུང་རྣམས་
བྱང་སེམས་སྐུར་སྨིན་ཏེཿ ཀརྨ་དྲག་རྩལ་ལས་ཀྱི་མཁའ་འགྲོར་སྣངཿ རླུང་གི་རླུང་ལ་རང་དབང་གནད་དུ་ཚུདཿ སྤྲུལ་པའི་ཞིང་ཁམས་དྲུག་ཅུ་རྩ་བཞིའ་དབུསཿ 
མཉམ་གནས་རླུང་རྣམས་སྤྲུལ་པའི་སྐུར་ཐིམ་སྟེཿ རཏྣ་དྲག་རྩལ་རིན་ཆེན་མཁའ་འགྲོར་གྲུབཿ ས་ཡི་རླུང་གི་རང་དབང་གནད་དུ་ཚུདཿ ཆོས་དབྱིངས་སུམ་ཅུ་རྩ་
གཉིས་དཀྱིལ་འཁོར་དབུསཿ སྲོག་འཛིན་རླུང་རྣམས་ཆོས་ཀྱི་སྐུར་ཐིམ་ནསཿ རྡོ་རྗེ་དྲག་རྩལ་རྡོ་རྗེ་མཁའ་འགྲོར་གྲུབཿ ཆུ་ཡི་རླུང་གི་རང་དབང་གནད་དུ་

ཚུདཿ ལོངས་སྤྱོད་རྫོག་སྐུར་ཞིང་ཁམས་བཅུ་དྲུག་དབུསཿ གྱེན་རྒྱུའི་རླུང་རྣམས་ལོངས་སྐུའི་ངོ་བོར་ཐིམཿ པདྨ་དྲག་རྩལ་པདྨ་མཁའ་འགྲོར་གྱུརཿ 
འབྱུང་བ་མེ་ཡི་རང་དབང་གནད་དུ་ཚུདཿ ངོ་བོ་ཉིད་ཀྱི་ཞིང་ཁམས་སུམ་བརྒྱའི་དབུསཿ ཁྱབ་བྱེད་རླུང་རྣམ་ངོ་བོའི་སྐུར་ཐིམ་སྟེཿ རིགས་འདུས་གཙོ་མཆོག་ཡབ་
ཡུམ་སྐུར་གྱུར་ཏེཿ འབྱུང་བ་ནམ་མཁའ་རང་དབང་གནད་དུ་ཚུདཿ ཅེས་གསུངས་པ་བཞིན་གྱི་རྩ་འཁོར་ལྔ་པའི་དབུས་སུ་ཐུར་སེལ་སོགས་རླུང་ལྔ་དང་གཞི་
འཛིན་ཐིག་ལེ་ལྔ་པོ་དྲག་པོ་རིགས་ལྔ་དང་ཡུམ་ལྔར་སྨིན་ཏེ་སྤྱི་བོར་སོན་པ་དང་། ཁྱབ་བྱེད་ཀྱི་རླུང་ངོ་བོ་ཉིད་ཀྱི་སྐུར་སྨིན་ནས་རྣམ་ཀུན་མཆོག་ལྡན་དོན་གྱི་ཧེ་རུ་ཀ་ཡི་
དམ་ཡབ་ཡུམ་གྱི་གོ་འཕང་མངོན་དུ་བྱེད་པའོ།། ཆོས་ཐུན་ཉེར་བཞི་པའོ།། ༈ །།དེ་ནས་ས་བཅད་ལྔ་པ་བཀྲམ་པ་ལ་མཁས་པ་སྦྱིན་ཤུགས་ཅན་ཡོ་ལང་
འགྱེད་པ་ལྟ་བུ་ནི། ཐིག་ལེ་དབབ་བསྐྱིལ་བཟློག་གསུམ་གྱི་བདེ་བ་ཆེན་པོའི་རྣལ་འབྱོར་བསྒྲུབ་ཏུ་ཟིན་ཀྱང་ལུས་ལ་མ་བཀྲམ་ན་ནང་དུ་འབྱུང་བས་ཇི་ལྟར་བཀྲམ་

༄༅། །ཚུལ་ནི། དམིགས་པ་འཁྲུལ་འཁོར་གཉིས་ལས། དང་པོ་བཀྲམ་པའི་མཆོག་ནི། རིག་པ་བཟོ་བཅོས་དགག་སྒྲུབ་གང་ཡང་མི་བྱ་
བར་གཏང་མེད་དུ་ཟང་ཐལ་ལེར་བཞག་པ་མཆོག་ཡིན་ཅིང་། མཐར་བུམ་པ་ཅན་གྱི་རྣལ་འབྱོར་དུ་བྱ་བ་སྟེ། འོག་སྒོ་བདེ་ཆེན་ལས། །དམིགས་པ་མ་ཡེངས་སྒོམ་
རྒྱུ་ཅི་ཡང་མེདཿ སྒོམ་མེད་ངང་ལ་འདུན་པ་སྤྱི་བོར་གཏདཿ དེ་མ་ཐག་ཏུ་བྱང་སེམས་གྱེན་ལ་ལོགཿ བསྐྱིལ་བཟློག་ཁྲེམ་པ་དུས་གཅིག་འབྱུང་བ་ཡིནཿ དེ་
རྗེས་བུམ་པ་ཅན་གྱི་རླུང་བཟུང་ནསཿ རིག་པ་ཀ་དག་ངང་ལ་ཡུན་རིང་བཞགཿ དེས་ནི་གེགས་མི་འབྱུང་ཞིང་ལུས་ལ་ཁྱབཿ ཅེས་གསུངས་སོ།། གཉིས་པ་
འཁྲུལ་འཁོར་ནི། སྙིང་ཐིག་ལྟར་ན་མིག་བཀབ་ཆོས་འཁོར་དང་། །རབ་འབར་ལྟར་ན་ཟུང་འཇུག་སྒྲུབ་པ་ལས། སེང་གེ་རྣམ་རོལ་འབྲས་ཞིང་ཆུ་བཞིན་
གྱིཿ ལུས་གནས་ཉེར་བཞིའི་ཡུལ་རྣམས་ཀུན་ཁྱབ་པརཿ བཀྲམ་ནས་བདེ་སྟོང་སྐུ་བཞིའི་སྐུར་བཞུགས་སོཿ ཞེས་དང་། ཟུང་འཇུག་སྔོན་འགྲོ་ལས། 

ཕཊཿཀྱིས་བསྲེབ་སེང་གེ་རྣམ་རོལ་གྱིསཿ ཡོངས་ལ་ཁྱབ་པར་བཀྲམ་པའི་ཡེ་ཤེས་ཀྱིཿ རང་གྲོལ་རྩལ་ཆེན་ཡེ་ཤེས་རབ་འབར་ཏེཿ ཞེས་པ་དང་། །
སྙིང་ཐིག་ལས། ལག་པ་ལྟག་འཁྱུད་མིག་བཀབ་ཆོས་འཁོར་བྱཿ དྲག་འབེབས་གསུམ་བརྒྱབ་གཡོ་མེད་ངང་ལ་བཞགཿ ཅེས་པས། རྩལ་སྦྱང་ལས། །བརྒྱད་
པ་མིག་བཀབ་ཆོས་འཁོར་བྱ་བ་ནི། མཐེ་བོང་ན་བར་གུང་མཛུབ་མིག་ལ་སྦྱར། སྲིན་ལག་སྣ་དང་མཐེའུ་ཆུང་ཁ་ཞབས་བསྡམ། མགོ་བསྐོར་གཡས་གཡོན་
གསུམ་གསུམ་མདུན་འགུགས་གསུམ་དྲག་འབེབས་གསུམ་བརྒྱབ་གཡོ་མེད་དང་ལ་བཞག་ཅེས་གསུངས་པས། སྐྱིལ་ཀྲུང་བཅས་ཏེ་ལག་པ་གཉིས་ཀྱི་
མཐེ་བོང་གིས་རྣ་བའི་བུ་ག །གུང་མོ་འཛུབ་མོ་གཉིས་མིག་ལ་སྦྱར། སྲིན་ལག་གིས་སྣ་དང་མཐེའུ་ཆུང་གིས་ཁ་ཞབས་བསྡམས་ལ། མགོ་བོ་གཡས་
སུ་ལན་གསུམ། གཡོན་ད་ལན་གསུམ་བསྐོར། མདུན་རྒྱབ་ཏུ་དགྱེ་གུག་ལན་གསུམ་བྱས་ལ། བར་འབེབས་གསུམ་བརྒྱབ། ཁུ་ཚུར་པུས་མོར་གཏད་

༄༅། །དེ་རླུང་རོ་འབུད་ཅིང་མཉམ་བཞག་གཡོ་མེད་ཀྱི་ངང་ལ་བཞག་གོ །ཆོས་ཐུན་ཉེར་ལྔ་བའོ།། ༈ །།དེ་ནས་འདྲེན་བཀྲམ་ཟུང་འཇུག་གི་
འཁྲུལ་འཁོར་སེང་གེ་ཁྱི་ཚུགས་ནི། དཔེར་ན་སེང་གེས་གངས་ལ་མི་འཇིགས་པའི་གདེངས་ནི་རྩལ་དང་། དེ་ཡང་ཁམས་གྱི་བཅུད་ལ་ཐུག་བཞིན། སྙིང་
ཐིག་ལས། །སེང་གེའི་འགྱིངས་ནི་ཁྱི་ཚུགས་བྱཿ ཕྱི་འཛིན་འདྲེན་སྐོར་གསུམ་གསུམ་བྱཿ རྡོ་རྗེ་ཐོག་འབེབས་ལན་གསུམ་བརྒྱབཿ ཅེས་དང་། 
གཏུམ་མོའི་རྩལ་སྦྱང་ལས། དྲུག་པ་སེང་གེ་འགྱིངས་ནི་ཁྱི་ཚུགས་བྱཿ རྐང་མགོ་སར་གཏང་རྐང་རྟིང་གྱེན་ལ་སྤྲདཿ ཉྭ་གཉིས་པ་ཀུག་ལ་པུས་མོ་ཕྱིར་ལ་བརྐྱངཿ 
ལག་གཉིས་ཁུ་ཚུར་པུས་མོའི་ཐད་དུ་མནནཿ གཡས་གཡོན་མདུན་བཅས་རླུང་རོ་གསུམ་འབུདཿ སྟོང་རྡེབ་གསུམ་བྱ་རྡོ་རྗེ་ཐོག་འབེབས་གསུམ་བརྒྱབ་བོཿ 
ཞེས་གསུངས་པས། དེ་ཉིད་ཀྱི་འཁྲུལ་འཁོར་ནི། ཁུ་ཚུར་པུས་མོར་གཏད་ནས་རླུང་འཛིན་ཅིང་། དེ་ནས་ཡར་ལངས་ཏེ་རྐང་པའི་སོར་མོ་སར་བསྒྲད། །

རྟིང་པ་སྤྲད། ཉ་གཉིས་བཀུག་ལ་པུས་མོ་ཕྱིར་བཀྱེད། ལག་གཉིས་རྡོ་རྗེ་ཁུ་ཚུར་པུས་མོའི་ནང་ལོག་ཏུ་བརྒྱངས་ལ། སྣ་ནས་བསུས་པའི་རླུང་ཕྱི་
འཛིན་རིང་བ་གཡས་སུ་གསུམ། གཡོན་དུ་གསུམ། དབུས་སུ་གསུམ་སྟེ་དགུ་སྤྲུགས་པར་བྱའོ། །མཐར་རླུང་འཛིན་བཞིན་པར་ལུས་སྤྲུགས་དང་
ལུས་སུམ་ཁུག་ཏུ་འོང་བའི་དྲག་འབེབས་ཐོག་འབེབས་གསུངས་ཀྱང་ཕྱག་ལེན་ལ་དྲག་འབེབས་བྱེད་པ་ཡིན། མཆན། གསུམ་བརྒྱབ་ལ་ཁུ་ཚུར་པུས་མོར་གཏད་ལ་རླུང་
དོར་རོ། །འདི་ནས་བཟུང་འཁྲུལ་འཁོར་རྣམས་ཀྱི་སྐབས་ཐམས་ཅད་དུ་ཡིད་ཀྱི་དམིག་པ་ཐིག་ལེ་ཐམས་ཅད་སྤྱི་བོར་དང་མེར་རེ་རེ་ཡོད་པ་དེ་ལུས་ཀྱི་རྩ་འདབ་
ཐམས་ཅད་ལ་བྲིམ་ཞིང་། ཤ་པགས། སོ་རུས། སེན་མོ། རུས་པ་སོགས་མདོར་ན་ལུས་ཀྱི་བ་སྤུ་ཉག་གཅིག་ཚུན་ཆད་ལ་ཐིག་ལེས་མ་ཁྱབ་
པ་མེད་པར་ཐམས་ཅད་ལ་ཁྲེམས་ཞིང་ཁོད་སྙོམས་པར་བསམ་ཏེ། དེ་ཡང་རང་རྒྱུད་པ་མ་ཡིན་པར་རྨི་ལམ་དང་སྒྱུ་མ་ལྟ་བུར་ཉམས་སུ་བླང་ངོ་། ཆོས་

༄༅། །ཐུན་ཉེར་དྲུག་པའོ།། ༈ །།དེ་ནས་རྐང་བརྐྱང་འཁྲུལ་འཁོར་ནི། སྙིང་ཐིག་ལས། །ལག་གཉིས་ཕྱིར་བརྐྱངས་ལ། །རྐང་གཉིས་
བརྐྱང་འགུགས་རེས་མོས་བྱ། ཞེས་དང་། རྩལ་སྦྱངས་ལས། བདུན་པ་ལག་གཉིས་གཡས་གཡོན་བརྐྱང་ནས་ཁུ་ཚུར་ས་ལ་གཏད། རྐང་པ་གཡས་
གཡོན་བརྐྱང་བསྐུམ་གསུམ་བྱ། ཅེས་པས། ལུས་ཚུགས་དང་ལྡན་པར་ཁུ་ཚུར་པུས་མོར་གཏད་ནས་རླུང་འཛིན་གང་བ་དང་། ལག་གཉིས་རྡོ་རྗེ་ཁུ་ཚུར་
དཔྱིའི་ཐང་ནས་གདན་གྱི་སྟེང་དུ་གཏད། རྐང་པ་གཡས་ལན་གསུམ་བརྐྱང་། གཡོན་ལན་གསུམ་བརྐྱང་བར་བྱ་ལ། མཐར་ལག་གཉིས་པུས་མོར་
གཏད་དེ་རླུང་རོ་དབྱུང་ངོ་། ཆོས་ཐུན་ཉེར་བདུན་པའོ།། ༈ །།དེ་ནས་དགྲམ་པའི་འཁྲུལ་འཁོར་ཁྱད་པར་བ་གཉིས་ལས། དང་པོ་གྱི་ལིང་སྒལ་
འབེབས་སམ། གྱི་ལིང་སིལ་སྤྲུག་གི་འཁྲུལ་འཁོར་ནི། སྙིང་ཐིག་ལས། རྦ་བཞི་རྐང་ལག་གྱེན་བརྐྱང་གསུམ་གསུམ་འཁྲབཿ བར་འབེབས་

གསུམ་བརྒྱབ་ཀ་དག་ངང་དུ་བཞགཿ ཅེས་དང་། རྩལ་སྦྱང་ལས། །དགུ་པ་ཉྭ་བཞི་གྱེན་བརྐྱང་སྒལ་འབེབས་གསུམ་གསུམ་འཁྲབ། །བར་
འབེབས་གསུམ་བརྒྱབ་ཀ་དག་ངང་ལ་བཞག །ཞེས་པས། སྒལ་འབེབས་ནི། ལག་གཉིས་པུས་མོར་གཏད་ལ་རླུང་བཟུང་སྟེ། དེ་ནས་འཕག་ཆུང་
གཅིག་དང་མཉམ་པོར་སྒལ་པ་སར་ཕབ་ལ་ཡན་ལག་གི་རྦ་བཞི་པོ་ཕྱོགས་གཅིག་ཏུ་བསྟུམས་ཏེ་གྲུ་གུ་ལྟར་བསྒྲིལ་ལ། སླར་གྱེན་དུ་ཤེད་ཀྱིས་ནམ་མཁར་
འཕངས་ལ་སྒལ་པས་འབེབས་སྒྲ་ཡོང་བ་གསུམ་གསུམ་དང་། མཐར་བར་འབེབས་གསུམ་བརྒྱབ། ཁུ་ཚུར་པུས་མོར་བཞག་ལ་རླུང་དོར་བར་བྱའོ། །
ཆོས་ཐུན་ཉེར་བརྒྱད་པའོ།། ༈ །།དེ་ནས་བཀྲམ་པའི་འཁྲུལ་འཁོར་ཁྱད་པར་བ་གཉིས་པ་ནི་གྱི་ལིང་གན་འགྲིལ་ཡིན་ཏེ། སྙིང་ཐིག་ལས། གྱི་
ལིང་འགྲིལ་ནི་གན་ལོག་ལ། ཧ་སྤྲུག་སྒང་འགྲིལ་གསུམ་བྱས་ལ། བར་འབེབས་གསུམ་བརྒྱབ་ཀ་དག་དང་ལ་བཞགཿ ཅེས་དང་། རྩལ་

༄༅། །སྦྱང་ལས། བཅུ་པ་གྱི་ལིང་ག་ན་འགྲིལ་ཉ་བཞི་བསྒྲིམ། །ཧ་འབོད་གན་འགྲིལ་གསུམ་བྱེད་གཡས་གཡན་ལོག །བར་འབེབས་
གསུམ་བརྒྱབ་ཀ་དག་ངང་ལ་བཞག །ཅེས་པས། རྡོ་རྗེ་ཁུ་ཚུར་པུས་མོར་བཞག་སྟེ་རླུང་འཛིན་ལ། དེ་ནས་གན་རྐྱལ་དུ་སྒལ་པ་སར་ཕབ། ཡན་
ལག་བཞིའི་ཉྭ་རྣམས་བསྒྲིམས་ལ་གྱེན་དུ་དྲང་པོར་བརྐྱང་སྟེ། ཧ྅་རིང་པོར་གཡས་ལ་ལོག །ཡང་ཧ྅་ཞེས་རིང་པོར་བརྗོད་པ་དང་མཉམ་དུ་ཡན་
ལག་བཞི་པོ་ཡང་གཡོན་དུ་ལོག་སྟེ། སླར་ཧ྅་ཞེས་གཡས་ལ་གཅིག་སྟེ་ཁྱོན་དུ་གསུམ་འགྲེ་བར་བྱས་ལ་མཐར་བར་འབེབས་གསུམ་བརྒྱབ་ཀ་དག་ངང་
ལ་བཞག་སྟེ་རླུང་དབྱུང་ངོ་། ཆོས་ཐུན་ཉེར་དགུ་པའོ།། ༈ །།དེ་ནས་བཀྲམ་པའི་འཁྲུལ་འཁོར་གོང་མ་རྣམས་ལས་ཀྱང་ཁྱད་པར་དུ་གྱུར་པ་སེང་ཆེན་རྣམ་རོལ་
གྱི་འཁྲུལ་འཁོར་ནི། སྙིང་ཐིག་ལས། སེང་ཆེན་རྣམ་རོལ་རྩལ་སྤྲུགས་བྱཿ འབེབས་བརྒྱབ་གཏད་མེད་རྒྱ་ཡན་ལྷུག་པར་བཞགཿ ཞེས་དང་། །

རྩལ་སྦྱང་ལས། བཅུ་གཅིག་སེང་ཆེན་རྣམ་རོལ་རྩལ་སྤྲུགས་ནི། །ལུས་ཀྱི་འདུག་ཚུགས་སེང་གེ་ཁྱི་ཚུགས་ལ། །ལག་གཉིས་ཁུ་ཚུར་ནུ་མའི་ཐད་དུ་བསྣོལ། 
གཡས་གཡོན་མདུན་དུ་རླུང་འབུད་ཁོག་སྟོད་བསིགས། །ཐོག་འབེབས་བརྒྱབ་ལ་གཏད་མེད་ངང་ལ་བཞག །ཅེས་པས། ལག་པ་གཉིས་པུས་མོར་
གཏད་ནས་རླུང་འཛིན་ལ། དེ་ནས་སྔར་སེང་གེ་ཁྱི་ཚུགས་ཀྱི་སྐབས་བཞིན་རྐང་མཐིལ་སྤྲད། ྅་བཀུག་ལ་ཁྱད་པར་བ་ལག་གཉིས་རྡོ་རྗེ་འཆང་གི་ཕྱག་རྒྱ་ནུ་
མའི་ཐད་དུ་བཅས་ལ། སྣོམ་ཚུལ་བཅས་གཡས་གཡོན་མདུན་དུ་འབུད་པ་གསུམ་དང་ལུས་སྤྲུག་བཅས་བྱས་ལ། གཏད་མེད་ཀྱི་ངང་ནས་སྐྱིལ་ཀླུང་འོང་
བའི་རྡོ་རྗེ་ཐོག་འབེབས་ སྙིང་ཐིག་ལྟར་དྲག་འབེབས་བྱུང་ཡང་འདིར་ཕྱི་མ་ལྟར་ཕྱག་རྒྱུན་ཡིན། མཆན། ཞེས་པ་གཅིག་རྒྱབ་ལ་རླུང་དོར་ཏེ་རྒྱ་ཡན་ལྷུག་པར་ཅོག་
བཞག་ཏུ་བྱའོ།། ཆོས་ཐུན་སུམ་ཅུ་པའོ།། ༈ །།དེ་ནས་ཡན་ལག་གི་འཁྲུལ་འཁོར་ནི། སྙིང་ཐིག་ལས། །དེ་ནས་རྡོ་རྗེ་སྐྱིལ་ཀྲུང་ལེགས་བཅས་ལཿ 

༄༅། །མགོ་འཕང་བསྒྲིལ་ཞིང་སྐེ་བསྐོར་བྱཿ རྡོ་རྗེ་ཁུ་ཚུར་ནུ་སྟེང་ལན་གསུམ་བརྡབཿ ལག་པ་པད་བསྐོར་གཡོ་མེད་དྲང་པོ་གཏཿ །རྐེད་
པ་གཡས་གཡོན་གསུམ་གསུམ་བསྐོརཿ འབེབས་ཆུང་གཞུང་ལས་འབེབས་ཆུང་གསུངས་ཀྱང་ཕྱག་རྒྱུན་ལ་བར་འབེབས་གསུམ་བྱེད། མཆན། གསུམ་བརྒྱབ་ལངས་ནས་འཕོངས་
རྟིང་རེ་མོས་བརྡུངཿ རྡོ་རྗེ་ཁུ་ཚུར་ནུ་སྟེང་ལན་གསུམ་བརྡབཿ །དེ་ནས་འབེབས་ཆེན་གཅིག་ངང་བར་འབེབས་གཉིསཿ །བསྡད་ནས་སྟོང་འདྲེན་ལན་གསུམ་བྱཿ 
ཞེས་དང་། རྩལ་སྦྱངས་ལས། བཅུ་གཉིས་རྡོ་རྗེ་སྐྱིལ་ཀྲུང་ལུས་ཚུགས་དྲང་པོར་འདུག །མགོ་བོ་གྱེན་འཕངས་མགོ་བསྒྲིལ་སྔར་བཞིན་བྱཿ རྡོ་རྗེ་ཁུ་ཚུར་ནུ་
སྟེང་ལན་གསུམ་བརྒྱབཿ ཅེས་དང་། ཡང་དེ་ཉིད་ལས། །བཅུ་གསུམ་པད་བསྒོར་གཡོ་མེད་དྲང་པོར་གཏདཿ །རྙེད་པ་གཡས་བསྐོར་གཡོན་བསྐོར་གསུམ་
གསུམ་བྱཿ འབེབས་ཆུང་གསུམ་བརྒྱབ་ལངས་ནས་འཕོངས་རྟིང་བརྡུངཿ ཁུ་ཚུར་གཉིས་ནི་བ་རླང་རྒྱབ་སྦྱར་ཞིང་འཕོངས་རྟིང་གསུམ་རེ་བརྒྱབཿ རྡོ་རྗེ་ཁུ་ཚུར་

ནུ་སྟེང་ལན་གསུམ་གདབཿ འབེབས་ཆེན་གཅིག་དང་བར་འབེབས་གཉིས་ལ་བསྟདཿ ཧ་སྤྲུག་གསུམ་བྱེད་སྟོང་འདྲེན་གསུམ་བྱ་ལ། ཞེས་གསུངས་པ་དེ་ནི་
གཞུང་གཙོ་བོར་བྱས་ནས་རླུང་ཁུག་གཅིག་གི་ནང་དུ་ཚངས་རྒྱུ་བྱེད་ཀྱང་ཧ་ཅང་རིང་དྲག་པས་མཚམས་ཅི་རིགས་པ་ནས་རླུང་བཏང་བར་བྱ་བ་ཉིད་དོ། དེའི་ཚུལ་ནི། ཆོས་
བདུན་ལྡན་པའི་ངང་ནས་མགོ་བོ་གཡས་གཡོན་དུ་བསྒྲིལ་ཞིང་བཞག་བཅས། རྡོ་རྗེ་ཁུ་ཚུར་ནུ་སྟེང་དུ་ལན་གསུམ་བརྡེབ། །ཕྱི་མའི་དགོངས་པ་ལྟར་རླུང་དོར་རོ། །
དེ་ནས་རླུང་འཛིན་ལག་གཉིས་པད་བསྐོར་དང་བཅས་དྲང་པོར་པུས་མོར་གཏད་ལ་རྐེད་པ་གཡས་གཡོན་གསུམ་གསུམ་བསྐོར། དེ་ནས་བར་འབེབས་གསུམ་བརྒྱབ། 
ལངས་ཏེ་རྐང་རྟིང་གིས་འཕོངས་ལན་གསུམ་བརྡུང་། སླར་གདན་ལ་འཁོད་ནས། རྡོ་རྗེ་ཁུ་ཚུར་ནུ་སྟེང་ལན་གསུམ་བརྡབ། དེ་ནས་འབེབས་ཆེན་ནམ། ལངས་
འབེབས་གཅིག་དང་། བར་འབེབས་གཉིས་དང་གསུམ་བྱ། སྟོང་འདྲེན་ལན་གསུམ་དང་། ཧ་སྤྲུག་གསུམ་བྱའོ། །ཆོས་ཐུན་སོ་གཅིག་པའོ།། ༈ །།

༄༅། །དེ་ནས་གོང་གི་འཁྲུལ་འཁོར་དེ་རྣམས་ཀྱིས་ལུས་ཀྱི་འབྱུང་བ་དང་ཐིག་ལེ་གནད་དུ་ཚུད་ཀྱང་བདེ་སྟོང་རྒྱ་ཆུང་རང་རྒྱུད་པ་རུ་གྱུར་ནས་སེམས་
ཟིང་ཟིང་པོར་འགྱུར་ཏེ། དེའི་གེགས་སེལ་ནི། ལ་བཟླ་བ་ལས་མཁས་པ་ནམ་མཁའ་གཡའ་དག་པ་ལྟ་བུ་ཡིན་ཏེ། ཟབ་བསྡུས་སྙིང་པོ་ལས། དེ་ཚེ་བདེ་
བ་ཆེན་པོའི་དུས་ཀྱི་ཚེཿ བདེ་བ་དེ་ཀའི་ངོ་ལ་ཅེར་བསྟས་པསཿ བདེ་བ་ཅིར་ཡང་མ་གྲུབ་རང་བཞིན་སྟོངཿ སྟོང་པ་ཕྱང་ཆད་མ་སོང་སྟོང་པའི་མདངསཿ རྣམ་
པ་བདེ་བའི་ངོ་བོ་ལྷན་ནེ་བཿ རང་རྩལ་འགགས་པ་མེད་པར་སལ་ལེ་བཿ  རྣམ་རྟོག་ཅི་ཡང་མི་མངའ་ལྡན་ནེ་བཿ བདེ་གསལ་མི་རྟོག་གསུམ་ཀའི་ཉམས་
མྱོང་འཆརཿ དེ་གའི་ངང་ལ་རྒྱན་དུ་ཁྱེར་ཞིང་བསྒོམཿ བདེ་བ་མྱོང་མཁན་སེམས་ལ་ཅིར་བལྟས་པསཿ མཁན་པ་ཅིར་ཡང་མ་གྲུབ་སྟོང་སང་ངེཿ སྟོང་པ་
ཕྱད་ཆད་མ་སོང་མྱོང་མཁན་གྱིཿ ཤེས་རིག་འགགས་པ་མེད་པར་ས་ལེ་བཿ རྣམ་པ་བདེ་བ་འཚོར་འཚོར་ལམ་མེ་བཿ སུས་ཀྱང་བྱས་པ་མེད་པར་ཧྲིག་

གེ་བཿ ངོ་བོ་སྟོང་ལ་རང་བཞིན་གསལ་ཞིང་རིགཿ རྣམ་པ་བདེ་བ་གསུམ་ཀ་དབྱེར་མེད་པའིཿ དེ་ཡི་དུས་ཀྱི་ཤེས་པ་བཟོ་མེད་པཿ བདེ་བ་ཆེན་པོའི་ཡེ་ཤེས་
དེ་ཀ་ཡིནཿ བླ་མེད་སྔགས་ཀྱི་རྫོགས་རིམ་དེ་ཀ་ཡིནཿ དུས་གསུམ་རྒྱལ་བའི་དགོངས་པ་དེ་ཀ་ཡིནཿ ཞེས་གསུངས་པས། གྲུབ་མཐའ་རྒྱ་ཆེན་བདེ་སྟོང་
ཕྱག་རྒྱ་ཆེན་པོའི་ངང་ལ་མཉམ་པར་འཇོག་པ་ནི་རྫོགས་ཆེན་རང་ལུགས་ལ་རྩོལ་མེད་ཀྱི་ངང་དུ་བར་རླུང་བསྐྱིལ་བས་ཡེ་ཤེས་ཀྱི་རླུང་གིས་ཐམས་ཅད་ལ་རང་ཤུགས་
ཀྱིས་བསྒྱུར་བར་གསུངས་ཕྱིར་མཐར་ཐུག་དོན་གྱི་སྐྱེལ་སོ་སྟེ། ཀུན་མཁྱེན་ཆེན་པོས་ཀྱང་། ཁོ་བོ་ཅག་ཁ་སྣའི་རླུང་བཟུང་བས་བྱང་ཆུབ་ཐོབ་པར་མི་འདོད་དེ། །
ཁ་སྣའི་རླུང་ནི་སྦུང་པའི་གང་སྟོང་འདྲ་ཞེས་གསུངས་བ་ཡང་གནད། ཟུང་འཇུག་སྒྲུབ་པ་ལས། །རྟག་ཆད་གཉིས་འཛིན་བདེ་སྡུག་མཚན་མའི་དུསཿ ཆོས་བདུན་
བུམ་ཆེན་རླུང་རིག་སྣང་སྟོང་རོལཿ མཚན་འཛིན་སྟོང་ཉིད་ཙམ་དུ་ཤེས་པར་བྱཿ ཆེད་འཛིན་གཉིས་མེད་སྣང་སྟོང་བསྲེ་བའོཿ ཞེས་གསུངས་པ་བཞིན། 

༄༅། །མ་བཅོས་ཟང་ཀ་མར་བཞག་པ་ལ་འབད་དེ་དོན་ཡིད་དང་འདྲེས་པ་ལ་བསླབ་པར་བྱའོ། །ཆོས་ཐུན་སོ་གཉིས་པའོ།། ༈ །།དེ་ནས་
རྩལ་རླུང་ཐིག་ལེའི་རྣལ་འབྱོར་ལ་མཆོག་ཏུ་གོམས་འདྲིས་ཀྱིས་བརྟན་བར་ཐོབ་པར་བྱས་པའི་ཡོན་ཏན་ནི་སྤྱི་དང་ཁྱད་པར་གཉིས་ལས། དང་པོ་ནི། གནས་སྐབས་
དང་མཐར་ཐུགས་གཉིས་ཏེ། ཟུང་འཇུག་སྒྲུབ་པ་ལས། །ལུས་བདེ་ནུས་འབར་ཏིང་འཛིན་རྟོག་པ་འཕེལཿ ཡོན་ཏན་རབ་རྒྱས་མངོན་པར་ཀུན་ཤེས་ཤིངཿ  
ལེགས་བརྩོན་དགེ་བ་རྩེར་སོན་གྲུབ་པ་ཡིཿ འབྲས་བུ་འཁོར་བར་འཇིག་པའི་ཡང་བྲལཿ ཞེས་གསུངས་པ་ལྟར། གནས་སྐབས་སུ་ལུས་ལ་བདེ་བ་
འཕེལ་ཞིང་སྐུ་དཀར་དང་གཉེར་མ་མི་འབྱུང་། ངག་ལ་ནུས་པ་འབར་བས་བདེན་ཚིག་འགྲུབ་པ་དང་། གསུང་རབ་ཐམས་ཅད་ཀྱང་ངག་གི་ལམ་ནས་ཀློང་རྡོལ་
བ་དང་། ཡིད་ལ་ཡང་ཏིང་ངེ་འཛིན་དང་། སངས་རྒྱས་ཀྱི་སྤང་རྟོགས་ཀྱི་ཡོན་ཏན་རྣམས་གོང་དུ་འཕེལ་བ་དང་། གཞན་ཡང་སྤྱན་ལྔ་དང་དང་། མངོན་ཤེས་

དྲུག་སོགས་འགྲུབ་ཅིང་། མཐར་ནི་གདེང་བཞིའི་དྲོད་ཚད་བརྙེས་ཏེ་ནང་གསལ་བུམ་པའི་སྐུ་རུ་འཚང་རྒྱ་བར་འགྱུར་ཞིང་། དེ་ཉིད་ལས་ཀྱང་ཉི་མ་དང་ཟེར་གྱི་རྣམ་
པས་འཁོར་བ་ཇི་སྲིད་ཀྱི་བར་དུ་ཕྲིན་ལས་ལྷུན་གྲུབ་ཏུ་འབྱུང་ངོ་། །ཁྱད་པར་དུ་འཁྲུལ་འཁོར་རྣམས་ཀྱང་བྱིས་པའི་རྩེད་མོ་ལྟར་ནི་མ་ཡིན་ཞིང་དགོས་པ་ཆེན་པོ་
དང་ལྡན་པ་ཉིད་དོ། རྩ་རླུང་རྡོ་རྗེའི་དྲ་མིག་ལས། རོ་རྐྱང་དབུ་མས་ཐོག་དྲངས་པའིཿ ལུས་ཀྱི་རྩ་རྣམས་ལྟ་འདོད་ཅིངཿ  རང་ལུས་མཚན་ཉིད་ལྟ་འདོད་ནཿ 
ལས་སྦྱོར་རྣམས་འདུས་འཁྲུལ་འཁོར་བརྩམསཿ ཅེས་དང་། འབྲས་བུ་ནི་རྣམ་པ་གཉིས་ཏེ། ཀློང་གསལ་ལས། །ལུས་དང་ངག་དང་ཡིད་གསུམ་གྱིསཿ 
རྩ་རླུང་ཐིག་ལེའི་གྲངས་ཐེམས་ནསཿ གནས་སྐབས་ལུས་ངག་ཡིད་གསུམ་རྩལཿ ལུས་སྨིན་གནམ་ལྕགས་མདའ་ལྟར་འཕེནཿ མཐར་ཐུག་འབྲུས་བུ་སྐུ་
གསུམ་ཉིདཿ ལུས་ངག་ཡིད་གསུམ་འགྲུབ་པར་འགྱུརཿ ཅེས་པ་ལྟར། སྒོ་གསུམ་གན་དུ་གཅུན་པའི་ཐབས་ད་མ་ལ་འབད་པས་གནས་སྐབས་སུ་ཐུན་མོང་གི་

༄༅། །གྲུབ་པ་བརྒྱད་དང་། །མཐར་ཐུག་རིག་འཛིན་བཞི་དང་རྡོ་རྗེ་གསུམ་གྱི་དབྱིངས་སུ་བྱང་ཆུབ་པ་ལ་ཐེ་ཚོམ་མེད་དོ། །དེ་ལྟར་བསྒོམ་པའི་
ལམ་རྟགས་ཀྱི་ཡོན་ཏན་ནི། སྒྲོན་མ་འབར་བ་ལས། །སྐབས་སུ་རང་གི་རླུང་བཟུང་བས། །ཤེས་པ་བརྟེན་མེད་རྨུགས་པ་སངས། ཤེས་རབ་རྩ་རྣམས་
རྒྱུར་འཐུམས་པས། །གསལ་བའི་ཆ་མེད་རྨུགས་པར་འགྱུར། །རླུང་གིས་ཤེས་རབ་རྩ་བསྐྱེད་དེ། །སྔོན་མ་ཐོས་པའི་ཆོས་རྣམས་ཀྱང་། །ཡིད་ལ་དྲན་
ཞིང་གསལ་བར་འཆར། །གསལ་དང་མི་གསལ་རྩ་རྣམས་ནི། །རླུང་གི་གཡོ་འགུལ་ཉིད་ལས་བྱུང་། །ལུས་ཀྱི་རྩ་ནང་གནས་པའོ།། ཞེས་སོ། །
དེ་ཡང་སྐབས་སུ་ཤེས་རབ་ཀྱི་རྩ་རླུང་གི་སྦུབས་སུ་འཐུམ་པས་རྨུགས་དང་། ལུང་མ་བསྟན་པ་དང་། གསལ་བའི་ཆ་མེད་པ་གྱུར་པ་དང་། ཤེས་རབ་
ཀྱི་རྩ་རྣམས་སུ་རླུང་ཉེ་བར་རྒྱུ་བས་རྩ་དེའི་སྟོབས་ཆེས་ཆེར་བསྐྱེད་བས་སྔོན་ཆད་མ་མཐོང་བའི་ཆོས་དང་སྔོན་གནས་རྗེས་སུ་དྲན་བར་འགྱུར་རོ། གཞན་ཡང་

རླུང་བཅུ་པོ་དབུ་མར་ཟིན་པའི་རྟགས་བཅུ་ཡང་འཆར་ཏེ། རྒྱུད་ལས། །དུ་བ་སྨིག་རྒྱུ་སྲིན་བུའི་མེ། །མར་མེ་མཁའ་སྣང་ཉི་ཟླ་དང་། སྒྲ་གཅན་མུན་ནག་
དུས་མི་བཅུ། །ས་རླུང་ལ་སོགས་བཅུ་ཟིན་རྟགས། ཅེས་སོ། དེ་ཡང་རྩ་ཁམས་བཟང་བའི་རིགས་དང་འབྱུང་བ་སྙོམས་པའི་རིགས་ལ་ཞིང་ཁམས་
དང་སྟོང་གཟུགས་ཀྱང་མཐོང་བར་བྱེད་དོ། གཞུང་ལས། །ལས་རླུང་ཡེ་ཤེས་རྒྱུར་ཏེ་དབུ་མའི་སརཿ ཚུད་ཕྱིར་འོད་གསལ་རླུང་གིས་གཡོ་བ་ལསཿ  
རྒྱལ་བའི་ཞིང་ཁམས་རྣམ་པར་དག་པ་མཐོངཿ སྤྱོད་པ་འོད་གསལ་སྦུབས་སུ་གནས་པར་འགྱུར༔ ཞེས་སོ། གཞན་ཡང་སྲོག་རླུང་རོ་རྐྱང་གི་ལམ་དུ་
སོན་པ་རླུང་སྦྱོར་གྱིས་བཅིངས་པས་ཕྱི་རོལ་གྱི་ཉི་ཟླ་སྒྲ་ཅན་ལས་སྐྱོབ་པ་སོགས་ཡོན་ཏན་མཐའ་ཡས་སོ་དེ་ལྟ་བུའི་རྩ་རླུང་ཐིག་ལེའི་རྣལ་འབྱོར་ལ་ཞུགས་པ་
དག་གི་དམ་ཚིག་ཏུ་དུས་དང་། གནས་གང་ཟག་སོགས་ཀྱང་མི་རུང་བའི་སྐབས་ཡོད་དེ། གཞུང་ལས། །གུང་གཉིས་འགྲངས་ལྟོགས་དྲག་ཤུལ་རྡུལ་སྡུག་

༄༅། །སྤངསཿ སྐྱུར་དུངས་བད་ཧ་མ་རུལ་དྲི་གནས་མིནཿ ཐོག་བབ་བློ་བུར་ཐུམ་ཆེས་མེ་འཕོ་བའིཿ རྒོད་པ་གཡུང་མ་དྲག་ཐུང་གཉའ་
འཐིང་མིནཿ རྨ་སྦྲུམ་ཤྭ་རེ་མ་ནིང་དིགས་ལྐུགས་སྦངསཿ ཞེས་དང་། ཞལ་གདམས་ལས། །རྡུལ་འབྱིན་དུས་སུ་རྩ་བྲན་ནར་བ་ཡིནཿ ལྟོགས་ཆེའི་
དུས་སུ་རྩ་བྲན་རིང་བ་ཡིནཿ བརྒྱག་ཆེའི་དུས་སུ་རྩ་བྲན་ཞྭ་བ་ཡིནཿ ས་བད་རླང་སེམས་རྩ་མང་ནེམ་པ་ཡིན། ཧམ་སྐྱུར་རྩ་དྲིའི་རླུང་ཁམས་ཞོམ་པ་ཡིནཿ  
དུད་པ་རྩར་ཞུགས་ཚེ་ལ་གཟན་པ་ཡིནཿ མ་རན་གཞིལ་ལ་ངན་གོམས་འཐོར་བ་ཡིནཿ རན་དུས་མ་གཞིལ་བྱེར་ནས་འགྱངས་པ་ཡིནཿ སྟོང་དུ་སྟོད་འཚངས་
སྲོག་རྩར་གེགས་གྱུར་སོགསཿ ཡན་ལག་འཐོར་རླུང་ཡེ་ཤེས་རླུང་དུ་བསྒྱུརཿ ཞེས་གསུངས་པས། དུས་མི་རུང་བ་ནི། རླུང་སྣ་གཡས་སུ་རྒྱུ་བ་དང་། 
ཁྱད་པར་ཉིན་གུང་དང་མཚན་གུང་ལ་རླུང་མི་འཛིན། གཞན་ཡང་སྤྱོད་ལམ་འཁྲུགས་པས་ལུས་ལ་རྡུལ་འབབ་པའི་ཚེ་དང་། ཟས་ཀྱི་འགྲངས་ཏེ་ཚད་ལས་ལྷག་

པ་དང་། དེ་ལས་བཟློག་ཏེ་ཕྲི་བས་བཀྲེས་པའི་དུས་སོགས་ཀྱིས་རིམ་པར་རྩ་ནར་བས། རིང་བ། ཞ་བ་སོགས་ཀྱི་སྐྱོན་དུ་མས་གེགས་སུ་འགྱུར་བ་དང་།
གཞན་ཡང་དྲག་ཤུལ་གྱི་ལས་དང་། སེམས་ལས་ཏེ་ཡིད་སྡུག་བསྔལ་བ་སོགས་ཀྱི་དུས་སུའང་གེགས་སུ་འགྱུར་རོ། །གནས་མི་རུང་བ་ནི། ས་བད་ཅན་ཏེ་རློན་
ཆགས་ཅན་དང་། ཧམ་སྐྱུར་ཏེ་དངོས་པོ་མྱག་ཅིང་རུལ་བའི་དྲི་ང་བ། དུད་པ་དང་ལྡན་པའི་ཁྱིམ་སོགས་ཀྱིས་ཀྱང་རིམ་པར་རྩ་ནེམ་པ། ཞོམ་པ། ཚེའི་དངོས་
པོ་རླུང་སེམས་རྣམས་རྒྱུ་བའི་གནས་ལ་མི་རུངས་པར་བྱེད་པས་ཚེ་ལ་གཟན་པའི་གེགས་སོགས་སུ་འགྱུར་རོ།། གཞན་དུ་ཡང་ངལ་དུབ་སོགས་ཀྱི་སྐབས་ཐོག་བབ་ཏུ་འཛིན་པ། 
ཐུམ་ཆེས་ཏེ་ཚད་ལས་ལྷག་པ། མེ་འཕོ་བ་ཞེས་ཕོ་བའི་མེ་དྲེག་ཉམས་པ་རྣམས་ཀྱི་དུས་སྐབས་སུ་སྤངས་བར་བྱའོ། །མ་རན་པ་གཞིལ་བ། གནད་དུ་སྨིན་དུས་
སུ་འང་བརྩིར་ཏེ་བཀག་པ། རླུང་ལྟེ་འོག་ཏུ་མ་བཟུང་བར་སྟོད་དུ་ལོགས་བ་སོགས་ཀྱི་རླུང་འཐོར་བ། བྱེར་ཏེ་འགྱངས་བ། སྲོག་རླུང་སོགས་ཀྱི་གེགས་སུ་འགྱུར་བའི་

༄༅། །ཕྱིར་སྤོངས་བར་གདམས་སོ།། སྤང་བྱའི་དམ་ཚིག་ནི། ཤ་ཆང་སོགས་དྲོད་བཅུད་ཀྱི་ཟས་དང་། མེ་ཉི་མ་མི་འདེ་བ། གཅན་གཟན་དང་
ལྤགས་གོས་གོན་པ་སོགས་སྤང་ཞིང་། དང་དུ་བླང་བའི་དམ་ཚིག་ཏུ། དཀར་ཆས་དང་། རས་རྐྱང་བགོས་ཏེ། གངས་ཁྲོད་དང་། རི་རྩེ་དང་། ཆུ་ངོགས་
སོགས་སུ་བོགས་ཡང་ཡང་འདོན་པ་དང་། ཁྱད་པར་དུའང་གཞུང་ལས། །ལས་ཀྱི་རླུང་དང་ཡེ་ཤེས་རླུང་འདྲེས་པརཿ གནས་ཤིང་འཁོར་འདས་རྩ་བ་དེས་
བསྐྱེད་ཕྱིརཿ སྐད་ཅིག་ཡེངས་མེད་ལྟ་བསྒོམ་ལམ་དུ་ཁྱེརཿ རྩོལ་མེད་འབྲས་བུའི་རང་ས་ཟིན་པར་བྱཿ ཞེས་པས། ཉམས་ལེན་གྱི་རྩི་དང་མ་བྲལ་བར་
བྱ་བ་དངཿ རྩི་སྨན་ས་རྡོ་ལ་སོགས་ལ་བརྟེན་ཏེ་བཅུད་ལེན་ལ་བརྩོན་པ། ཆེ་རྩིར་ཧད་རྒྱག་གི་སྤྱོད་པ་ལ་དོར་ཏེ་ལས་འབྲས་ལ་ཡིད་རྟོན་པ། མཐར་ཡང་སྣང་མུན་
གྱི་ལམ་ལ་བརྟེན་ཏེ་དབྱིངས་ཀྱི་རབ་ལུག་རྒྱུད་བརྩོན་དུ་བཟུང་ལ་མཉམ་པར་བཞག་པ་སྟེ། གཞུང་ལས། །ཡུད་ཙམ་འཁོར་ཡུག་རོལ་པ་ལས་མ་འདའཿ ཿ

དོན་དམ་ཐིག་ལེ་གོང་འཕེལ་མངོན་པའི་མདངསཿ ཡེ་ཤེས་ཐིག་ལེའི་ལུག་རྒྱུད་རྟག་སྐྱོངས་ཤིགཿ ཞེས་སོ།། ཐུན་སྐབས་སུ་ཆོས་ཐམས་ཅད་རྨི་ལམ་དང་
སྒྱུ་མ་ལྟར་དུ་ལྟ་བས་ཐག་བཅད། བསྒོམ་པས་གཉུག་བསྲིངས། སྤྱོད་པས་ལ་དོར་བར་བྱའོ། །རྗེས་སུ་བཀྲ་ཤིས་དགུ་འབེབས་ནི། རྩལ་སྦྱང་ལས། །རྗེས་
ཀྱི་བྱ་བ་བཀྲ་ཤིས་དགུ་བརྩེགས་དང་། །བསྔོ་བ་སྨོན་ལམ་དམིགས་མེད་རྒྱས་བཏབ་པོ།། ཅེས་གསུངས་པས། ངེས་ལེགས་ཞི་བ་ཆེན་པོའི་ས་མཆོག་ཉེ་རྒྱུའི་
ལམ་འདི་ཉིད་ལ་བརྟེན་ཏེ་མྱུར་དུ་རྟོགས་པ་ལ་ངེས་འབྱུང་མཆོག་ཏུ་དཀར་བ་དང་། སླར་ཡང་གདུལ་བྱའི་ཆུ་སྣོད་ལ་འདུལ་བྱེད་ཀྱི་སྤྲུལ་པ་རྒྱུན་མི་ཆད་པར་སྟོན་ཕྱིར་ལེགས་
ཚོགས་སུ་བཀྲ་ཤིས་པས་དགུ་འབེབས་བྱ་བར་བཤད་པས། ཕྱི་ནང་གི་གནས་ཡུལ་ཞིང་སྐྱེས་ཀྱི་དཔའ་བོ་ཌཱིཀྐ་མ་རྣམས་དང་། དཀར་ཕྱོགས་ཀྱི་ལྷ་ཀླུ་དགེ་
བསྙེན་སོགས་ཀྱིས་བཀྲ་ཤིས་པའི་མེ་ཏོག་མནྡྲར་ལ་སོག་པའི་ཆར་འབེབས་ཤིང་། །བདེན་ཚིག་གི་ཀླུ་དབྱངས་དང་ལུས་ཀྱི་རྣམ་འགྱུར་སྣ་ཚོགས་པའི་གར་དང་

༄༅། །བཅས་རྣམ་པ་དུ་མས་འཕྲལ་ཡུན་ཀུན་ཏུ་ཤིས་པའི་དགེ་མཚན་འགོགས་པ་མེད་པར་བསམས་ལ། རླུང་འཛིན་ལ། འབེབས་ཆེན་གསུམ། 
བར་འབེབས་གསུམ། འབེབས་ཆུང་གསུམ། སླར་ཡང་གོ་བཟློག་སྟེ། འབེབས་ཆུང་གསུམ། བར་འབེབས་གསུམ། འབེབས་ཆེན་གསུམ་རྣམས་
དང་། གཞན་ཡང་བཀྲ་ཤིས་པའི་ཚིགས་སུ་བཅད་པ་ཅི་རིགས་པ་འང་བྱ་བས་མཐའ་བརྒྱན། དེ་ལྟར་བགྱིས་པའི་དགེ་བའི་རྩ་བ་ཅི་བསགས་པ་ཐམས་
ཅད་འཁོར་གསུམ་ཡོངས་སུ་དག་པའི་བསྔོ་བ་དང་། བཟང་པོ་བཞི་དང་ལྡན་པའི་སྨོན་ལམ་གྱིས་འགྲོ་རྣམས་ས་མཚོག་རྡོ་རྗེ་རྩེ་མོར་མྱུར་དུ་བསྒྲོད་པར་ཡོངས་སུ་
དམིགས་པས་རྒྱས་ཐེབས་པར་བྱའོ། །ཆོས་ཐུན་སོ་གསུམ་པའོ།། སླར་སྨྲས་པ། །རིག་འཛིན་བརྒྱུད་པའི་ཞལ་ལུང་བདུད་རྩི་ཡིས། །བྲན་
པའི་བློ་གྲོས་པད་དཀར་འཛུམ་པའི་ཁ། །གཞན་ཕན་ལྷག་བསམ་ཟླ་འོད་ཀྱིས་ཕྱེ་བས། །དོན་རབ་འབྱེད་པའི་སྦྲང་རྩི་ཅུང་ཟད་འཐུལ། །སྔོན་

བྱོན་མཁས་གྲུབ་དམ་པའི་ལུང་བཞིན་དུ། །མི་འཇུག་ལུས་ཀྱི་འཁྲུལ་འཁོར་ཙམ་ཉིད་ལ། །སྤྲེ་འུའི་ཡང་རྩལ་ཇི་བཞིན་དེ་དག་ཀྱང་། །འོལ་ཚོད་རང་
བཟོས་བསླད་མཐོང་ཚུལ་འདི་བགྱིས། །བསྐལ་པ་དགེ་བ་འབའ་ཞིག་བདེ་ཆེན་གྲོང་། །ཟུང་འཇུག་རྟག་བ་དམ་པའི་བདག་ཉིད་ལ། སྦྱོང་བའི་ལམ་
བཟང་གསལ་བར་བྱས་མོད་ཀྱི། །ཆེ་མཐོ་མཁས་འདོད་རང་བཟོས་སྤགས་པ་མེད། །འོན་ཀྱང་བློ་གྲོས་དམན་པས་འཁྲུལ་པ་དང་། སྣོད་མ་ཡིན་ལ་གསང་
བ་བསྒྲགས་པ་སོགས། །ཉེས་ཀུན་ཆོས་བདག་སྲུང་མར་མཐོལ་བཤགས་ཤིང་། །བྱང་ཆུབ་ལམ་གྱི་སྒྲིབ་པར་མ་གྱུར་ཅིག །རྨད་བྱུང་རིག་པ་འཛིན་པའི་
ལམ་བཟང་འདི། སྣོད་ལས་གཞན་དུ་གྱུར་ལ་རྟག་སྦ་ཞིང། ཕྱོགས་དང་དུས་སུ་སྐལ་བར་ལྡན་པ་ཡི། །སྤེལ་བའི་ཕྲིན་ལས་མ་དང་མཁའ་འགྲོས་
མཛད། །བདག་ཀྱང་དེང་ནས་བླ་མེད་བྱང་ཆུབ་པར། །གསང་ཆེན་ཐེག་པ་མཆོག་གི་ལམ་འདི་ལ། ཞུགས་ཏེ་རྣམ་ཀུན་མཆོག་ལྡན་ཕག་མོ་དང་། །

༄༅། །རང་ཞལ་མཇལ་ཏེ་དོན་གཉིས་ལྷུན་གྲུབ་ཤོག །།ཅེས་རིག་པ་འཛིན་པའི་གཏེར་ཆེན་བདུད་འདུལ་རྡོ་རྗེ་དང་། ཀློང་གསལ་སྙིང་པོ་ཟུང་
གི་གཏེར་བྱོན་གཏུམ་མོ་ཉི་མའི་དཀྱིལ་འཁོར་དང་། རྩ་རླུང་རབ་གསལ་གཉིས་ཀྱི་དགོངས་དོན་རྣམས་སྔོན་བྱོན་དམ་པ་རྣམས་ཀྱི་ཕྱག་སྲོལ་རྒྱུན་མ་ཆད་པ་ཁྱབ་བདག་
རྡོ་རྗེ་འཆང་དྲི་མེད་ཞིང་སྐྱོང་མགོན་པོ་ལས་སྨིན་ཁྲིད་དུ་ནོས་ཤིང་། ལག་ལེན་པྲ་ཞིབ་རྣམས་ཞུན་མཐར་བཅད་དེ་ཡི་གེར་བཏབ་པ་དག་དང་། སྔོན་གྱི་ཁྲིད་གཞུང་
རྩ་བར་བཞག །གཞན་ཡང་རྗེ་དཔོན་དམ་པ་ཚེ་དབང་ཕྲིན་ལས་ཀྱི་ཞལ་རྒྱུན་ཟིན་བྲིས་སོགས་དང་དགོངས་པ་བསྟུན། ལེགས་ཆ་གཞན་ནས་ཀྱང་ཁ་བསྐངས་
ཏེ། ཁྲིད་ཡིད་མཁའ་སྤྱོད་རིག་པ་འཛིན་པའི་ལམ་བཟང་ཞེས་བྱ་བ་འདི་ཉིད། འཆད་ཉན་མཁན་པོ་རྣམས་ལ་ཤིན་ཏུ་གལ་ཆེ་ཕྱིར་འདི་ལྟར་གྱིས་
ཞེས་སྐྱབས་མགོན་སྤྲུལ་པའི་སྐུའི་གསུང་གིས་རྗེས་སུ་ཡང་ཡང་གནང་བ་དང་། གཞན་ཡང་ཕྱོགས་ཀྱི་བླ་སློབ་ཆེན་པོ་རྣམས་ཀྱིས་ནན་དུ་བསྐུལ་ངོར། །

སྐྱབས་གནས་དེམ་པ་རྣམས་ཀྱི་ཞབས་པད་གཙུག་ཏུ་བརྟེན་པ་གྲུབ་ཆེན་སྦྲ་མགོ་བའི་སྤྲུལ་པར་སྒྲོ་བཏགས་པའི་དགེ་སྦྱོང་འགྱུར་མེད་ཀུ༷ན་བཟ༷ང་ངེ༷ས་དོན་དབ༷ང་པོ་ཞེས་བགྱི་
བས་ཤར་ཀཿཐོག་རྡོ་རྗེ་གདན་དུ་ལེགས་པར་སྦྱར་བའི་དགེ་བས་འགྲོ་རྣམས་ཁྱབ་ཅིང་རྟག་པའི་བདག་ཉིད་རྡོ་རྗེ་འཆང་ཆེན་པོའི་གོ་འཕང་འཐོབ་པའི་རྒྱུར་གྱུར་ཅིག །ཨོཾ་
སྭ་སྟི། །ཐེག་ཆེན་ཀུན་གྱི་ཡང་རྩེ་མཆོག །བླ་མེད་རྒྱུད་སྡེའི་རྫོགས་རིམ་གྱི། །ཁྲིད་ཡིག་རྒྱལ་བ་ཀཿཐོག་པའི། །ལུགས་སྲོལ་ཉི་ཟླའི་དཔལ་ཅན་འདི། །
གང་དེའི་སློབ་འབང་རྒྱལ་རོང་ཕྱོགས། ཁྲོ༷་བཅུ༷་བདེ༷་ཆེ༷ན་གླིང་དགོན་གྱི། །བསོད་ནམས་ནོར་བུའི་ལྷག་བསམ་བློས། །སྤར་དུ་བསྐྲུན་པའི་རྣམ་དཀར་གྱིས། །ཕ་
མས་ཐོག་དྲངས་འབྲེལ་ཐོབ་ཀུན། །འགྲོ་ཀུན་བྱང་ཆུབ་མཆོག་ཐོབ་ཤོག །།སརྦ་མཾ་ག་ལམ་བྷ་ཝནྟུ། །དགེའོ།། དགེའ། དགེའོ།།