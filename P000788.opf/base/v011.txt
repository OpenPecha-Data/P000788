༄༅། །ཀློང་གསལ་རྡོ་རྗེ་སྙིང་པོའི་ཁྲིད་ཆོས་ཉིད་འཁོར་ལོ་སངས་རྒྱས་མཉམ་སྦྱོར་ཆེན་པོ་བཞུགས་སོ། །

༄༅། །ཀློང་གསལ་རྡོ་རྗེ་སྙིང་པོ་ལ་ཕྱག་འཚལ་ལོ། །ཨེ་མ། སྐྱེ་མེད་ཀློང་ནས་སྐུར་བཞེངས་ནས༔ རིམ་པ་ཞིང་
ཁམས་བཅུ་གསུམ་དུ༔ རྫོགས་ཆེན་རྒྱུད་རྣམས་རང་ངོར་བསྟན༔ རྡོ་རྗེ་འཆང་ཆེན་ལ་ཕྱག་འཚལ༔ ཡེ་ཐོག་གདོད་མའི་ཀུན་བཞི་
འདི༔ ཀུན་བཟང་ཐུགས་དང་སྦྱོར་བའི་ཐབས༔ དད་ལྡན་ལམ་འདིར་འཇུག་ཕྱིར་བཤད༔ རྣ་བའི་དབང་པོས་རོལ་བར་གྱིས༔ ༔
ཨེ་མ་ངོ་མཚར་རྨད་བྱུང་བ༔ རིམ་དགུའི་ཐེག་པའི་རྩེ་རྒྱལ་རྫོགས་པ་ཆེ༔ བརྒྱད་ཁྲི་བཞི་སྟོང་སྙིང་པོ་ཨ་ཏིའི་དོན༔ ཨྸྸ༔ རྡོ་རྗེ་

༄༅། །སྙིང་པོའི་ཡང་ཞུན་ཡེ་ཤེས་ཆེས༔ བདག་གི་ཡི་གར་བབ་པ་ཁྱོད་ལ་འབོ༔ གསང་ཆེན་ལྷུག་པས་ལུས་སེམས་
དགའ་བ་རྒྱས༔ ཡིད་དཔྱོད་འཇིག་རྟེན་མཚན་མའི་བློ་ལས་འདས༔ མ་སྦྱངས་དོན་ཀུན་ཆོས་དབྱིངས་འཁོར་ལོ་རྟགས༔ མི་འགྱུར་
ལྷུག་པ་ལོངས་སྤྱོད་རྫོགས་སྐུར་ཤར༔ དེ་བཞིན་སྤྲུལ་པའི་འཁོར་ལོའི་ཞིང་ཁམས་མཐོང་༔ ཡེ་ཤེས་དྲྭ་བའི་རྒྱ་མདུད་དབྱིངས་སུ་
གྲོལ༔ རིན་ཆེན་དྲྭ་བའི་ལམ་སྣ་རུ་ཏིར་ཚུད༔ བདེ་ཆེན་རྒྱ་མཚོ་བདེ་ཆེན་དབྱིངས་སུ་འཁྱིལ༔ སྒྲོན་བཞི་ཐབས་ཀྱི་འདུ་ཚོགས་

མཁའ་ལ་འཁྱིལ༔ རྟོགས་བྱེད་ཡིད་ཀྱིས་རང་བཞིན་གློག་ལྟར་འཁྱུགས༔ ལྔ་ལྡན་མུ་ཁྱུད་ནམ་མཁའི་ཁམས་ཀུན་ཁྱབ༔ རང་རིག་ཡེ་ཤེས་སྣང་བར་འཕོ་འགྱུར་
མེད་༔ ལུག་རྒྱུད་བཙོན་དུ་མ་བཟུང་རང་ཞི་བ༔ ཁྲ་ཁྲ་ལམ་ལམ་ལྔ་ལྡན་མུ་ཁྱུད་ཅན༔ མེར་མེར་ཤིག་ཤིག་དགོངས་པའི་དོན་ལ་བལྟ༔ ལྷུན་གྲུབ་དོན་ལ་ཡང་
ཡང་རྩལ་འབྱོང་ན༔ རྟོག་མཁན་རང་རིག་བྱ་རྩོལ་འཛིན་པ་ཟད༔ བློས་མ་བྱས་ཤིང་རྣམ་པར་རྟོག་བྲལ་བ༔ འདུ་བྱེད་བྲལ་བ་གདོད་མའི་ཀློང་ན་ཨ༔ བློ་ལྡན་
མཆོག་སྲེད་བི་མ་མི་ཏྲ་ཡི༔ མཆོག་གསང་འདི་ལྟར་ཁྱེད་ལ་བསྟིམ་པ་ཡིན༔ གླིང་བཞི་དེ་ལྟར་ལ་དེ་ཡང་རྒྱ་མདུད་གྲི་གུག་གི༔ ཞེས་འཁོར་བའི་གནས་སུ་
འཁྲུལ་པ་རྒྱ་མདུད་ལྟར་འཛིངས་པའི་གཟེབ་འདི། ཡེ་ཤེས་གྲི་གུག་འདྲ་བས་བསལ་བའི་ཕྱིར་གདུལ་བྱའི་མོས་གུས་ཀྱིས་བསྐུལ་བས་ཐུགས་རྗེ་ཡོངས་སུ་བྱུང་བ་སྟེ། 
དེས་གླེང་བསླང་ནས་ཆོས་ཀྱི་རིམ་པ་ལ། རྒྱུད་པའི་ལོ་རྒྱུས་གདམས་ངག་གཉིས། དང་པོ་ནི། ཆོས་སྐུ་གདོད་མའི་མགོན་པོས་སྟོན་པ་རིགས་ལྔ་ལ་འོད་གསལ་

༄༅། །ཡེ་ཤེས་ལྷུན་གྲུབ་ཁྱབ་བརྡལ་དགོངས་པ་ཆེན་པོར་གསུང་། དེ་དག་གིས་རྡོ་རྗེ་སེམས་དཔའ་ལ་རང་བཞིན་བྱིན་རླབས་ཀྱིས་གསུང་། དེས་དུར་ཁྲོད་
མེ་རི་འབར་བར་སྤྲུལ་པ་དགའ་རབ་རྡོ་རྗེ་ལ་ཚིག་སྡེབ་སྦྱོར་ལེགས་པའི་སྒོ་ནས་བཤད། དེས་དུར་ཁྲོད་བྷ་སིང་དུ་ཤྲཱི་སིང་ཧ་ལ་ཆོས་ཉིད་རང་ངོ་སྤྲད་དེ་གསུང་། དེས་སངས་
རྒྱས་གཉིས་པ་པདྨ་འབྱུང་གནས་ལ་ཡིད་དཔྱོད་དང་བྲལ་བར་གསུང་། དེས་ཆོས་རྒྱལ་ཡབ་སྲས་མཚོ་རྒྱལ། དག་པའི་འཁོར་རྣམས་ལ་མངོན་སུམ་རང་ཐོག་ཕབ་ནས་
གསུངས༑ ཕྱི་མའི་གདུལ་བྱའི་དོན་དུ་བརྡ་རིས་སུ་ཕབ་སྟེ་རིན་པོ་ཆེའི་སྒྲོམ་གྱི་བཙས་དང་། སྐུ་ཚབས། ཐུགས་རྟེན་དང་བཅས་གནམ་ཆེན་བྲག་དཀར་དུ་མ་གཟའ་
དམ་ཅན་དང་། གཏེར་གྱི་བྱ་ར་བ་གཟའ་ཀླུ་རྒྱལ་གསུམ་ལ་གཉེར་གཏད་དེ་ལོང་གྲོའི་སྤྲུལ་པས་སྤྱོད་པའི་སྨོན་ལམ་གཏད་རྒྱ་མཛད་པ་དུས་ལ་བབ་ཚེ་གུ་རུ་པདྨའི་ཐུགས་
སྤྲུལ་རྨ་དང་ལང་གྲོ་ཟུང་གི་སྤྲུལ་པ་རིག་འཛིན་ཀློང་གསལ་སྙིང་པོས་སྤྱན་དྲངས་ཤིང་། དག་པའི་སྣང་བར་པདྨ་འོད་གླིང་དུ་རྒྱལ་ཚབས་སྤྱི་བླུགས་ཆེན་པོའི་ཚུལ་གྱིས་

གསུང་༑ དེ་ནས། སྐུའི་སྲས་བསོད་ནམས་ལྡེའུ་བཙན། ཆོས་ཉིད་རྒྱ་མཚོ། ནམ་མཁའ་རྒྱ་མཚོ། དྲི་མེད་ཞིང་སྐྱོང་མགོན་པོ། བསོད་ནམས་རྣམ་རྒྱལ། 
རྩ་བའི་བླ་མ་རྡོ་རྗེ་འཆང་བསོད་ནམས་དཔལ་ལྡན་ནས་བདག་ལ་གནང་བ་སྟེ། མངོན་སུམ་གྱི་དགོངས་པ་རིམ་པར་བབ་པ་ལས་རྨད་དུ་བྱུང་བའོ།། །།གཉིས་པ་
གདམ་ངག་གྲོལ་ལམ་གྱི་རིམ་པ་དམར་བྱང་ལ་སྟོན་པ་འདི་ལ། སྔོན་འགྲོ། དངོས་གཞི། རྗེས་རིམ་གསུམ། དང་པོ་སྤྱི་དང་ཁྱད་པར་གཉིས། སྤྱི་ལ་ཀུན་སློང་ཀུན་
སྤྱོད་བཅོས། ཐུན་གྱི་བཟུང་ཚུལ་ཏེ་རྣམས་གསུམ། དང་པོ། ལས་སེམས་སམ་ཡིད་ཀྱིས་བསགས་པ་ཡིན་པས། ཡིད་ཐར་ལམ་དུ་མ་སོང་ན་ལུས་ངག་
བྱས་ལ་ལ་བསགས་པས་གང་དུ་ཡང་མི་ཕྱིན་དེས་ན་བསམ་པ་བཟང་པོ་བྱང་ཆུབ་སེམས་ཐབས་སྣ་ཚོགས་ཀྱིས་བསྐྱེད་ཅིང་། གཉིས་པ་དེས་དྲངས་བའི་སྐྱོན་གསུམ་སོགས་
སྤངས༑ འདུ་ཤེས་བཞི་སོགས་བསྟན་ཤེས་པ་བྱ། གསུམ་པ། ཐུན་མགོར་དབེན་གསུམ་བསྟན། བླ་མ་ལ་མོས་གུས་དྲག་པོས་ཁྱེད་ཤེས་ཀྱི་དུང་བ་

༄༅། །བསྐྱེད་ནས། དུས་གསུམ་སངས་རྒྱས་ཐམས་ཅད་ཀྱི་ངོ་བོ་བླ་མ་རིན་པོ་ཆེས་བདག་བྱིན་གྱིས་རླབས་ཏེ་ཟབ་ལམ་ཁྱད་པར་ཅན་རྒྱུད་ལ་སྐྱེ་བར་
མཛད་དུ་གསོལ་སྙམ་པའི་གསོལ་འདེབས་བཏང་ནས། དངོས་གཞི་ཉམས་ལེན་གང་དེ་རང་ལས་མི་ཡེངས་བར། རྗེས་བསྔོ་སྨོན་བྱ་དགོས་སོ། །ཁྱད་པར་
སེམས་སྦྱངས་བདུན་ལ་འབད། གཉིས་པ་ཁྱད་པར་གྱི་སྔོན་འགྲོ་སེམས་སྦྱངས་བདུན་གྱི། དང་པོ་དལ་འབྱོར་རྙེད་དཀའ་བའི་སེམས་སྦྱངས་བ། རྒྱུ་དགེ་བ་
དཀོན་པས་འབྲས་བུ་མི་ལུས༔ དཔེར་ན་ས་བོན་ངན་ན་འབྲས་བུ་ལེགས་པོ་མི་འོང་བ་བཞིན༔ གྲངས་ཀྱི་སྒོ་ནས་ཀྱང་། དམྱལ་བ་ལ་ས་ཡི་རྡུལ་ཙམ༔ ཡི་
དྭགས་ལ་བྱེ་མའི་གྲངས༔ དུད་འགྲོ་ལ་ཆང་གི་སྦང་མ་ཙམ༔ ལྷ་དང་ལྷ་མ་ཡིན་ནི་ཁ་བ་བུ་ཡུག་ཙམ༔ མི་ནི་སེན་མོའི་སྟེང་གི་རྡུལ་ཙམ་མོ༔ མི་ལུས་རྙེད་པ་
དཀའོ༔ མི་ལུས་ཐོབ་པ་མངས་ཀྱང་ཕལ་ཆེར་འཇིག་རྟེན་གྱི་དབང་དུ་སོང་ཆོས་བརྒྱད་ལེ་ལོ་དང་རྣམ་གཡེངས་ཁེ་དྲག་སྒྲུབ། ཆོས་ལ་འཇུག་པ་ཉུང་ངོ་༔ དེ་བས་

ད་ལྟ་རང་དབང་ཡོད་པའི་དུས་འདིར་ཆོས་རང་ལ་འཇུག་ཨཾ་སྙམ༔ རྒྱུན་རིགས་དྲུག་གི་གྲངས་ལ་བསམ་ནས་དལ་འབྱོར་རྙེད་པར་དཀའ་བ༔ ནང་སེམས་ཅན་གྱི་སྡུག་
བསྔལ་ལ་བསམ་ནས་དལ་འབྱོར་རྙེད་པར་དཀའ་བ༔ གསང་བ་རང་ལུས་ཀྱི་ཡོན་ཏན་ལ་བསམ་ནས་དལ་འབྱོར་རྙེད་པར་དཀའ་བས་སོ༔ གསང་བ་ལ་བསམ་མོ༔ 
གཉིས་པ་མི་རྟག་པའི་སེམས་སྦྱངས་བ་ནི་སྤྱིར་འདུས་བྱས་ཀྱི་དངོས་པོ་ཐམས་ཅད་འགྱུར་བ་ཅན་ལ་བསམ་ཁྱད་པར་སྐྱེས་པའི་མི་ལུས་འདི་ཉིད་མ་འཆི་བ་གཅིག་ཀྱང་མེད་
པ༔ ཞག་གཅིག་སོང་གཉིས་སོང་འཆི་བ་ལ་ཇེ་ཉེ་འཆིའོ༔ རྒས་གཞོན་གྱི་གོ་རིམ་མེད་པས་ནམ་འཆིའི་ཆ་མེད་དོ༔ འཆི་རྐྱེན་བཟང་ངན་གྱི་ཆ་ཅི་འགྱུར་མེད་དེ༔ 
མཐུན་རྐྱེན་གྱིས་འཆི་རྐྱེན་བྱེད་པ་ནི༔ བཟའ་བ་དུག་ཏུ་གྱུར་ནས་འཆི་བ༔ རྟ་ལས་ལྷུང་ནས་འཆི་བ༔ ཁང་པ་རྡིབ་ནས་འཆི་བ་སོགས་མངས་བས་བདེ་བའི་
སྐབས་འདིར་ཆོས་བཤའ་མ་ཅིག་སྒྲུབ་དགོས་སོ༔ རྒྱུན་དུ་ཕྱི་སྔོན་གྱི་འགྲོ་བ་རྣམས་ལ་འཆི་བ་མེད་པ་ལ་བསམ་ནས་རང་གི་ཚེ་མི་རྟག༔ ནང་མཐོང་ཚད་ཀྱི་འགྲོ་

༄༅། །རིམ་གྱིས་འཆི་བ་ལ་བསམ་ནས་རང་གི་ཚེ་མི་རྟག༔ གསང་བ་འབྱུང་བའི་ལུས་སོ་སོར་ཞིག་པ་སྒྱུ་མ་དང་འདྲ་བར་བསམ་ནས་རང་གི་ཚེ་མི་རྟག་གོ༔ 
གསུམ་པ་སྐྱབས་འགྲོའི་བློ་སྦྱངས་ནི༔ སྐྱབས་དགོངས་པའི་རྒྱུ་མཚན་ཡུལ་འཇིགས་སུ་རུང་བ་འཁོར་བ་འདིར༔ དམྱལ་བ་ལ་ཚ་གྲང་གི་སྡུག་བསྔལ༔ ཡི་དྭགས་
ལ་བསྐྲེས་སྐམ་གྱི་སྡུག་བསྔལ༔ དུད་འགྲོ་ལ་བླུན་རྨོང་གི་སྡུག་བསྔལ༔ ལྷ་ལ་འཆི་འཕོ་ལྟུང་བའི་སྡུག་བསྔལ༔ ལྷ་མ་ཡིན་ལ་འཐབ་རྩོད་ཀྱི་སྡུག་བསྔལ༔ 
མི་ལ་སྐྱེ་སྒ་ན་འཆིའི་སྡུག་བསྔལ༔ ལ་སོགས་འགྲོ་བ་རིགས་དྲུག་གི་སྡུལ་བསྔལ་གྱི་རང་བཞིན་ཡིན་ནོ༔ དེ་ལས་སྐྱོབས་པ་ནི༔ རྟེན་བཅའ་ན་མི་བསླུ་བ་ཡོན་
ཏན་མཆོག་ཏུ་གྱུར་པ༔ དཀོན་མཆོག་གི་ལྷ་ལ་སྐྱབས་སུ་བཅའ་བ་སྟེ་མདུན་གྱི་ནམ་མཁར་པདྨའི་གདན་ལ་ངོ་བོ་དྲིན་ཆེན་རྩ་བའི་བླ་མ་ལ་རྣམ་པ་སློབ་དཔོན་པདྨ་འབྱུང་
གནས་དེ་ལ་ཕྱོགས་བཅུའི་སངས་རྒྱས་དང་བྱང་ཆུབ་སེམས་དཔའ་རྣམས་ཀྱིས་བསྐོར་ནས་བཞུགས་པར་བསྒོམ༔ རང་གི་མཐའ་བསྐོར་དུ་མ་གྱུར་འགྲོ་བ་རིགས་དྲུག་

གི་སེམས་ཅན་ཐམས་ཅད་ཀྱིས་བསྐོར་བར་བསྒོམ༔ དེ་རྣམས་ཀྱིས་མགྲིན་གཅིག་ཏུ་སྐྱབས་སུ་འགྲོ་བར་བསྒོམ་ལ༔ དཀོན་མཆོག་ཐུགས་རྗེ་བདག་ཉིད་ཁྱེད་རྣམས་
ཀྱིས་འགྲོ་བ་རིགས་དྲུག་གི་སེམས་ཅན་ཐམས་ཅད་ཐུགས་ཟུངས་ཨཾ་སྙམ་པར་བྱ༔ མཐར་སྐྱབས་ཡུལ་རང་ལ་བསྟིམ༔ རྒྱུན་དུ་ཕྱི་འཁོར་བའི་གཡང་ས་ལས་སྒྲོལ་
བའི་དེད་དཔོན་དཀོན་མཆོག་རིན་ཆེན་རྣམ་པ་གསུམ་ལ་སྐྱབས་སུ་འགྲོ༔ ནང་འཁོར་བ་ལས་དངོས་སུ་སྒྲོལ་ཞིང་དཀོན་མཆོག་རིན་ཆེན་རྣམ་པ་གསུམ་གྱི་ཡོན་ཏན་བླ་མ་
ལ་འདུས་པས་བླ་མ་ལ་སྐྱབས་སུ་འགྲོ༔ གསང་བ་གང་ཤར་བླ་མའི་སྐུ་དང་ཆོས་ཉིད་ཀྱི་རོལ་པར་ཤེས་ཏེ་སྐྱབས་སུ་འགྲོ་བའོ༔ བཞི་པ་སེམས་བསྐྱེད་ཀྱི་བློ་སྦྱངས་
བ་ནི༔ མ་གྱུར་འགྲོ་བ་ནམ་མཁའི་མཐའ་དང་མཉམ་པའི་སེམས་ཅན་ཐམས་ཅད་སངས་རྒྱས་ཐོབ་པར་བྱ༔ དེའི་ཆེད་དུ་བདག་གིས་འགྲོ་བའི་དོན་བྱེད་པའི་སངས་
རྒྱས་དེ་ཐོབ་པར་བྱ་བའི་ཕྱིར་ཐེག་ཆེན་ཆོས་སྒོར་ཞུགས་ནས་འགྲོ་བའི་དོན་དེ་བྱ་ཨཾ་བསམ་པ་སྨོན་པ་སེམས་བསྐྱེད༔ འགྲོ་བ་སྤྱིའི་དོན་དུ་ཆོས་གཤའ་མ་ཞིག་སྒྲུབ་

༄༅། །པ་ནི་འཇུགས་པ་སེམས་བསྐྱེད༔ གནས་ལུགས་ཡང་དག་རྟོགས་པ་དོན་དམ་སེམས་བསྐྱེད་ཀྱི་ཁྱད་པར་ཏེ༔ ཐེག་པ་མཐོ་དམན་སེམས་
བསྐྱེད་ཀྱི་ཁྱད་པར་རོ༔ དེ་ལ་བདག་གཞན་མཉམ་པ་མཉེན་པ་ལྟ་བུའི་སེམས་བསྐྱེད༔ བདག་བས་གཞན་གཅེས་ལུག་རྫི་ལྟ་བུའི་སེམས་བསྐྱེད༔ བདག་དོན་
འགྲུབ་ཅིང་གཞན་དོན་ཞོར་ལ་འབྱུང་བར་འདོད་པ་རྒྱལ་པོ་ལྟ་བུའི་སེམས་བསྐྱེད་པའོ༔ རྒྱུན་དུ་དང་པོ་ཆོས་སྨོན་པའི་སྨོན་པ་སེམས་བསྐྱེད༔ རང་དུ་ཆོས་ལ་
འཇུག་པའི་འཇུག་པ་སེམས་བསྐྱེད༔ མཐར་བློ་ཉིད་ཆོས་སུ་འགྱུར་བ་དོན་དམ་སེམས་བསྐྱེད་དོ༔ འཇུག་པའི་སྐབས་དེར་མཉེན་པ་ལྟ་བུ་སོགས་ལ་སྦྱང་བའོ༔ ༔
ལྔ་པ་རྡོར་སེམས་བསྒོམ་བཟླས་ཀྱི་བློ་སྦྱངས་བ་ནི༔ རང་ཐ་མལ་པའི་སྤྱི་བོར་རྡོ་རྗེ་སེམས་དཔའ་སྐུ་མདོག་དཀར་པོ་རྡོ་རྗེ་དང་དྲིལ་བུ་འཛིན་པའི་ཐུགས་ཀར་ཧཱུྃ་ཡིག་
གི་མཐའ་བསྐོར་དུ་ཡི་གེ་བརྒྱ་པའི་ཕྲེང་བས་བསྐོར་བ་ལས༔ འོད་ཟེར་ཡར་སངས་རྒྱས་ཀྱི་ཞིང་ཁམས་རྣམས་སུ་འཕྲོས་པས་མཆོད་པ་འབུལ༔ ཆོས་ཞུས་

ཚུར་འདུས་ཧཱུྃ་ལ་ཐིམ༔ མར་འཕྲོས་པས་རིགས་དྲུག་གི་སྡུག་བསྔལ་སྦྱངས༔ ཚུར་འདུས་ཧཱུྃ་ལ་ཐིམ༔ ཧཱུྃ་སྔགས་ཕྲེང་དང་བཅས་འོད་དུ་ཞུ་ནས་བདུད་རྩིའི་
ཆུ་རྒྱུན་ཚངས་བུག་ནས་བབ་ལུས་ཀྱི་དྲི་མ་དག༔ སླར་རྡོ་རྗེ་སེམས་དཔའི་སྙིང་ཁར་བྱོན་ཐུགས་ཀར་སྔགས་ཕྲེང་བསྐོར༔ འོད་ཟེར་གྱི་སྤྲོ་བསྡུ་བྱའོ༔ སླར་
རང་དང་རྡོ་རྗེ་སེམས་དཔའི་གཉིས་སུ་མེད་པར་བསྒོམ༔ སྙིང་ཁར་སྔགས་ཕྲེང་དང་འོད་ཟེར་སྤྲོ་བསྡུ་སོགས་གོང་བཞིན་བྱའོ༔ རྒྱུན་དུ་ཕྱི་ཡེ་ཤེས་ལྷ་ལ་
ཐུགས་རྒྱུད་བསྐུལ་ཞིང་ནུས་པའི་བཅུད་ཀྱིས་སྡིག་སྒྲིབ་བཀྲུ་ཕྱིར་རང་གི་སྤྱི་བོར་རྡོ་རྗེ་སེམས་དཔའ་བསྒོམ་ཞིང་བཟླས་པ་དང་༔ ནང་ཐུགས་རྗེའི་བཅུད་ཀྱིས་རང་
རྒྱུད་འདུལ་ཕྱིར་སྙིང་ཁར་སྒོམ་ཞིང་བཟླས་པ་དང་༔ གསང་བ་གཉིས་མེད་ལམ་དུ་ཁྱེར་བ་སེམས་རྡོ་རྗེ་སེམས་དཔའི་ངོ་བོར་བསྒོམ་ཞིང་བཟླས་པར་བྱའོ༔ ༔
དྲུག་པ་མཎྜལ་གྱི་བློ་སྦྱངས་བ་ནི༔ རང་རྡོ་རྗེ་སེམས་དཔའ་རུ་གསལ་བའི་མདུན་གྱི་ནམ་མཁའི་གནས་སུ་ངོ་བོ་རྩ་བའི་བླ་མ་ལ༔ རྣམ་པ་སློབ་དཔོན་པདྨ་

༄༅། །འབྱུང་གནས་ལ་ཕྱོགས་བཅུའི་སངས་རྒྱས་ཀྱིས་བསྐོར་བ་སྤྱན་དྲངས་སོ༔ དངོས་འབྱོར་ཡིད་སྤྲུལ་གྱི་མཎྜལ་འབུལ་བས་སྤྲུལ་སྐུ་ལ་
ལོངས་སྤྱོད༔ རང་ལུས་ཀྱི་མཎྜལ་འབུལ་བས་ལོངས་སྐུ་ལ་ལོངས་སྤྱོད༔ རང་སེམས་ཀྱི་མཎྜལ་འབུལ་བས་ཆོས་སྐུ་ལ་ལོངས་སྤྱོད་དོ༔ རྒྱུན་དུ་ཕྱི་
རིན་པོ་ཆེའི་མཎྜལ་བླ་མ་སྤྲུལ་སྐུ་ལ་འབུལ༔ འབྲས་བུ་ཡང་སྤྲུལ་སྐུ་ལ་སྤྱོད༔ ནང་ལུས་ཀྱི་མཎྜལ་ལོངས་སྐུ་ལ་འབུལ༔ འབྲས་བུ་ཡང་ལོངས་སྐུ་
ཐོབ༔ གསང་བ་སེམས་ཀྱི་མཎྜལ་ཆོས་སྐུ་ལ་འབུལ༔ འབྲས་བུ་ཆོས་སྐུའི་གོ་འཕང་ཐོབ་པའོ༔ བདུན་པ་བྱིན་རླབས་འཇུག་པར་བྱེད་པའི་བླ་མའི་རྣལ་
འབྱོར་གྱི་བློ་སྦྱངས་བ་ནི༔ རང་རྡོ་རྗེ་སེམས་དཔར་གསལ་བའི་མདུན་གྱི་ནམ་མཁར་བླ་མ་སྤྱན་དྲངས་མཆོད་པ་འབུལ༔ གསོལ་བ་བཏབ༔ བླ་མའི་སྤྱི་བོར་
ཨོཾ་དཀར་པོ་ལས་འོད་ཟེར་དཀར་པོ་བྱུང་བས་རང་གི་སྤྱི་བོར་ཐིམ༔ ལུས་ཀྱི་སྒྲིབ་པ་དག༔ སྐུ་བུམ་པའི་དབང་ཐོབ༔ ལུས་བསྐྱེད་རིམ་བསྒོམ་པ་ལ་དབང་༔ 

མགྲིན་པར་ཨཱཿདམར་པོ་ལས་འོད་ཟེར་དམར་པོ་བྱུང་བས་རང་གི་མགྲིན་པར་ཐིམ༔ ངག་གི་སྒྲིབ་པ་དགཿ ངག་སྙིང་པོ་བཟླ་བ་ལ་དབང་༔ ཐུགས་ཀའི་ཧཱུྃ་
མཐིང་ཀ་ལས་འོད་ཟེར་མཐིང་ཀ་བྱུང་བས༔ རང་གི་ཐུགས་ཀར་ཐིམ༔ ཡིད་ཀྱིས་བསགས་པའི་སྒྲིབ་པ་དག༔ རྫོགས་རིམ་ཕྱག་རྒྱ་ཆེན་པོ་སྒོམ་པ་ལ་
དབང་༔ སླར་བླ་མ་རང་གི་སྤྱི་བོར་བྱོན༔ དབུ་མའི་ལམ་ནས་བྱོན་སྙིང་ཀར་བཞུགས་པ༔ རྒྱུན་དུ་ཕྱི་གསོལ་བ་འདེབས་ཕྱིར་མདུན་གྱི་ནམ་མཁར་
སྒོམ༔ ནང་ཕུང་ཁམས་སྨིན་ཕྱིར་སྤྱི་བོའི་གཙུག་ཏུ་བསྒོམ༔ གསང་བ་རང་རྒྱུད་བླ་མ་དང་འདྲེས་ཕྱིར་སྙིང་གི་དཀྱིལ་དུ་བསྒོམ་པར་བྱའོ༔ གཉིས་པ་
དངོས་གཞི་དབང་བཞི་ཡི༔ ལམ་བཞི་སྒོམ་སྟེ་གྲུབ་གཉིས་བསྒྲུབ༔ དང་པོ་བསྐྱེད་རིམ་དང་༔ ཕུང་པོ་ཤ་ཁྲག་གི་ཁམས་སྦྱངས་བ་དང་༔ རྣམ་སྨིན་
ཡིད་ཀྱི་ཁམ་སྦྱང་བ་དང་༔ སྐུ་དང་ཡེ་ཤེས་ཀྱི་ཁམ་མངོན་དུ་བྱེད་པའི་ཕྱིར༔ བསྐྱེད་རིམ་སྐྱེ་གནས་བཞིའི་ཚུལ་དང་༔ སྲིད་པ་གསུམ་གྱི་ཚུལ་དང་མཐུན་པར་

༄༅། །སྒོམ་པས་བགས་ཆགས་སྦྱངས་བ༔ དེ་བཞིན་གཤེགས་པ་རྣམས་མངོན་པར་བྱང་ཆུབ་པ་ལྔའི་སངས་རྒྱས་ཚུལ་ལྟར་སྒོམ་པས་མྱངས་གཞི་
ལ་རྫོགས་པར་ཤེས༔ དེའི་རྐྱེན་གྱིས་བསམ་ཡུལ་བྲལ་བ་བློ་ལས་འདས་པའི་གནས་ལུགས་ལ་རེག༔ བརྒྱུད་སྨིན་པ་ཡིན༔ སྐུ་རྒྱུད་ཤེལ་གྱི་རི་བོ་ལ༔ ལྷ་མ་
སྒྲུབ་པའི་ཉེས་པ་ནི༔ མཆོག་དོན་ཡེ་ཤེས་ལྟ་ཅི་སྨོས༔ གནས་སྐབས་ལམ་གྱི་འཆར་ཚུལ་ཡང་༔ ཡོད་གཉིས་བྲལ་བས་འབྱུང་མི་སྲིད༔ འདབ་
གཤོགས་ཆགས་པའི་མཁའ་ལྡིང་བཞིན༔ དམིགས་པའི་གནས་སུ་སྐྱབས་མི་ནུས༔ ཅེས་པ་ལྟར་རོ༔ ལྟ་ཁྲིད་རྒྱས་པར་བྱེད་ཅིང་སྒོམ་པ་ཚད་ལ་སྐྱོལ་
བ་བྱ་དགོས་སོ༔ གཉིས་པ་རྫོགས་རིམ་གྱི་དང་པོ་གཏུམ་མོ་ནི། རྡོ་རྗེ་སྙིང་པོ་ཐེག་པའི་ཡང་རྟོགས་ལ༔ གནད་དུ་ཆེ་བའི་རྩ་རླུང་མན་ངག་མཆོག༔ 
ཐེག་མཆོག་རྒྱལ་པོའི་བབས་ཀྱི་ལམ་མཆོག་སྟེ༔ ཡོངས་སུ་གྲུབ་པའི་གནད་འདི་ཟབ་པའོ༔ རྡོ་རྗེའི་ལུས་ལ་རྩ་གནས་གྲངས་མེད་ལ༔ ཁྱད་པར་དབུ་རྐྱང་རོ་

གསུམ་ཀ་བའི་ཚུལ༔ རྩ་འདབ་འཁོར་ལོ་ལྔ་པོ་འབྲེལ་བའི་ཚུལ༔ དང་པོ་བསྐྱེད་བྱེད་སྤྲུལ་པའི་འཁོར་ལོ་ལ༔ རྩ་འདབ་དྲུག་ཅུ་རྩ་བཞིའི་གྲངས་སུ་གནས༔ 
བདེ་སྐྱོང་འཁོར་ལོ་ཉི་ཤུ་རྩ་བརྒྱད་གནས༔ ཆོས་ཀྱི་འཁོར་ལོ་རྩ་འདབ་སོ་གཉིས་གནས༔ ལོངས་སྤྱོད་འཁོར་ལོ་རྩ་འདབ་བཅུ་དྲུག་གནས༔ བདེ་ཆེན་འཁོར་
ལོར་སུམ་བརྒྱ་དྲུག་ཅུ་སྟེ༔ འདི་ནི་གདུགས་ཀྱི་ཚུལ་དུ་གྲུབ་པ་ལ༔ འཁོར་ལོ་བཞི་པོ་གདུགས་འདེགས་ཚུལ་དུ་གནས༔ རྩ་འདབ་རྣམས་ནི་ཡེ་ཤེས་དབུ་མ་
ལ༔ རྟག་ལྟ་སེལ་ཕྱིར་འབྲེལ་བ་མ་ཡིན་ཞིང་༔ འཆད་ལྟའི་མཐའ་སེལ་རུབ་པའང་མ་ཡིན་ནོ༔ ཡེ་ཤེས་སྦས་རྩ་ཀ་ཏི་ཤེལ་སྦུག་ཅན༔ ཡེ་ཤེས་དབུ་
མའི་ནང་དུ་གནས་པ་སྟེ༔ འདི་ཡིས་ཆོས་དབྱིངས་སྐྱེ་མེད་འཛིན་པར་བྱེད༔ རོ་མའི་ནང་ནས་བ་མན་རྭ་འདྲའི་རྩ༔ ཆོས་ཉིད་མངོན་སུམ་དོན་ལ་སྦྱོར་བར་
བྱེད༔ འདི་ནི་ཡེ་ཤེས་ཆེན་པོ་སྐྱེད་བྱེད་ཡིན༔ གཞན་གྱིས་འཁོར་འདས་གཉིས་ཀྱི་རྟེན་བྱེད་དོ༔ སྙིང་ནས་ཀློ་བ་ཁ་སྣ་འབྲེལ་པའི་རྩ༔ འཁོར་འདས་

༄༅། །འཛིན་དང་བྱེར་བའི་རྟེན་བྱེད་དོ༔ འདི་ནི་ཡེ་ཤེས་དྲྭ་བའི་དོན་བསྡུས་ཡིན༔ གཡོ་བ་རིན་ཆེན་འོད་འཕྲོ་བསྟན་པ་ནི༔ ཉི་ཁྲི་ཆིག་སྟོང་དྲུག་
བརྒྱ་རུ་བ་འདི༔ དབང་པོ་དར་ཞིང་སྙོམས་པའི་ཚད་ལ་ཏེ༔ གཞོན་ལ་ལྷག་ཅིང་སྒས་ལ་ཆད་པ་སྟེ༔ འདི་ནི་རང་བཞིན་ཤུགས་ཀྱིས་རྒྱུ་བ་ཡིན༔ བདེ་ཆེན་
རྒྱ་མཚོས་མ་ཁྱབ་གང་ཡང་མེད༔ ཏིལ་དང་མར་བཞིན་ཀུན་ལ་ཁྱབ་པར་གནས༔ གཙོ་བོ་གསུམ་གྱི་བདེ་ཆེན་རྒྱ་མཚོ་ཡིས༔ མ་དག་འཁོར་བའི་ཆ་རུ་
དུག་གསུམ་བསྐྱེད༔ དག་པ་ཡེ་ཤེས་ཆ་རུ་སྐུ་གསུམ་བསྐྱེད༔ འཁོར་ལོ་ལྔ་རུ་ས་བོན་གནས་པ་དེ༔ མ་དག་འཁོར་བའི་ཆ་རུ་དུག་ལྔ་བསྐྱེད༔ དག་པ་ཡེ་
ཤེས་ལྔ་ཡི་རྟེན་བྱེད་པས༔ དེ་ཕྱིར་དོན་འདི་གཅེས་སྤྲས་ཉམས་སུ་ལོང་༔ ཞེས་པའི་གནད་དུ་བསྣུན་བྱ་ངོས་ཟིན་པར་བྱས་ཏེ་སྣུན་བྱེད་ཐབས་ཀྱི་ལམ་ནི༔ 
ཐུན་མོང་མ་ཡིན་པའི་སྔོན་འགྲོ་ཤེས་རབ་ཀྱི་རླུང་སྦྱོར་གསལ་བྱེད་དེ། ལུས་གནད་སྐྱིལ་ཀྲུང་རླུང་གནད་སྦྱོར་བ་བཞི་ལྡན། ཡིད་ཀྱི་གནད་སྟོང་ར་སྒོམ་པ་ནི༔ 

བདག་ལུས་རྡོ་རྗེ་སེམས་དཔའ་དཀར་པོ་སྐྱིལ་ཀྲུང་དུ་བཞུགས་པ་རྡོ་རྗེ་དང་དྲིལ་བུ་བསྣམས་པ་ལོངས་སྤྱོད་རྫོགས་པའི་ཆས་ཅན༔ སྟོང་གསལ་ཕྲུ་མ་ཕུས་བཏབ་པ་
ལྟ་བུ་ཕྱི་གསལ་ནང་གསལ་གྱི༔ དབུས་ནས་ཡར༔ ཁྱད་པར་དབུ་རྐྱང་རོ་གསུམ་ཀ་བའི་ཚུལ༔ དབུས་ན་ཡར་དབུ་མ་ཁ་དོག་སྔོ་སྐྱ། གཡས་ནས་རོ་
དམར་མོ༔ གཡོན་ནས་རྐྱང་མ་དཀར་མོ་དབུ་མའི་ཕྱེད་ཆ་ཙམ་རེས་ཡར་སྣེ་སྤྱི་བོ་ནས་སྣ་བུག་གཉིས་སུ་ཟུག་པ༔ མར་སྣེ་དབུ་མའི་སྣེ་ལ་ཚུད་པའི་སྤྱི་བོར་རྩ་
འདབ་སུམ་བརྒྱ་དྲུག་ཅུ་དཀར་པོ༔ མགྲིན་པར་རྩ་འདབ་བཅུ་དྲུག་དམར་པོ༔ སྙིང་དཀར་རྩ་འདབ་སོ་གཉིས་སྔོན་པོ༔ ལྟེ་བར་དྲུག་ཅུ་རྩ་བཞི་སེར་པོ༔ 
གསང་གནས་སུམ་ཅུ་རྩ་གཉིས་ལྗང་གུ་རྩ་གཙོ་བོ་གསུམ་ལས་གྱེས་པ་སུམ་མདོར་ཐོད་པ་དཀར་པོ་དཔྲལ་བ་མདུན་དུ་བརྟན་པ་བསྒོམ༔ རླུང་ཚུར་བྱུང་བ་སྣ་
བུག་གཡོན་ནས་ཡི་གེ་ཨོཾ་དཀར་པོའི་རྣམ་པར་བྱུང་ནས༔ གནས་པའི་ཚེ་ཐོད་པ་ནང་ཨ་དཀར་པོ་བསམ་ལ་འཛིན༔ ཨཱཿདེ་བདུད་རྩིའི་རང་བཞིན་དུ་

༄༅། །བསམ་ལ་སྦྱངས༔ གཞིལ་བའི་ཚེ་ཡི་གེ་ཧཱུྃ་གི་རྣམ་པར་དབུ་མའི་ནང་འཇུག་པར་བསམ༔ རླུང་རོ་བསལ༔ བུམ་པ་ཅན་གྱིས་
གང་བར་བྱའོ༔ དེས་བྱིང་བ་གསེང་༔ རྨུག་པ་བཤིག༔ འཐོར་བ་སྡུད༔ ཀུན་གྱི་གེགས་སེལ་དུ་འགྱུར༔ རླུང་སེམས་ལས་སུ་རུང་བའི་ཡོན་ཏན་
འགྲུབ་བོ༔ དང་པོ་ལུས་ཤེང་བསྐྱེད་པའི་རྩལ་སྦྱངས་དང་༔ ཞེས༔ རྩལ་སྦྱོངས་སྐྱིལ་ཀྲུང་ལག་གཉིས་པུས་མོ་བརྐྱང་༔ གཡས་གཡོན་གཅུས་
འགྱིང་སྐྱུགས་སྤྲུག་གསུམ་གསུམ་བྱ༔ རྩལ་བྱང་ཤེད་སྐྱེད་འཁྲུལ་འཁོར་གནད་དུ་ཚུད༔ ཅེས་པ་དང་༔ ཡངས་ཤིང་བདེ་བར་བྱེད་པའི་རྩལ་སྤྲུག་དང་༔ 
ཅེས་རྩལ་སྤྲུག་ལག་གཉིས་པུས་འགེབས་རྒལ་བསྲང་བཟུང་༔ མགྲིན་བཀུག་རླུང་རོ་ཕྱུང་སྤྲུག་ཡང་ཡང་འབད༔ རྩ་དང་རླུང་གི་གེགས་རྣམས་མ་ལུས་
སེལ༔ ཞེས་པ་སྦྱངས། གསུམ་པ་ཐིག་ལེ་བསྒོམ་པ་ནི། རྩ་གསུམ་འདུས་མདོར་ཉི་མའི་དཀྱིལ་འཁོར་མེ་ཡི་རང་བཞིན་དུ་གནས་པ། སྣ་བུག་

གཉིས་ནས་རླུང་དལ་བུས་རྔུབ་པས། ཉི་མ་མེ་ཡི་དཀྱིལ་འཁོར་ལ་ཕོག་པས་མེ་འབར། སྙིང་ཁར་ མགྲིན་པ་ སྤྱི་བོར་སོན། མ་དག་པའི་རྩ་ཐིག་རླུང་
རྣམས་བསྲེགས། བ་སྤུའི་ཁུང་ནས་ཕྱིར་འབར། གཤོང་ལམ་ནས་འོག་ནས་ཡར་འབར་ལུས་ཀྱི་ཕྱི་ཐམས་ཅད་མེ་དཔུང་འུར་སྒྲ་བཅས་འབར་བར་བསྒོམ། 
མཉེན་ཅིང་འཁྲིལ་བར་བྱེད་པའི་རྩལ་སྙོམ་མོ། །ཞེས་པ། རྩ་རླུང་ཐིག་ལེ་སྙོམ་བྱེད་གནད་མཆོག་ནི། །གཙོ་འཁོར་རྩ་ལ་མཉེན་འབེབས་རྣམ་པ་
གསུམ༑ །དང་པོ་རྩ་ཤུགས་ཡན་ལག་གནས་ལ་སྦྱངས། །གཉིས་པ་འཇམ་རླུང་ཕོ་སྐོར་མགོ་སྒྲིལ་འཕང་། །གསུམ་པ་ལག་འཁྱུད་རྐང་སྒྲིམ་སྲིན་ཞལ་
སྡོམས༑ །འཁོར་ལོའི་གནས་གཉིས་ལྷན་སྟོང་སྤྲུགས་དང་སྦྱར། །མཉེན་འབེབས་གེགས་སེལ་རྩ་མདུད་གྲོལ་བར་འགྱུར། །སྲོག་སྩོལ་རླུང་གི་ལམ་སེལ་
རྣམ་པ་གསུམ། །ལམ་སེལ་དང་པོ་རྣམ་སྣང་འཁྲུལ་འཁོར་བཅའ། །རླུང་རོ་ཕྱུང་དང་རྩལ་སྤྲུགས་མངས་པོ་འབད། །རྔུབ་དགང་གཞིལ་བའི་གནད་ལ་

༄༅། །མཆོག་ཏུ་བསྔགས། །ལམ་སེལ་གཉིས་པ་སྐྱིལ་ཀྲུང་ལག་དཔུང་སྡོམས། །འབྱུང་འཇུག་གནས་ཀྱི་ཁྱད་པར་གོང་དང་མཚུངས། །
ལམ་སེལ་གསུམ་པ་མཉམ་པའི་འཁྲུལ་འཁོར་ལས། །ལག་གཉིས་བརླ་མནན་གཞུང་བསྲང་རོ་སྟོད་དཀུག །མིག་ནི་སྣ་རྩེར་ཕོ་བ་གའུར་སྦྱོར། །ཡང་
ཡང་སྦྱངས་བའི་ཡུར་བའི་གེགས་སེལ་ལ། །སྦུད་པ་བུག་རྡོལ་མེད་བཞིན་རྩ་རླུང་འཁྲེལ། །འདི་རྣམས་དུས་སུ་འཇོམས་རླུང་མཆོག་ཡིན་ཅིང་། །དྲག་རླུང་
ཤེད་བསྐྱེད་བརྡབ་པའི་གནད་ཡིན་ནོ། །ཞེས་པ་ལྟར་བྱ། བུམ་ཆེན་དལ་གྱིས་བཟུང་ནས་དབུ་མ་ཇེ་ཆེར་སོང་ནས། དབུ་མའི་ནང་དུ་བདེ་ཆེན་འཁོར་ལོ་རྣམ་སྣང་
ཡབ་ཡུམ། ལོངས་སྤྱོད་འཁོར་ལོ་སྣང་མཐའ་ཡབ་ཡུམ། ཆོས་ཀྱི་འཁོར་ལོ་མི་བསྐྱོད་ཡབ་ཡུམ། སྤྲུལ་པའི་འཁོར་ལོ་རིན་འབྱུང་ཡབ་ཡུམ། བདེ་སྐྱོངས་
འཁོར་ལོ་དོན་གྲུབ་ཡབ་ཡུམ་རྣམས་བསྒོམ། མེ་ཡི་རང་བཞིན་དེས། སྤྱི་བོར་ཐིག་ལེ་དཀར་པོ་ཧཾ་ཡིག་གི་རྣམ་པ་ཅན་ལ་ཕོག །ཐིག་ལེའི་རྒྱུན་བབ་པ་མར་སོང་

བས་མེ་དང་གཉིས་མེད་དུ་རྩ་ཁམས་ཐམས་ཅད་གང་བས་བདེ་བས་ཁྱབ་པར་སྒོམ། བུམ་ཆེན་སྡིར། མེ་ཡི་རང་བཞིན་དེས་རིགས་ལྔ་ཡབ་ཡུམ་བདེ་བ་གཡོས། བྱང་
སེམས་བབས་པས་ལུས་བདེ་བས་ཁྱབ་པར་སྒོམ། འཁོར་ལོ་རྩ་འདབ་རྣམས་སུ་གཙོ་བོའི་སྐུ་རྐྱང་པ་རེ་རེ་མ་བསྐྱེད་ལྷུན་གྲུབ་ཏུ་སྒོམ། དེ་ལྟར་རྩ་ཁམས་ལུས་ཀྱི་འཕྲོ་
འདུ་ནི། །ཕུང་པོ་རིག་ལྔར་སྨིན་ཅིང་གྲོལ་བའི་གནད། །ཅེས་དང་། དེའི་སྦས་ཆོས་གསང་བ་གཏད་རྒྱའི་སྐོར་ནི། །ཨེ་མ་ཧོ། གསང་སྔགས་བླ་མེད་
ཉམས་སུ་ལེན་པའི་བུ། །རྡོ་རྗེ་ཕག་མོའི་སྒོམ་བཟླས་གཙོ་བོར་སྐྱོང་། །འདི་དོན་ཡེ་ཤེས་མཆོག་དོན་མངོན་དུ་གྱུར། །ཕག་མོའི་རྣལ་འབྱོར་ཐུན་ལྔར་འཇུག་པའི་
ཐབས༑ །དོན་འདི་གཅེས་པར་ཟུངས་ཤིག་རིགས་ཀྱི་བུ། །ཞེས་པས་རང་ཕག་མོ་དམར་མོ་གྲི་གུག་ཐོད་ཁྲག་གཡས་བསྐུམ་གར་སྟབས་ཅན་རྒྱན་ཚངས་བ་སྟོང་གསལ་
དུ་བསྒོམ་པར། རྩ་གསུམ་འཁོར་ལོ་ལྔ་གསལ་ཏེ་བུམ་ཆེན་བཟུང་། མེ་སྦར་ཧཾ་བཞུས་པ་སྔར་ལྟར་ལས། ནམ་ལངས་སྤྱི་བོར་རྡོ་རྗེ་མཁའ་འགྲོ་སྒོམ། དཀར་

༄༅། །མོ་བཞུགས་པའི་མདངས་ཀྱིས་རྩ་ཁམས་ཁྱབ། །སྤྱི་བོའི་ཧཾ་ཡིག་བྱང་སེམས་ཁམས་ཉིད་རྒྱས། །ཞེ་སྡང་ལས་གྱུར་རྟོགས་པ་རང་སར་གྲོལ། །
རྣམ་ཤེས་མེ་ལོང་ཡེ་ཤེས་འཁོར་ལོ་སྨིན། །ཉི་དྲོས་མགྲིན་པར་རིན་ཆེན་མཁའ་འགྲོ་སྒོམ། །སེར་གསལ་ཞུ་བས་མགྲིན་པའི་རྩ་ཁམས་གང་། །ང་རྒྱལ་ལས་གྱུར་
རྟོགས་པ་རང་སར་གྲོལ། །ཚོར་ཕུང་མཉམ་ཉིད་ཡེ་ཤེས་ངོ་བོར་སྨིན། །གང་ཉིད་སྙིང་ཁར་སངས་རྒྱས་མཁའ་སྒོམ། །མཐིང་གསལ་ཞུ་བའི་བདུད་རྩིས་རྩ་
ཁམས་ཁྱབ། །གཏི་མུག་ལས་གྱུར་རྟོགས་པ་རང་སར་གྲོལ། །གཟུགས་ཕུང་ཆོས་དབྱིངས་ཡེ་ཤེས་ངོ་བོར་སྨིན། །ཕྱེད་ཡོལ་ལྟེ་བར་པདྨ་མཁའ་འགྲོ་སྒོམ། །
དམར་པོ་ཞུ་བའི་བདུད་རྩིས་རྩ་ཁམས་ཁྱབ། །འདོད་ཆགས་ལས་གྱུར་རྟོགས་པ་རང་སར་གྲོལ། །འདུ་ཤེས་སོར་རྟོག་ཡེ་ཤེས་ངོ་བོར་སྨྲིན། །དགོང་མོ་གསང་
བར་ལས་བྱེད་མཁའ་འགྲོ་སྒོམ། །ལྗང་མོ་ཞུ་བའི་བདུད་རྩི་རྩ་ཁམས་ཁྱབ། །ཕྲག་དོག་ལས་གྱུར་རྟོགས་པ་རང་སར་གྲོལ། །འདུ་བྱེད་བྱ་གྲུབ་ཡེ་ཤེས་ངོ་བོར་

སྨིན༑ །ཐུན་ལྔའི་རྣལ་འབྱོར་བར་རླུང་མཆོག་ཡིན་ཅིང་། །མཆོག་གསུང་ཐེག་མཆོག་རྒྱལ་པོའི་ཁྱད་ནོར་ཏེ། །ཟབ་དོན་འདིར་འཇུག་རང་སྣང་རང་གྲོལ་ནས། །
གཞན་སྣང་ཐུན་མོང་མིན་པ་ཕྱག་རྒྱ་ཡུམ། །མི་མིན་མཁའ་འགྲོའི་ཚོགས་ཀྱིས་བསྐོར་བར་འགྱུར། །ཞེས་པ་ལྟར་ཉམས་སུ་བླང་། ཀུན་རྫོབས་བྱང་སེམས་
བསྒྱུར་བྱེད་རྣམ་པ་གསུམ། །ཞེས་པའི་དོན་གབ་པ་ཙནྡ་བསྒྱུར་བྱེད་མན་ངག །ཐིག་ལེ་སྨིན་པར་བྱེད་པའི་འཁྲུལ་འཁོར་ནི། །རྒལ་བསྲང་རྐང་པའི་མཐིལ་
སྦྱར་སོར་མ་སྒྲིམ། །ཆོས་འབྱུང་ཕྱག་རྒྱ་གཙུག་སྦྱར་རིག་པ་སྒྲིམ། །ཐིག་ལེ་ཤེལ་གྱི་ཐིག་པ་ཟག་ལ་ཁད། །ཧཾ་ཡིག་རྣམ་པ་ཏིལ་གང་རྒྱས་པ་ལྟར། །དུད་
ཁང་ཁྱབ་སྒོམ་མགོ་བོ་རྒྱས་སྙམ་འབྱུང་། །ཞེས་དང་། གཉིས་པ་བྱང་སེམས་བརྟན་པའི་འཁྲུལ་འཁོར་ནི། རྡོ་རྗེ་སྐྱིལ་ཀྲུང་མི་གཡོ་མཉམ་པར་གནས། །སོར་
བསྣོལ་ལྟེ་བ་བཀབ་ཅིང་ཕོ་བ་སྐྱིལ། །ལྟེ་བར་རྩ་གསུམ་ཨེ་ལས་ཆོས་འབྱུང་ནི། །ལྡིང་ཀ་གྱེན་ཕྱོགས་ཨ་ཐུང་དམར་པོས་མཚན༔ རེག་བྱ་ཚ་བའི་འོད་འབར་

༄༅། །རྩེ་གཅིག་བསྒོམ། །རེག་མདངས་བཅུད་སྡུད་བརྟན་ནས་འབར་སྙམ་འབྱུང་། །བསྒྱུར་བྱེད་གསུམ་པ་སྤེལ་བའི་འཁྲུལ་འཁོར་ནི། །ཙོག་
འདུག་ལག་བྲང་སྦྱར་ལ་ཁུ་ཚུར་བསྣོལ། །ཅུང་རྒུ་ལག་གཉིས་གདན་ལ་མ་རེག་ཙམ། །རིག་མདངས་མི་ཡེངས་སེམས་ཀྱི་འཁྲུལ་འཁོར་ནི། །ལྟེ་བར་ཨ་ཐུང་རབ་
འབར་ཡར་འཕྲོས་དབུས། །སྤྱི་བོའི་བྱང་སེམས་ཧཾ་ཐིག་མར་འཕྲོས་པས། །ཡས་མས་འདུས་པའི་རླབས་ཆེན་སྙིང་ཀར་འཕྲོས། །གཡས་གཡོན་བསྐོར་ཞིང་
སྤྲུགས་པའི་ཚུལ་འདྲེན་ནོ། །ལུས་གནས་མ་ལུས་བདེ་བས་ཁྱབ་པར་བཀང་། །བོ་ཟག་མེད་པའི་རྒྱས་འདེབས་རྡོ་རྗེ་གུར། །བ་སྤུ་བུ་ག་མ་ལུས་ཐེམས་ཀྱིས་
བཀག །ཕྱ༵ག་རྒྱ༵་སེང་གེ་རྣམ་རོལ་གྱི་ཁོར་ཡུག་འབྲས་ཞིང་གི་ཆུ་ལྟར་བཀྲམ་པའོ། །ད༵ད་ལྡ༵ན་ཐེ༵བ་ལོ༵ང་ཅ༵ང་ལྡེ༵བས་ཚུ༵ལ། བརྟན་པའི་ཚད་དུ་ལུས་ལ་བདེ་དྲོད་
འབྱུང་༑ །འཇམས་རླུང་སྤྲུགས་དང་རླུང་རོ་འདོར་འདིར་བསྔགས། །གང་འདིས་གནད་ལ་ཆེད་དུ་མ་བཙོན་ན། །ཆུ་ཆར་མེད་པའི་དཔྱིད་ཀྱི་ལོ་ཏོག་བཞིན། །མྱང་

འདས་འབྲས་བུ་སྨིན་པའི་དོན་ལས་རིང་། །དེ་བས་མཆོག་གསང་རྒྱལ་པོའི་ཁྱད་ནོར་ཏེ། །གཅེས་འཛིན་འཕགས་ནོར་དབང་གི་རྒྱལ་པོ་འདི། །འབད་མེད་མཆོག་
གི་ཟབ་རྒྱའི་བཅུད་བསྡུས་པས། །བླ་མེད་འབྲས་བུ་འབྱིན་པའི་ཐབས་འདི་ཟབ། །ཞེས་པ་ལྟར་ཉམས་སུ་བླང་བས་འབྲས་བུ་འབྱིན་ཚུལ། ཡོན་ཏན་ནད་རོ་མ་
ལུས་ཡུལ་ནས་འདོན། །འགྲོ་ཡངས་རྒྱུ་ཡི་ཐིག་ལེ་ཁྲེམ་པ་དང་། །གྲངས་རླུང་འདར་བའི་གེགས་ཞི་རླུང་རོ་ཐོན། །ལུས་མཉེན་ཤ་ཡང་འགྲོ་མགྱོགས་རླུང་
སྐྱོན་ཞི། །གང་ཟོས་བཟའ་བཏུང་འཇོམས་ཤིང་མི་འཇུ་མེད། །རྨུ་ཆུ་འོར་དང་སྐྱ་བས་སྐྲན་ནད་སེལ། །མ་ཞུ་དུག་ཐབས་སེལ་ཞིང་ནད་འཇོམས་བསྔགས། །
རྩ་རླུང་གནད་ལྡན་ནད་བརྒྱ་སྨན་གཅིག་ཡིན། །རྩ་རླུང་འཁྲུལ་འཁོར་གནད་དུ་ཚུད་པའི་ཚད། །རྩོལ་མེད་ལུས་མཉེན་གཉིད་དང་རྨོངས་པ་ཞི། །བདེ་གསལ་
མི་རྟོག་ཏིང་འཛིན་ཤུགས་ཀྱིས་འཆར། །འཁོར་ལོ་བཞི་ཡི་རྩ་མདུད་གྲོལ་བའི་ཚད། །མ་སྦྱངས་ཆོས་ཤེས་མཁྱེན་པ་མངོན་དུ་རྒྱས། །ཤེས་རབ་བློ་ཁ་འབྱེད་

༄༅། །ཅིང་ཆོས་ཚིག་རྡོལ། །ཡེ་ཤེས་རྩ་མདུད་དབྱིངས་སུ་གྲོལ་བའི་ཚད། །དགོངས་པ་ནང་གསལ་ཆོས་ཀྱི་འཁོར་ལོ་བསྐོར། །རྒྱུད་ཀྱི་
དགོངས་པས་རང་གི་དགོངས་པ་བཀྲོལ། །དབུ་མར་ཡེ་ཤེས་སྲོག་འཛིན་འཇུག་པའི་ཚད། །སྟོང་གསུམ་གཟུགས་བརྙན་ས་ལེར་མཐོང་བ་དང་། །ཡར་གྱི་སངས་རྒྱས་
བླ་མའི་ཡོན་ཏན་མཐོང་། །ཡན་ལག་རླུང་སེམས་མ་རུང་ཚུད་པའི་ཚད། །མར་གྱི་འགྲོ་དྲུག་འཁྲུལ་སྣང་མངོན་དུ་ཤར། །བར་གྱི་རང་གི་སྐྱེ་བ་སྔ་ཕྱི་དྲན། །སྲིད་
རྩ་དམྱལ་བའི་གཟུགས་བརྙན་མ་ལུས་ཀུན། །རྩ་རླུང་འཁྲུལ་ཆ་མེ་ལོང་ལ་འཆར་ཞིང་། །བསྐྱེད་བྱེད་མ་འདིར་མ་བྱུང་གང་ཡང་མེད། །དེ་བཞིན་མཚན་མ་རིག་
པ་ལ་འཆར་ཏེ། །ངལ་བསོ་ཞི་བའི་གནས་སུ་སྒྲུབས་པ་གཅེས། །ཞེས་གསུངས་སོ། །ཚེ་འདི་སྤྲིན་བར་ཉི་བཞིན་གོ་བ་ཡི། །འདུ་འཛིའི་རྒྱ་ལས་གྲོལ་བའི་
རྣལ་འབྱོར་པ། །གངས་ཁྲོད་ནགས་རིའི་གསེབ་ཏུ་གཅིག་པུར་རྒྱུ། །ཚེ་འདི་ལྟོས་མེད་ཕྱི་མ་སྒྲུབས་པའི་བུ། །སྙེམས་ཐག་བཅད་པར་བྱེད་པའི་རྗེས་འཇུག་རྣམས། །

ཚེ་གཅིག་སངས་རྒྱས་ཐོབ་བྱེད་ཐབས་འདི་ཟབ། །རྩ་རླུང་བྱང་ཆུབ་སེམས་ཀྱི་གནས་ཚུལ་འདིས། །འོ་མ་སྲུབ་ན་འོ་མར་སོ་སོར་འབྱེད། །དེ་བཞིན་རྩ་རླུང་
གནད་དུ་འཁྲུལ་འཁོར་ཟབ། །རྩ་ལ་མཉེན་མེད་གྱོང་རིང་རྩ་ཞར་འབྱུང་། །རླུང་ལམ་མ་བསལ་ལོག་ནས་རླུང་སྐྱོན་མངས། །བྱང་སེམས་བསྒྱུར་དང་མ་ཆུན་
གེགས་མངས་བས། །ཐོག་མར་ཡན་ལག་སྦྱངས་བ་ནས་བཙམ་བྱ། །ཞེས་གསུངས་པ་ལྟར་ཉམས་སུ་བླང་ངོ་། །བཞི་པ་དོན་དམ་ཐིག་ལེ་ཁྱབ་བརྡལ་ཆེན་
པོ་བསྒོམ་པ་ནི། འདི་ཡན་ལམ་རྟེགས་སྔོན་འགྲོ་སྟེ། །དམིགས་པ་དག་ལ་བརྟེན་ནས་སུ། །མི་དམིགས་པ་དག་རབ་ཏུ་སྐྱེ། །བི་མ་ལའི་གསུངས་པ་ལྟར། 
དམིགས་རྣམས་སྤྲད་པས་སེམས་དུལ་ཞིང་བློ་བཏང་བཞག་སྟོད་གསུམ་ལས་སུ་རུང་བས་སེམས་ཀྱི་སྙིང་པོ་དངས། མཚན་རྟོག་ཉོན་མོངས་ཞི། རྩ་རླུང་གི་བྱེད་
བཅིངས་ཀྱིས་བདེ་གསལ་མི་རྟོག་པ་དང་། དེས་ཡི་བདེ་བ་ཆེན་པོའི་ཡེ་ཤེས་བསྐྱེད། དོན་དམ་ཡེ་ཤེས་རྟོགས་མ་རག་གི་སྨིན་བྱེད་དུ་འགྲོ་བའོ། །ལམ་

༄༅། །དངོས་ལ་དབང་རབ་ཚེ་འདིར་གྲོལ་བ། དབང་འབྲིང་བར་དོར་གྲོལ་བ། དབང་ཐ་དབུགས་དབྱུང་ཐོབ་པའི་གདམ་ངག་ཟབ་མོ་གཞི་ཁྲེག་
ཆོད་ཀ་དག་མངོན་སུམ་སྟོན་པ་སངས་རྒྱས་མཉམ་སྦྱོར། ལམ་ཐོད་རྒལ་ལྷུན་གྲུབ་མངོན་སུམ་སྟོན་པ་ཆོས་ཉིད་འཁོར་ལོ། ཟུང་འཇུག་གཉིས་མེད་རྡོ་རྗེའི་གསང་
ཚིག་མུན་སེལ་སྒྲོན་མེ༔ མཐའ་བརྟེན་མན་ངག་འཆུགས་མེད་རྨིང་རྡོ་བཞི་ཡི། རང་གི་སྔོན་འགྲོ། དངོས་གཞི་རྗེས་རིམ་གསུམ། དང་པོ་ལ། ཏིང་འཛིན་
སྒྲུབ་པ། ཤེས་རབ་སྒྲུབ་པ་གཉིས། དང་པོ་ལ། བསམ་གཏན་ལ་གཏན་སྒྱུ་མ་རྨི་ལམ་སྦྱངས། དང་པོ་ལ་གསུམ་གྱི་དང་པོ་ཞི་གནས་ཀྱི་བསམ་གཏན་སྒྲུབ་
ཚུལ་ནི། ཨེ་མ་ཧོ། ཐེག་རྒྱལ་རྡོ་རྗེ་སྙིང་པོའི་ཀློང་ཡང་འདིར། །སྦྱངས་པ་སྔོན་སོང་སྐལ་ལྡན་རེ་རེ་ཙམ། །ཁྲིད་ཅིང་མཆོག་གསང་བདུད་རྩི་བསྟན་འདོད་ན། །
དབང་གི་ཐོག་མར་ཐེག་པའི་འཇུག་དབང་དང་། །ཁྲིད་ཀྱི་ཐོག་མར་ཐེག་པའི་འཇུག་ཁྲིད་ནི། །ཟབ་གསང་རྡོ་རྗེ་སྙིང་པོར་འགྲོ་བའི་ལམ། །རྟེན་འབྲེལ་ཁྱད་པར་རྨད་

དུ་ཆེ་བ་ཡིན། །གསུང་པའི། ཐུན་གྱི་ཐོག་མར་ཡངས་སྙིང་བླ་མའི་སྒྲུབ་པ་བྱ་སྟེ། །མ་རིག་དབང་གིས་བདག་གཞན་དུག་ལྔས་ཆིངས། །དེ་ལ་བརྟེན་ནས་ལས་
ཉོན་དུ་མ་བསགས། །དེ་ཡི་འབྲས་བུ་འཁོར་བར་གཏམ་འཁྱམས་བྱེད། །འཁོར་བའི་གཡངས་ལས་བླ་མས་བསྐྱབ་ཏུ་གསོལ། །འཁོར་ཡུག་ནམ་མཁས་ཁྱབ་
པའི་སེམས་ཅན་རྣམས། །ཐར་ལམ་སྟོན་པའི་བླ་མར་བདག་གྱུར་ཅིག །དེ་བཞིན་འབད་མེད་འབྱུང་བའི་རིན་ཆེན་གཏེར། །རྗེས་སུ་གནང་བ་བླ་མས་སྩལ་དུ་གསོལ། །
གཞི་ཀུན་སྟོང་ཉིད་རྟོགས་པའི་རྩལ་ཆེན་ལས། །དམར་གསལ་རྣལ་འབྱོར་མ་ཡི་སྤྱི་བོ་རུ། །རྡོ་རྗེ་རིག་འཛིན་བདེ་གཤེགས་འདུས་པ་ཉིད། །པདྨ་ཐོད་ཕྲེང་
རྩལ་དང་དབྱེ་བ་མེད། །རིན་ཆེན་མཎྜལ་ཀུན་བཟང་མཆོད་པའི་སྤྲིན། །སྲིད་ཞིའི་འབྱོར་ཚོགས་དཔག་མེད་དང་ལྡན་པ། །ཕུན་ཚོགས་བསོད་ནམས་ཞིང་
ལ་འབུལ་བ་ཡིས། །འགྲོ་ཀུན་ཐར་པའི་གྲང་དུ་ཕྱིན་པར་ཤོག །ཚེ་རབས་གྲངས་མེད་སྡིག་སྒྲིབ་ཉེས་ལྟུང་སོགས། །ཉམས་པ་ཅི་མཆིས་བླ་མའི་དྲུང་དུ་

༄༅། །བཤགས༑ །འགྲོ་བའི་དཔལ་དུ་ཆོས་འཁོར་བསྐོར་བ་དང་། །མྱ་ངན་མི་འདའ་རྡོ་རྗེའི་སྟན་བཞུགས་གསོལ། །སངས་རྒྱས་ཀུན་འདུས་བླ་
མ་རིན་པོ་ཆེ། །བྱིན་རླབས་དངོས་གྲུབ་འབྱུང་བའི་ཡིད་བཞིན་པར། །སྒོ་གསུམ་གདུང་བ་དྲག་པོས་གསོལ་བ་འདེབས། །མྱུར་བ་ཉིད་དུ་བྱིན་གྱིས་བརླབ་ཏུ་
གསོལ༑ །ཀུན་མཁྱེན་ཡེ་ཤེས་གཟིགས་པ་རྒྱ་ཆེ་བའི། །རྒྱུད་ལུང་མན་ངག་དབང་མཆོག་བསྐུར་དུ་གསོལ། །གཞན་དོན་ཕྲིན་ལས་མཛད་པ་རླབས་ཆེན་
པོས༑ །སྨིན་ཅིང་གྲོལ་བར་བླ་མས་མཛད་དུ་གསོལ། །ལུས་ལ་ལུས་གནད་ངག་ལ་ངག་གནད་དང་། །ཡིད་གནད་གཞི་འཛིན་རིགས་པ་ལུ་གུ་རྒྱུད། །དོན་
གྱི་དབྱིངས་ལས་འདའ་བར་མི་བགྱིད་དོ། །དཔལ་ལྡན་བླ་མའི་རྣམ་པར་ཐར་པ་ལས། །སྐད་ཅིག་ཙམ་ཡང་ལོག་ལྟ་མི་སྐྱེ་ཞིང་། །ཅི་མཛད་ཆོས་སུ་མཐོང་
བའི་མོས་གུས་ཀྱི། །བླ་མའི་བྱིན་རླབས་སེམས་ལ་འཇུག་པར་ཤོག །དད་གུས་དྲག་པོས་གསོལ་བ་བཏབ་བོ། །ལུས་སྐྱིལ་ཀྲུང་བཅའ། མིག་སྣ་

རྩེར་ཐུར་དུ་བལྟ། སྨིན་ཕྲག་ཏུ་ཐིག་ལེ་དཀར་པོ་ཞིག་སྒོམ། དེའི་ནང་ཡི་གེ་བ་གཅིག་སྒོམ། །གཉིས་པ་ལྕེ་ཡི་ཐོག་ཏུ་ཐིག་ལེ་དམར་པོ་སྒོམ། དེའི་ཐོག་
ཏུ་ཡི་གེ་ཙ་དམར་པོ་གཅིག་སྒོམ། བུམ་རིལ་ལ་རྟེན་འབྲེལ་བསྒོམ་གཏད༔ གསུམ་པ། གསང་བ་ཐིག་ལེ་མཐིང་ཁ་སྒོམ། དེའི་སྟེང་དུ་ཡི་གེ་ཝ་གཅིག་སྒོམ། 
སྐྱབས་སུ་འགྲོ་བ་དང་རིགས་དྲུག་ལ་བྱམས་སེམས་བསྒོམ། བཞི་པ་ནི། ལྟེ་བར་ཐིག་ལེ་དཀར་པོ་གཅིག་སྒོམ། དེའི་མཐིལ་དུ་ཡི་གེ་ཧ་དཀར་པོ་གཅིག་བསྒོམ། 
ཏྲི་ཧྲཱིཿཧཱུྃ། ཞེས་བསྒྲངས། ལྔ་པ་ནི། རྣ་བ་གཉིས་སུ་ཐིག་ལེ་དམར་པོ་སྒོམ། དེའི་ཐོག་ཏུ་ཡི་གེ་ཧེ་གཅིག་སྒོམ། དྲུག་པ་ནི། སྣ་ལ་ཐིག་ལ་མཐིང་ཀ་
སྒོམ༑ དེའི་ཐོག་ཏུ་ཡི་གེ་ཀ་གཅིག་སྒོམ། བདུན་པ་ནི། སྤྱི་བོར་ཐིག་ལེ་དཀར་པོ་སྒོམ། དེའི་ཐོག་ཏུ་ཡི་གེ་ཨོཾ་གཅིག་སྒོམ། བརྒྱད་པ་ནི། མགྲིན་
པར་ཐིག་ལེ་དམར་པོ་སྒོམ། དེའི་ཐོག་ཏུ་ཡི་གེ་ཨ་གཅིག་སྒོམ། དགུ་པ་ནི། སྙིང་ཁར་ཐིག་ལེ་མཐིང་ཁ་སྒོམ། དེའི་ཐོག་ཏུ་ཡི་གེ་ཧཱུྃ་གཅིག་བསྒོམ། 

༄༅། །དེ་དག་མི་གནས་པ་གནས་པར་བྱེད་པ། དཔེར་ན་སེམས་འདི་རྟ་རྨུ་རྒོད་དང་འདྲ་སྟེ། རྟ་རྨུ་རྒོད་འཛིན་པ་ལ། ཁོ་ཡི་ཐོག་ཏུ་དྲག་པོར་
བརྒྱུགས་ན་འགྲོགས་ནས་མི་ཟིན་པས། ཐབས་སྣ་ཚོགས་ཀྱིས་བྲིད་ཅིང་དལ་གྱིས་བཟུང་ན་ཟིན་ནས་བཀོལ་ཐུབ་པ་ལྟར་སེམས་རྨུ་རྒོད་འདི་དྲག་ཏུ་བཟུང་ན་རྟོགས་པ་ཇེ་
མངས་སུ་འཕྲོ་ཞིང་སྙིང་རླུང་ལ་སོགས་མི་འདོད་པ་དུ་མ་བསྐྱེད་པའི་གེགས་སུ་འགྲོ་བས། ཐབས་སྣ་ཚོགས་ཀྱིས་དམིགས་པས་དམིགས་མེད་ཚོལ་བས། སེམས་
རྣལ་དུ་དབབ་པ་ལ་མཁས་པར་བྱའོ། །ཉག་ཐག་གི་འཐེན་ལུགས་ཀྱིས་གནས་པ་དེ་ཟིན་པར་བྱ་བ་ནི། དམིགས་པའི་ཐོག་ཏུ་སེམས་དེའི་རྣམ་པར་ཤར་བ་ལྷན་
གཅིག་ཏུ་བསྡུ་ཞིང་གཞན་གང་དུ་ཡང་མ་ཡེངས་བར་ལྷན་ནེར་བཞག །དེ་ལ་མདུང་ཚུགས་བཙིར་ཟིན་དུའང་མི་བྱ། ཐ་མལ་དུ་ཡེངས་པས་རྟོགས་འབྱམས་སུ་
མི་བཞག །ཐུན་ཡུན་ཐུང་བས་བྱིངས་རྒོད་ཀྱི་གེགས་མི་འཇུགས། །གྲངས་མངས་བས་སྐྱོན་མེད་ཀྱི་སྒོམ་སྐྱེ་བའི་ཕྱིར་དེ་ལྟར་བསླབ་པར་བྱའོ། །ཐུན་འཇོག་

པའི་ཚེ་ཧར་ལང་དུ་མི་བྱ་བར་བག་ཡོད་དང་ལྡན་པས་སྤྱོད་ལམ་དང་བསྲེ་ཞིང་ལམ་དུ་ཁྱེར། སྤྱོད་ལམ་ཐམས་ཅད་མགོ་ཆག་ནད་པ་འགྲམ་དོགས་པ་ལྟར་བསྒོམ་
གྱི་ངང་འཚོ་ཞིང་སྤྱོད་པ་ལམ་དུ་ཁྱེར་བ་གནད་ཡིན་ནོ། །འདིའི་སྐབས་སུ་རྟོགས་པ་མངས་དུ་འཕྲོ་ཞིང་ཇེ་རྒོད་ལ་སོང་ནས་སྣ་སུན་དང་སྒྱིད་ལུགས་པས་འཕྲོ་
བསྡུར་ཉན་ཡོད་པས། དལ་བུས་ཁྲིད་ཅིང་བཀག་ཀྱང་མི་བཀག །རྗེས་སུའང་མི་འབྲང་བར་སྐྱོང་བ་གནད་ཆེའོ། །གླང་ཆེན་ཉལ་ལུགས་ཀྱིས་ཟིན་པ་དེ་
བརྟན་པར་བྱ་བ་ནི། རང་བབས་སུ་བཞག་སྟེ་ལྷོད་ཅིང་མ་ཡེངས་བར་བྱའོ། །སྐྱོ་བ་དང་འཚོར་བ་བྱུང་ན་ཤེས་པ་འཁྱོགས་པ་ཡིན་པས་སྣ་སུན་ནས་ཕྱིན་
ཆད་གསོར་མི་རུང་བའི་སྐྱོན་ཡོད་པས། སྐབས་སྐབས་སུ་འཁོར་བའི་ཉེས་དམིགས་དང་ཐར་པའི་ཕན་ཡོན་བསམ། འཆི་བ་མི་རྟག་པ་ཡིད་ལ་བྱེད། 
ཤེས་པ་ཟ་ཟི་མང་ན་དམིགས་བཅས་ལྷོད་ལ་བཞག་ཐབས་ལ་འབད། ལྷོད་པའི་ནང་ནས་གྲིམ་པ་ཞིག་གིས་ཧར་ལང་དུ་མི་བྱ་བར་སྤྱོད་པ་ལ་འཇུག་པ་ནི་

༄༅། །གནད་དམ་པའོ། །འདི་སྐབས་ཐབས་སྣ་ཚོགས་ཀྱིས་གཟུགས་ཡུན་རིང་དུ་བསྲིང་། གོམས་པ་ཀློང་དུ་མ་གྱུར་གྱི་བར་དུ་སྒོམ་པའི་
ས་མཚམས་ཏེ། གོམ་པ་ཆུང་ཞིང་ངོ་སྤྲོད་སྔ་བར་གྱུར་ན་གོ་ཡུལ་དུ་ཤོར་བ་གྱུར་ཏ་རེ། དེ་ལྟར་བྱས་པས། དབང་པོ་རབ་ལ་ཡིན་ལུགས་ཤེས་པ། ངང་ལ་
གནས་པ། ཐད་ཀར་གཅོད་པ། སེམས་ལ་ཕན་པ། དྲན་པས་ཟིན་པ། རྣམ་རྟོགས་འདི་སྐྱེ། མངོན་དུ་གྱུར་པའོ། །སྐབས་སྐབས་སུ་སྤྲིན་དྭང་ཀྱི་
ནམ་མཁར་ལྟར་བཞག །ཆུ་བཅད་པའི་རང་ཐག་ལྟར་བཞག །ལས་ཟིན་པའི་སྐྱེས་བུ་ལྟར་བཞག །དབང་པོ་འབྲིང་ལ། ཡིན་ལུགས་མ་ཤེས་ན་གོལ་སྒྲིབ་
ཀྱི་གདར་ཤ་མི་ཆོད། ངང་ལ་མ་གནས་ན་ཤེས་པ་རྐྱེན་ཁར་འཆོར། ཐད་ཀར་མ་ཆོད་ན་ཡུལ་གྱི་རྗེས་ཕྱིར་འབྲང་། སེམས་ལ་མ་ཕན་སོ་སོའི་སྐྱེ་བོ་དང་འདྲ། 
དྲན་པས་མ་ཟིན་ན་དུག་ལྔ་དུག་གསུམ་དུ་འཆར། རྟོག་མེད་མ་བྱུང་ན་ཉོན་མོངས་རང་ཁར་འཆོར། མངོན་དུ་མ་གྱུར་བར་དུ་འཁོར་བའི་ས་བོན་བྱེད་པས་གདར་

ཤ་ཆོད་པ་གལ་ཆེའོ། །སྐབས་སུ་རྟ་རྨུ་རྒོད་ལྟ་བུར་བཙའ། རྒྱལ་པོའི་བཙུན་མོ་ལྟ་བུར་བཙའ། ཡིད་བཞིན་གྱི་ནོར་བུ་ལྟ་བུར་བཙའ༔ དབང་པོ་ཐ་མས་
ཡིན་ལུགས་ཤེས་པ་ལ་གདེང་ལྡན་ནམ་མི་ལྡན་བརྟགས། སེམས་ལ་ཕན་པ་ལ་གཞི་རྩ་ཆོད་དམ་མི་ཆོད་བརྟགས། དྲན་པས་ཟིན་པ་ལ་རང་སར་གྲོལ་ལམ་མི་
གྲོལ་བརྟགས། རྟོགས་མེད་དུ་བྱུང་བ་ལ་གསལ་ཆ་ཐོན་ནམ་མི་ཐོན་བརྟགས། མངོན་དུ་གྱུར་པ་ལ་མཁན་པོ་འདུག་གམ་མི་འདུག་བརྟགས་པས། གནས་
པ་སེམས་ཀྱི་རྒྱན་དུ་ཤར་བ། འཕྲོ་བ་སེམས་ཀྱི་རོལ་པ་ཤེས་པ། གཉིས་མེད་མཉམ་པའི་ངང་དུ་གནས་པའོ། །ངོ་སྤྲད་པ་ནི། སྣ་ཚོགས་སེམས་
སུ་ངོ་སྤྲོད། སྟོང་པ་སྣང་བ་ངོ་སྤྲོད། སྣང་སྟོང་གཉིས་མེད་དུ་ངོ་སྤྲོད། གཉིས་མེད་རང་གྲོལ་དུ་ངོ་སྤྲོད། དེ་ལྟར་རྣལ་དུ་ཕེབས་ནས་གཞི་ཁྲེག་ཆོད་
ཀྱི་དགོངས་པ་གཏན་ལ་དབབ་པའོ། །གཉིས་པ་ཉིན་སྣང་སྒྱུ་ལུས་ལ་སྦྱངས་བ་སྣ་ཚོགས་རང་གྲོལ་ནི། ཕྱི་ཡུལ་ཐམས་ཅད་མི་རྟགས་པ་སྒྱུ་མའི་སྣང་བ། 

༄༅། །ནང་སེམས་ཐམས་ཅད་སྐྱེ་འགགས་ཅན་སྒྱུ་མའི་སྣང་བ། ཅིར་སྣང་ནི་ཤར་ཐམས་ཅད་སྒྱུ་མའམ་འཇའ་ཚོན་ལྟ་བུར་སྒོམ། གང་སྣང་
ཚད་མར་མེ་དང་གྲིབ་མ་ལྟ་བུར་སྒོམ། ངག་ཏུ་སྒྱུ་མ་ཞེས་སྨྲ། ལུས་སྒྱུ་མ་ངག་བྲག་ཆ་རྐྱེན་འཇའ་ཚོན། བྱེད་ལེ་ལོང་གི་གཟུགས་བརྙན་ལྟར་བརྟགས། 
ལེགས་ཉེས་ཀྱི་མཚན་མ་བཟང་ངན་ལ་སོགས་ཡིད་ལ་བྱ་ཞིང་། དེ་ལ་རྩེ་གཅིག་ཏུ་སེམས་འཛིན་ཅིང་གཞན་དུ་མ་ཡེང་བ་གལ་ཆེའོ། །ཆོས་རྣམས་བདེན་མེད་
སྒྱུ་མའི་རང་བཞིན་གྱིས། མཚན་ཉིད་རང་བཞིན་མངོན་དུ་གྱུར་པའི་ཐབས། །སྒྱུ་མའི་ངོ་སྤྲོད་སྣ་ཚོགས་རང་གྲོལ་འདི། །རྡོ་རྗེ་སྙིང་པོའི་ཉམ་གྱི་གནད་དུ་
བསྟན༑ །དེ་ཡང་ཉམ་གྱི་སྣང་བ་ཅི་ཤར་བ། །ཐམས་ཅད་སྒྱུ་མའི་རོལ་པ་ཁོ་ན་སྟེ། །ཀུན་ཀྱང་བདེན་པ་མ་གྲུབ་སྒྱུ་མ་བཞིན། །རྟགས་པ་ཚད་བཟུང་མེད་པའི་
རང་མདངས་སྐྱོངས། །སྣང་བའི་ཆ་ཤས་ཕལ་ཆེ་ཆག་སྡང་སྟེ། །ཆག་པས་འདོད་པའི་སྲིང་པར་གང་འཆིངས་བ། །དེ་ཡང་བདེན་པར་མ་གྲུབ་རང་བཞིན་མེད། །

འདོད་པས་གང་འཆིངས་བརྟགས་པས་རང་ངོ་སྟོང་། །ཆེད་དུ་འཛིན་པའི་མཁན་པོའི་གནད་མཐོང་གཅེས། །གཅོལ་ཆུང་བློ་ཡི་མཚན་མའི་ཡིད་སྨོན་ལ། །སྙིང་
པོ་ཨི་འདུག་དེ་ཡི་མཁན་པོར་ལྟོས། །དེ་བཞིན་ཞེ་སྡང་རིགས་གྱུར་གང་སྐྱེས་པ། །བསྐོར་ཞིང་བསྐོར་ཞིང་ཆག་སྡང་རང་འཁོར་བས། །ཡིད་ལ་ཟུགས་རྔུའི་
སྒྲོག་གིས་མ་འཆིངས་ཤིག །དེ་ལྟར་སྡང་ན་དེ་ཡི་མཁན་པོ་ཚོལ། །རྟོག་པ་རག་པ་མཁན་པོའི་རང་ངོར་སྣང་། །བདེན་མེད་སྒྱུ་མའི་མཚན་ཉིད་ཤེས་པར་བྱ། །
དེ་བཞིན་རང་མཐོང་ང་རུ་རྒྱལ་བ་ཡི། །ང་རྒྱལ་དེ་ཡི་མཁན་པོའི་རང་བཞིན་བརྟགས། །གཞན་ལ་ཕྲག་ཏུ་དོགས་པ་ཡང་དེ་བཞིན། །རང་བཞིན་མ་གྲུབ་སྒྱུ་
མའི་རོལ་པ་སྦྱངས། །གཞན་ཡང་དེ་རིང་སྤྱོད་པའི་རང་བཞིན་ནམ། །ཉི་མ་ཞག་གི་འགྱུར་ལྡོག་སྒྱུ་མ་འདྲ། །གཞན་ཡང་ཇི་ལྟར་ཡོངས་སུ་གྲུབ་ཚད་ཀུན། །
སྒྱུ་མའི་རོལ་པར་མ་གྱུར་གཅིག་ཀྱང་མེད། །དེ་ཕྱིར་སྒྱུ་མར་བདེན་པར་སུ་ཞིག་འཛིན། །བདེན་མེད་སྒྱུ་མའི་ལྟས་མོ་མཐོང་གྱུར་ན། །ཀུན་ཀྱང་སྣ་ཚོགས་

༄༅། །རང་གྲོལ་གྲོགས་སུ་འཆར། །གང་ཤར་རྟོགས་པའི་རྒྱན་དུ་ཤར་བ་དང་། །ཅིར་སྣང་ཆོས་ཉིད་རོལ་པའི་གྲོགས་སུ་འཆར། །བྱམས་པའི་
གཉེན་རུང་ལྡང་བའི་དགྲ་ཡང་རུང་། །ཀུན་ཀྱང་མཐུན་པའི་གྲོགས་སུ་མ་གྱུར་མེད། །དེ་ཕྱིར་ཅིར་སྣང་རྒྱན་གྱི་ཆོས་ཉིད་འདི། །རྡོ་རྗེ་སྙིང་པོའི་ཉམས་ཀྱི་
གྲོགས་སུ་བསྟན། །ཕྱི་རབ་རྗེས་སུ་འཇུག་པའི་དོན་དུ་ཤོག །ཅེས་པ་ངོ་སྤྲད་པར་བྱའོ། །གསུམ་པ་མཚན་སྣང་རླང་རྩལ་རྨི་ལམ་སྦྱངས་བ་སྐུ་གསུམ་ཞིང་
ཁམས་ཉུལ་བྱེད་ནི། ཨེ་མ་སྐལ་ལྡན་རིགས་ཀྱི་བུ། །སྙིང་ཁ་ཆོས་ཀྱི་ཕོ་བྲང་ན། །ཆོས་ཀྱི་སྐུ་ཡི་ས་བོན་གནས། །བསྐྱེད་མེད་རྩོལ་བས་སྒྲུབ་པ་
གཅེས༑ །ཨེ་མ་སྐལ་ལྡན་རིགས་ཀྱི་བུ། །མགྲིན་པ་ལོངས་སྤྱོད་འཁོར་ལོ་ན། རོ་རྣམས་འདུས་པའི་འཕྲོ་འདུ་ལས། །ལོངས་སྐུའི་ཞིང་ཁམས་
བསྒྲོད་པ་གཅེས། །ཨེ་མ་སྐལ་ལྡན་རིགས་ཀྱི་བུ། །ལྟེ་བར་སྤྲུལ་པའི་འཁོར་ན། །བསྐྱེད་བྱེད་སྤྲུལ་པའི་གྲོང་ཁྱེར་ན། །སྤྲུལ་བསྒྱུར་སྣ་ཚོགས་གནས་

དེར་མཛད། །ཅེས་རྨི་ལམ་བཟུང་བའི་སྐབས་སུ་སྙིང་ཁར་ཆོས་ཀྱི་འཁོར་ལོ་ན་ཆོས་ཀྱི་དབྱིངས་རིགས་མདངས་ཟླུམ་པའི་གནས་ཡིན་པས་ན། ཙིཏྟ་རིན་པོ་ཆེའི་
གཞལ་ཡས་འོད་ལྔའི་ཁང་བུའི་དབུས་སུ། རང་གི་སེམས་ཀྱི་ངོ་བོ་ཨ་དཀར་པོ་ལ་རིག་བ་གཏད།ཡིད་གཞན་དུ་མི་འཕྲོ། །རིགས་པ་མ་ཡེངས་པར་གཏད།
སྐད་ཅིག་ཀྱང་མ་ཡེངས་པ་གལ་ཆེ། དེའི་ངང་ལ་རྙིད་པས་རྨི་ལམ་ཟིན་པར་འགྱུར་རོ། །སྐབས་སུ་གྲོགས་ཀྱིས་བསླང་། ཡང་སྦྱང་རེ་མོས་བྱ། རྨི་
ལམ་གཟུངས་བའི་གནས་ཆོས་དབྱིངས་ཀྱི་འཁོར་ལོ་ན། བཟུང་བྱེད་རྟེན་སྐྱེ་མེད་ཀྱི་ཡི་གེ་ཨཱ་དཀར་པོ། བཟུང་རྒྱུའི་དོན་རླུང་རིག་སེམས་གསུམ་གཅིག་ཏུ་
བསྲེ་ལ་དྲན་པས་བཟུང་བ་བྱེད་དོ། །དེ་ལྟར་བཙོན་པས་མི་ཟིན་མི་སྲིད་དོ། །རྨི་ལམ་སྤེལ་བ་ནི། །མགྲིན་པ་པདྨ་འདབ་བཞི་ལ། ཨཱོཾ་ཧཱུྃ་ཏྲཾ་ཧྲཱི་ཨ་ལྔ་
ལ་ཤེས་པ་རྩེ་གཅིག་ཏུ་གཏད། ཡི་གེ་སྙེད་པ་ལྔ་ལ་རེས་མོས་བྱེད་ལ་རླུང་སེམས་བསྲེ་དབྱེར་མེད་དུ་འདྲེས་པ་དང་། སོ་སོའི་ཞིང་ཁམས་ཀྱི་ལྟས་དཔག་ཏུ་

༄༅། །མེད་པ་འབྱུང་ངོ་། །སྤེལ་བའི་གནས་ལོངས་སྤྱོད་རྫོགས་པའི་གནས་ཀྱི་འཁོར་ལོ་མགྲིན་པ། རྟེན་ལོངས་སྐུ་རྒྱལ་བ་རིགས་ལྔའི་
སྙིང་པོ་ཡི་གེ་ལྔ་ལས། རྒྱུ་རླུང་རིག་དབྱེར་མེད་དུ་བསྲེ་བ། ཨོཾ་དང་འདྲེས་པས་དབུས་ཕྱོགས་སྟུག་པོ་བཀོང་པའི་ཞིང་ཁམས། ཧཱུྃདང་འདྲེས་པས་ཤར་
མངོན་པ་དགའ་བ། ཏྲཾ་དང་འདྲེས་པས་ལྷོ་དཔལ་ལྡན་ཧྲཱི་དི་དང་འདྲེས་པས་ནུབ་བདེ་བ་ཅན། ཨ་དང་འདྲེས་པས་བྱང་ལས་རབ་རྫོགས་པའི་ཞིང་ཁམས་ཀྱི་
སྣང་བ་དཔག་ཏུ་མེད་པ་འབྱུང་བར་འགྱུར་རོ། །དེ་ལྟར་རྫོགས་ནས་རྨི་ལམ་སྤྲུལ་བསྒྱུར་ནི། ལྟེ་བ་སྤྲུལ་པའི་འཁོར་ལོ་རྩ་འདབ་དྲུག་ཅུ་རྩ་བཞི་གསལ་
བར་སྒོམ་ཞིང་། རང་གི་རིག་པའི་ངོ་བོ་ཧྲཱིཿབསྒོམ། རྩ་འདབ་གཅིག་ནས་གཅིག་ཏུ་འཕོ། རེས་མེས་བྱེད་ཅིང་སེམས་བཟུང་། ཕར་འཕོ་ཚུར་འཕོ་
ངེས་མེད་བྱེད། གཅིག་ནས་གཅིག་ཏུ་བསྒྱུར། གཅིག་ལ་གཉིས་སུ་བསྒྱུར། གཉིས་གཅིག་ཏུ་བསྒྱུར། ཡང་ཡང་སྦྱངས་བས་ཟིན་པ་དང་

བསྒྱུར་ནུས་པ་གར་སྤྲུལ་ཕྱོགས་སུ་འགྲུབ་པར་བྱེད། གཉིས་པ་ཤེས་རབ་སྒྲུབ་པ་ལ། ལུས་ངག་ཡིད་ཀྱི་སྔོན་འགྲོ་གསུམ། ཐུན་མོངས་མ་ཡིན་པའི་
སྔོན་འགྲོ་ནི། ཀྱཻ་ རིགས་ཀྱི་བུ། ཐོག་མར་ལུས་ཀྱི་སྔོན་འགྲོ་ནི། ལུས་རྡོ་རྗེ་རྩེ་གསུམ་དུ་ཆོས་ཤིག །ལུས་རྡོ་རྗེ་སྔོན་པོ་རྩེ་གསུམ་མེ་འབར་བར་
བསམ་ཞིང་། ལུས་རུ་ཤན་དབྱེ་བ་བྱས་པས་ལུས་ཁོང་རུལ་ཞིང་སའི་རྣམ་པ་ལྟ་བུ་འབོལ་ཤིག་ཤིག་ལ་འབྱུང་ངོ་། །དེས་ལུས་ལ་མངོན་ཞེན་ལོག་ཅིང་བར་
ཆད་ཞི། ཁྱད་པར་དུད་འགྲོའི་མངལ་དུ་མི་འཇུག་ཅིང་སྤྲུལ་པའི་སྐུར་གྲོལ་ནས། སངས་རྒྱས་ཀྱི་སྐུ་དང་གཉིས་མེད་དུ་འགྲུབ་པའི་དགོས་པ་ཡོད་དོ། །
གཉིས་པ་ངག་གི་སྔོན་འགྲོ་ནི། བཞི་ལས། དང་པོ་རྒྱས་གདབས་པ་ནི། ཧཱུྃ་རིང་དུ་བརྗོད་པས། རང་གི་སྣ་བུག་གཡས་ནས་ཧཱུྃ་འཕྲོས་སྟོང་ཁམས་
ཐམས་ཅད་ཧྲུྃ་གིས་གང་བར་བསམ། སྣང་བ་ཐམས་ཅད་ཧཱུྃ་གི་རང་བཞིན་དུ་བསམ་པས། སྣང་བ་བན་བུན་དུ་འགྱུར་རོ། །དེས་དངོས་གཞི་ཉམས་

༄༅། །སུ་ལེན་དུས་སྣང་བའི་དབང་དུ་རིག་པ་མི་འགྲོའོ། །ཕྱི་ལི་ཧཱུུྃ་ཐམས་ཅད་རེ་རེ་ལྟར་སྣ་བུག་གཡོན་ནས་ནང་འོང་ནས་ཁོང་དུ་ཐིམ་པར་
སྒོམ༑ ཧཱུྃ་གོང་ལས་ཅུང་ཟད་ཐུང་བར་བརྗོད། ལུས་ཅུང་ཟད་འགྲངས་སྙམ་པ་མི་བདེ་བ་འབྱུང་ངོ་། །དངོས་གཞི་ཉམས་སུ་ལེན་པའི་ཚེ་ཕུང་པོའི་བཅིང་བ་
ལས་གྲོལ་བའོ། །གཉིས་པ་རྩལ་སྦྱངས་བ་ནི། ཧཱུྃ་ཧཱུྃ་ཞེས་བརྗོད། ཧཱུྃ་གིས་ས་རྡོ་རི་བྲག་ཐམས་ཅད་ཟངས་ཐལ་ལ་འགྲོ་བར་བསམ། ཧཱུྃ་དྲག་ལ་ཐུང་
བར་བརྗོད། སྣང་བ་སང་སེང་ཁྲལ་ཁྲོལ་འཇའ་ཚོན་ལྟར་སྣང་ལ་རང་བཞིན་མེད་པར་འཆར་རོ། །སྣང་ལ་རང་བཞིན་མེད་པར་འཆར་བའི་དགོ་ས་པ་ཡོད་
དོ༑ །རང་ལུས་ཟངས་ཐལ་དུ་བསྒྱུར་བར་སྒོམ། རྟགས་ནི། རང་གི་ལུས་ཀྱི་ཤ་ཁོལ་ཚ་བ་འཕར་བ་དང་ཁྲལ་ཁྲོལ་སང་སེང་རང་བཞིན་མེད་པ་འབྱུང་། 
ཕུང་པོ་རང་བཞིན་མེད་པར་འབྱུང་བའི་དགོས་པ་ཡོད་དོ། །གསུམ་པ་གཉེན་བཙལ་བ་ནི། ཧཱུྃ་བརྗོད་ཅིང་མདུན་དུ་དམིགས་རྟེན་བཙུགས་ལ། ཧཱུྃ་ དེ་ཡར་

ལོང་སྲིད་རྩེའི་བར་སོང་། དེ་ལ་ཧཱུཾ་གི་ཞགས་པས་དཀྲིས། རིམ་གྱིས་ཕྱིར་ཕྲལ་བ་ལ་སེམས་བཟུང་། ཤེས་པ་གར་གཏད་དུ་ཟིན་པའོ། །དངོས་གཞི་
ཉམས་ལེན་དུས་རིག་པ་རང་དབང་ཐོབ་ཅིང་མྱུར་དུ་རྟོགས་པ་སྐྱེ་བཏུབ་པའོ། །བཞི་པ་ལམ་དུ་ཞུགས་པ་ནི། ཧཱུྃ་བརྗོད། ལུས་ཧཱུྃ་ཞིག་ཏུ་གྱུར། སྲིན་
མོའི་འགྲོས་ལྟ་བུས་འགྲོ། ཧཱུྃ་རྐྱང་པ་དེ་ཕེབ་མྱོང་མི་མྱང་གི་སར་འགྲོ། ཁྱད་པར་དུ་ཕེབ་མ་མྱང་བའི་སར་ལུང་སྟོང་རེ། ལུང་པ་མངའ་ཤར་དུ་ལྟ་བ། ཕུག་
ནུབ་ཏུ་གཏད་པའི་རི་རོང་ཆུ་ངོག་ནག་པོ་ལ་གཅིག་པུར་རྐྱང་འགྲོས་བྱེད་པ་སྒོམ། སྐྱེ་བ་སྐྱེ་ཞིང་བདེ་གསལ་མི་རྟོགས་པའི་ཏིང་ངེ་འཛིན་གྱི་ཉམས་ཀྱང་སྐྱེ། དེ་
བཞི་ཐུན་མོང་དུ་ངག་གི་ཞེན་པ་བཟློག །བར་ཆད་ཞི། ཁྱད་པར་དུ་སྒྲིབ་པ་དག །མགོན་པོ་རྒྱལ་བའི་གསུང་དང་གཉིས་སུ་མེད། དེ་ནས་ངག་འཁོར་བ་མི་
ཞེན༑ ལོངས་སྐུ་གྲོལ་བའོ། །གསུམ་པ་སེམས་ཀྱི་སྔོན་འགྲོ་ནི། དགེ་སྡིག་གི་ལས་བྱ་བ་གང་གིས་བྱེད་པོ་གཙོ་ཆེ། དེ་ལུས་ངག་ཡིད་གསུམ་གྱི་གཙོ་བོ་གང་

༄༅། །དུ་འདུག །བྱ་བ་ཅི་བྱེད་ཀྱི་དུས་གཙོ་གང་ཆེ།དེ་ལྟར་བྱེད་པ་པོ་ངོས་བཟུང་བ་ནི། སེམས་ངོས་བཟུང་བའོ། །ང་བདག་འདི་ལུས་ངག་
ཡིད་གསུམ་དང་གཅིག་དང་གཅིག་ཐ་དད་གང་ཡིན་གང་ལྟར་འདུག །ཕྱི་ཡི་གཟུགས་སྒྲ་རི་རོ་རེག་བྱ་སྣང་ཡུལ། བར་གྱི་མིག་རྣ་བ་སྣ་ལྕེ་ལུས་ཀྱི་དབང་པོ། ནང་
གི་ཤེས་པ་འདི་དག་ཡོད་པ་རྟག་བརྟན་ཐེར་ཟུགས་ཡིན་ནམ། མེད་པ་ཕྱང་ཆད་ཡིན་ནམ། གཉིས་ཀ་ཡིན་ནམ། གཉིས་ཀ་མིན་པའི་དངོས་པོ་ཞིང་ཡིན་ནམ་
བརྟགས༑ དང་པོ་ཕྱི་ནང་བར་གསུམ་གང་ནས་བྱུང་། ད་ལྟ་གར་གནས་མཐར་གང་དུ་འགྲོ། ཕར་འགྲོ་བ་དང་། ཚུར་འོང་རྒྱུ་ཅི་ལྟར་འདུག་བརྟག །རྟག་
དང་མི་རྟག །ཡོད་མེད་གང་གི་ངོ་བོས་སྐྱེ་གནས་འགགས་པ་བརྟགས། བརྟག་མཁན་དེ་ཅི་ལྟར་འདུག་དེ་ལྟར་བལྟ། ཐག་ཆོད་པ་ཉམས་ཁྲིད་དུ་བཏབ་པར་
བྱས་པས༔ཡིད་སེམས་བདེན་མེད་དུ་རྟགས་པ་འཁྲུལ་པའི་ཁང་བུ་བཤིག་པའོ། །དེ་ནས་སྒོ་གསུམ་སྩོལ་བ་སྤངས་ཏེ་རང་བབས་སུ་ཀློད་དེ་ཡུན་རིང་དུ་བཞག་ཏུ་

བཅུག་གོ། །དེ་ནས་གཉིས་པ་དངོས་བཞི་ནི། ཀ་དག་ལྷུན་གྲུབ་བསྟན་པའོ། །དང་པོ། གཞི་ཁྲེག་ཆོད་ཀ་དག་གཏན་ལ་དབབ་པ་ནི། དང་པོ་གནད་
གསུམ་ལྡན་པ་ཡི། ཚད་བཞི་གསུམ་བྲལ་བཞི་ཆའི་སྟེང་། ཚིག་གསུམ་གནད་དུ་བརྡེག་པའོ། །ལུས་གཡོ་འགུལ་མེད་པ་རང་བབས་སུ་ཆུ་བཅང་པའི་རང་
ཐག་བཞིན་བཞག །ངག་སྨྲ་བརྗོད་སྤངས་པི་ཝཾ་རྒྱུན་ཐག་ཆད་པ་ལྟར་བཞག །ཡིད་བཅོས་བསླད་བྲལ་བ་གང་ཤར་གྱིས་ངང་དུ་དགག་སྒྲུབ་བྲལ་བ་སོག་ཕོན་
གྱི་ཐག་པ་བཅད་པ་ལྟར་བཞག །མིག་བར་སྣང་ལ་ཧ་རེ་ལྟ་བཙམ་བཙུམ་བྲལ་བར་བཞག་སྟེ་སྣོད་དུ་བཅུག་པ་ལ། སེམས་གང་ཡིན། རིག་པ་གང་ཡིན། 
གྲོལ་བ་གང་ཡིན། འཁྲུལ་པ་གང་ཡིན་སོགས་མང་དུ་དྲིས་ཏེ། ཕཊ་སྒྲ་ཆེན་པོ་བརྒྱབ་པས། སྨྲ་བའི་ཤེས་པའི་ངང་དུ་གནས་པ། ཁྱོད་ལ་ཤེས་མཁན་གོ་
མཁན་ཁོ་རང་གིས་ཁོ་རང་ཤེས་པ་ཞིག་ཡོད་ལ་ཁ་ནས་སྨྲ་མི་ཤེས་པ་ཞིག་འདུག་གམ། དེ་ཐོག་ཏུ་མེད་པའི་སྐབས་ཡུལ་ལ་དཔྱོད་ཅིང་ཁོ་རང་མི་ཤེས་པ་ཞིག་

༄༅། །འདུག་གམ། ཤེས་མཁན་དེ་ཁོ་རང་གི་ཁོ་རང་ཤེས་པ་ལས་གཞན་ཤེས་མཁན་འདུག་གམ། དེ་ངང་དུ་སྡོད་དང་། དུག་ལྔས་སྐྱོན་ཅེི་རྒྱབ། 
ཡུལ་གྱིས་སྐྱོན་ཅི་རྒྱབ། རྟོག་དྲན་མངས་པོས་སྐྱོན་ཅི་རྒྱབ་སོགས། མེད་པ་གཏང་འགྲོའམ། དེ་དག་མེད་པ་ཞིག་འདུག་གམ། མེད་ན་ཕན་པ་ཅི་བཏག་
འདུག །ཇེ་ཆེ་ཇེ་རྒྱས་སུ་འགྲོའམ། ཕྱོགས་ཐམས་ཅད་དུ་ལྟོས། མངས་པོ་སྨྲོས། ཡང་གཡོ་མེད་དུ་སྡོད་ཅེས་ལྟར་བཅུག །དེ་ནས་ཕན་ཆད་རི་བོ་ཅོག་
བཞག་ལྟ་བའི་ཚད། རྒྱ་མཚོ་ཅོག་བཞག་སྒོམ་པའི་ཚད། །སྣང་བ་ཅོག་བཞག་སྤྱོད་པའི་ཚད། །གང་ཤར་ཅོག་བཞག་འབྲས་བུའི་ཚད། །ཚད་བཞི་ལྡན་
པའི་རྣལ་འབྱོར་དེ། །ངེས་པའི་དོན་དུ་བློ་འདྲེས་པའོ། །ཞེས་པ་ཁྲིད་ཅིང་། འདས་པའི་རྗེས་མི་བཅང་། མ་འོང་པའི་མདུན་མི་བསུ། ད་ལྟའི་ཤེས་
པ་སོ་མ་ལ་བཟོ་མི་བཅོས་པའི་གཞི་ཆ་གསུམ་བྲལ་གྱི་ཡེ་ཤེས་ཇི་བཞིན་པ་མཐོང་ཐོག་ཏུ་སོན་ཅིང་བསྟན་པའི་ངོ་རང་ཐོག་ཏུ་སྤྲོད། །གང་ཤར་ཐམས་ཅད་རྩལ་དང་རོལ་

པ་ཆུ་དང་རླབས། ཉི་མ་དང་འོད་ཟེར་བཞིན་མཐོང་བས་རང་ངོ་ལས་མི་འདའ་བར་བཅོས་བསྒྱུར་གཉེན་པོ་བརྟེན་མི་དགོས་པར་མཐོང་བཞིན་པ་ཐག་གཅིག་ཐོག་ཏུ་
བཅད་༑ ཕྱི་ནང་གི་གང་ཤར་རང་ས་ན་རང་ཡལ་དུ་ཚགས་ཐུབ་པ་ཅི་ཡང་མེད་པར་ཤེས་པ་རང་པར་གནས་བཞིན་པའི་ངོ་བོར་གནས་པས་ཀུན་འབྱུང་གི་རྩ་བ་མ་རིག་
ལས་ཉོན་ཐམས་ཅད་ལམ་བདག་མེད་སྤྲོས་བྲལ་གྱི་ངོ་བོར་ཤར་བས། འཁོར་བ་སྡུག་བསྔལ་དུ་གནས་པ་ཉིད། དོན་དམ་བདེ་བ་ཆེན་པོར་གྱུར་པ། གདེངས་
གྲོལ་ཐོག་ཏུ་བཅའ་བ་གསུམ་གྱི་གནད་ཇི་བཞིན་པར་བརྟན་པས་ཤན་ལེགས་པར་ཕྱེད་ནས། གཞོན་ནུ་བུམ་སྐུར་སངས་རྒྱས་ཚུན། སྐྱེ་ཤིའི་བར་དོའི་ཉམས་
ལེན་གྱི་གདམ་ངག་ཐམས་ཅད་ཆུ་བརྒྱ་ཟམ་འོག་ཏུ་ཚུད་ཚེ་རེ་གཅིག་པ་བཞིན་དུ་མཐོང་བས་སྐད་ཅིག་ཙམ་དུ་མ་ཡེངས་པས་ལ་བཟླ་བ་ལ་གདམས་པའི་མཐའ་རྫོགས་ 
པར་བྱ་བ་རྣམས་ནི་རང་གི་རྗེས་ཀྱི་རིམ་པའང་ཚུན་གཅིག་ཏུ་རྫོགས་པའོ། །ངོ་སྤྲོད་སྐྱེ་མེད་ཀློང་ཡངས་རང་གྲོལ་ནི། །འཁོར་བའི་སྐྱོན་གྱི་མཚན་ཉིད་ཀུན་

 ་  
༄༅། །རིགས་ནས། །ཐེག་པ་མཆོག་གི་ཡོན་ཏན་ཤེས་བཞིན་དུ། །སྐྱོན་སྤངས་ཡོན་ཏན་རྒྱུད་ལ་འབྱོར་པ་ནི། །མཚན་ཉིད་ཕྱི་ཡི་རང་ངོ་འཕྲོད་པ་
ཡིན༑ །རང་སྐྱོན་རང་གི་རིགས་ཤིང་རྟོག་དཔྱོད་ལྡན། །གཞན་གྱི་ཡོན་ཏན་སྣང་སྲིད་མཆོད་པའི་ཡུལ། །བྱེ་བྲག་འབྱེད་པའི་སེམས་ངོ་འཕྲོད་པ་ཡིན། །སྤྲད་
ཀྱང་འཕྲོད་ལ་དང་པོའི་རྟོགས་པ་ག་ཧྱ༔ མ་བཅོས་ཡེངས་མེད་སྐྱེ་མེད་དག་པའི་གཤིས། །ཆེད་གཉེར་སྩོལ་བསྒྲུབ་རང་བཞིན་བཞག་པ་ཡིན། །རྟོགས་པ་
སེམས་ལ་ཕན་ཅིང་གདེང་སྙེད་ནས། །རང་ཡིད་རང་ལ་ཆེས་པའི་ཡེ་ཤེས་སྐྱེ། །ཆོས་ཀུན་འབྱེད་ཅིང་ཁོང་དུ་ཆུད་པ་ན། །མ་སྤྲད་རང་འཕྲོད་རྟོགས་པ་ཁོང་ནས་
རྙེང་༑།སྐུ་བཞི་དྭང་སྙིགས་རང་བྱེ་ཀློང་ཡངས་ཤིང་། །གང་སྣང་ཆོས་ཉིད་རོལ་པར་རང་གྲོལ་ནས། །ཅི་བཞིན་དོན་དེ་མངོན་དུ་མ་གྱུར་བར། །མཚན་མར་
འཛིན་པའི་བློ་ཡིས་མ་བཅོས་ཤིག །ལྟ་ན་རྟོགས་པ་སྒོམ་ན་འཆིང་བ་ཡི། །གཡའ་དང་མ་བྲལ་རང་ངོ་འཕྲོད་ལ་སྒྲིབ། །ཀློང་ཡངས་མཐའ་བྲལ་རྟོགས་པའི་

གདེངས་རྙེད་ན། །ཆོས་རྣམས་ཀུན་གྱི་རང་ངོ་རང་འཕྲོད་ཡིན། །ཞེས་བསྟན་པའོ། །གཉིས་པ་ལྷུན་གྲུབ་མངོན་སུམ་སྟོན་པ་ནི། གནད་གཅུན་གནད་
གཟིར་རྣམ་གསུམ་རེ། དང་པོ། ལུས་ངག་ཡིད་གསུམ་གྱི་གནད་བཅུག་པ་ནི། རྡོ་རྗེ་སྙིང་པོ་རྩ་བའི་ཚིག་རྐང་། ཨེ་མ་སྐལ་ལྡན་རིགས་ཀྱི་བུ། །ཆོས་
སྐུ་སེང་གེའི་འདུག་སྟངས་ཀྱིས། །སྡུད་རྒྱའི་གྲུ་གང་ཟད་སོ་ན། །ཡི་གེ་ཨོཾ་གྱི་འབེན་ལ་ལྟོས། །ཨེ་མ་སྐལ་ལྡན་རིགས་ཀྱི་བུ། །ལོངས་སྐུ་གླང་ཆེན་འགྱིང་
འདྲ་ཡིས། །སྡུད་རྒྱའི་མདའ་གང་འོག་རོལ་ནས། །ཡི་གེ་ཨཱཿཡི་འབེན་ལ་གཏོད། །ཨེ་མ་སྐལ་ལྡན་རིགས་ཀྱི་བུ། །སྤྲུལ་སྐུ་དྲང་སྲོང་ཙོག་པུ་ཡིས། །
རང་གི་སྨིན་མཚམས་ཐང་སོ་ན། །ཡི་གེ་ཧཱུུཾ་གི་འབེན་ལ་ལྟོས། །ཟིམ་བུའི་མིག་གི་སྤྱོད་ཡུལ་དུ། །གཟིགས་སྣང་འཇའ་འོད་ཐིག་ལེ་དང་། །ཐིག་ཕྲན་མིག་
དབང་གར་ཁྱབ་སུ། །ཐིག་ལེ་སྐུ་དང་བཅས་པ་འཆར། །འོན་ཀྱང་བློ་རིགས་བྱེ་བྲག་གི། །མཆོད་རྟེན་མེ་ལང་རྨི་བྱའི་མདངས། །དྲྭ་བའི་འཆར་སྒོ་ངེས་མེད་

༄༅། །འབྱུང་། །ལྟ་བྱའི་ཡུལ་དང་ལྟ་མཁན་གཉིས། །གཅིག་ཏུ་བསྲེས་ལ་ཉམས་སུ་ལོངས། །ཡུལ་བདག་གཉིས་མེད་འདྲེས་གྱུར་ནས། །
བཟོ་མེད་རང་དག་ངོ་བོ་ཞོག །ཅེས་པ་དང་། ངག་སྨྲ་བ་སྤངས། ཡིང་ཁྲིག་ཆོང་རིགས་པའི་ངང་ཉི་མའི་འོག་ཏུ་མིག་ཟིམ་བུས་ཅེ་རེ་ལྟ། ཤར་ཆ་ལ་འཐས་པ་
སྤངས་ཕྱིར་འབྲུམ་ལ་དམིགས། །གཉིས་པ་གནད་གསུམ་གཟིར་བ་ཆོས་ཉིད་འཁོར་ལོ་ནི། ལམ་ཐོད་རྒལ་དུ་ཉམས་སུ་ལེན་པ། སེམས་ཀྱི་གནད་དབྱིངས་
ཀྱི་ནང་དུ་རིག་པ་མ་ཡེངས་པར་གཏད། ཉི་མ་ལ་བལྟ། རླུང་སེམས་ཁོད་སྙོམས་ཤིང་བཞུགས་པའི་ཕྱིར་བཞུགས་སྟངས་ལྟ་སྟངས་གཟིགས་སྟངས་ལས་སུ་
རུང་བའི་བར་དུ་བརླབ། དེ་ནས་སྒོ་ཡི་གནད། ཡུལ་གྱི་གནད། རླུང་གི་གནད་གསུམ་ནི། ཡེ་ཤེས་སྙིང་ལ་གནས་པའི་རང་མདངས་ཆུའི་སྒྲོན་མར་ཐོན་པ་
གཟིགས་སྟངས་གཅུན་པས་མངོན་ལ། ཡུལ་གྱི་གནད་ཕྱི་དབྱིངས་ནམ་མཁར་སྤྲིན་བྲལ་ལ་གཏད་པས། ནང་དབྱིངས་རྣམ་དག་གི་སྒྲོན་མ་འཆར་བའི་ཕྱིར་

རོ༑ །རླུང་གི་གནད་ཁ་ནས་ཕྱིར་དལ་བར་བཏང་བ་ལ་བསླབ། འདི་དག་ནི་གནད་གཟིར་བའི་རིམ་པའོ། །སྤྲོ་ན་ཤེལ་རྡོ་ངོ་སྤྲོད་ཕྱི་ནང་ཟུང་འབྲེལ་ལེགས་
པར་གདབ། དེས་མཐོང་བའི་སྣང་བ་ནི། །མངོན་སུམ་ཚད་དུ་ཐིག་ལེ་དང་། །གང་འཕེལ་ཚད་དུ་སྐུ་གཟུགས་དང་། །ཚད་ཕེབས་ཚད་དུ་འཕེལ་འགྲིབ་
མེད༑ །ཟད་སའི་ཚད་དུ་སྩོལ་སྒྲུབ་བྲལ། །ཞེས་པ། སྣང་བ་བཞིའི་འཆར་ཚུལ་ནི་བཞི་སྟེ། དང་པོ་ཆོས་ཉིད་མངོན་སུམ་ནི། གནད་གསུམ་
གྱིས་ཉམས་སུ་བླང་བས། དབྱིང་མཐོང་ཁ་ཁྱབ་པ་ལྟ་བུ། ཁ་དོག་ལྔ་ལྡན་གྱི་ནང་དུ་ལུ་གུ་རྒྱུད་བྲིང་ཆགས་པ་སྟེ།མངོན་པ་ནི། སྙིང་ནས་མིག་ཏུ་
བཏུད་དེ། རྣམ་དག་གི་སྒྲོན་མ་འོད་ལྔ་ལུ་གུ་རྒྱུད་ཐིག་ཕྲན་དང་བཅས་པ་གསལ། དེ་ཉིད་དཔེས་མི་སྟོན། རྟག་ལ་མི་བརྟན། གཅིག་ནས་གཅིག་
ཏུ་བརྒྱུད་པ་མ་ཡིན་པར་རང་ལ་རང་གདངས་ཤར་བ་ནི་ཆོས་ཉིད་ཀྱི་གནད་ཀྱིས་སྣང་བའོ། །ལྟ་བ་མིག་དང་མ་བྲལ་བའི་གནད་ཀྱིས་མིག་གར་འགྲོའི་ཕྱགས་

༄༅། །ཨུ་འགྲོ་ཞིང་བཟུང་བར་དཀའ་སྟེ།ཐིག་ལེ་ཕྲ་མོ་དེ་དག་ཀྱང་འགྲོ་འོང་དང་བཅས་པའོ། །དེ་ཉིད་བཟུང་བའི་གདམས་ངག་མིག་ཡིད་ཙམ་
བཟློག་པ་གཅེས། དྲོད་རྟགས་ཚད་དུ་མ་ཕེབ་བར་ཉམས་སུ་ལེན་པ་གཅེས་སོ། །མཎྜལ་ཚོགས་ཀྱི་འཁོར་ལོ་བྱས་ཏེ། དེ་ནི་རང་གི་ངོ་བོ་ཆོས་སྐུ་ཐིག་ལེ་ཉག་
གཅིག་ཅེས་བྱ་བ་སྐུ་གསུམ་ཐུགས་ཕྲད་ཀྱི་གདམས་པས། སངས་རྒྱས་མངོན་སུམ་དུ་མཇལ་བ་ཞེས་བྱའོ། །རིག་པ་རྡོ་རྗེ་ལུ་གུ་རྒྱུད་ཁྲ་ཁྱུག་པ་དེ་ལ་ལྟོས་དང་། 
དེ་རིང་ཕན་ཆད་ཁྱོད་དང་རྡོ་རྗེ་སེམས་དཔའ་གཉིས་ལ་ཁྱད་པར་སྡུལ་ཙམ་མེད། གང་ཟག་སོ་སོའི་སྐྱེ་བོ་དང་། འཇིག་རྟེན་པའི་དྲུང་ངོ་རྣ་ལམ་དུ་རླུང་ཕྱོགས་
ཙམ་སྨྲ་བར་མི་བྱ། གལ་ཏེ་སྨྲ་ན་ཁ་ནས་ཁྲག་སྐྱུགས། མིག་འབྲས་ཐང་ལ་ལྷུང་། ཚེ་ཡི་དུས་བྱས་བསྐལ་པ་འབུམ་ས་ཡའི་སྡུལ་སྙེད་ནས་ཐར་བར་ཤོག་
ཅིག །ཅེས་དགའ་རབ་རྡོ་རྗེས་སྨོན་ལམ་བཏབ་པའོ། །དེའི་རྒྱབ་ཏུ་ཉམས་སུ་བླང་བའི་རྟགས་ཀྱི་རིམ་པ་ནི། ཀྱཻ་རིགས་ཀྱི་བུ། མངོན་སུམ་རང་ཐོག་ཏུ་ 

གཟིར་བས། །ཐིག་ལེ་སྩོལ་བ་མི་དགོས་པར་འཆར་རོ། །དེ་ལ་རྩལ་སྦྱངས་པས་དབྱིངས་རྣམ་པར་དག་པའི་སྒྲོན་མ་སྨིན་མཚམས་དང་འབྲེལ་བ་འོང་ངོ་། །
དེ་ལ་རྩལ་སྦྱངས་པས། ལངས་ལིངས་འོད་ལྔའི་སྣང་བ་དུམ་བུ་སྣང་བ་ཡིན་ནོ། །གཉིས་པ་ཉམས་གོང་འཕེལ་ནི། དེ་ལྟར་ཉམས་སུ་བླང་བས་འོད་
གསལ་གྱི་སྣང་བ་ཇེ་རྒྱས་སུ་འགྲོ་ཞིང་། འཁྲུལ་པའི་སྣང་བ་ཇེ་ནུབ་ཏུ་འགྲོའོ། །ཤེས་ཉམས་ནི་བདེ་གསལ་མི་རྟོགས་པ་སྣ་ཚོགས་སུ་འཆར་ཡང་མི་བརྟན་པས། 
འདིར་ཉམས་ཀྱིས་ཚོད་འཛིན་སྣང་བའི་ཉམས་གཙོ་བོར་བཤད་དོ། །དེ་ཡང་དབྱིངས་སྣང་ཁ་དོག་འཇའ་ཚོན་ལྟ་བུ། དབྱིངས་ཀྱི་རྒྱན་དུ་པདྨ་དྲྭ་བ་གཞལ་
ཡས་ཁང་ཕྱག་མཚན་དུ་གསལ་བའོ། །རིགས་པའི་སྣང་བ་ལུ་གུ་རྒྱུད་ཐིག་ཕྲན་འགྲོ་འོང་དང་བཅས་པའོ། །བར་ནས་དབྱིངས་སྣང་སངས་རྒྱས་ཀྱི་ཞིང་
བཀོད་པ་གདན་ཁྲི། རིག་སྣང་དེ་ལྷའི་བཀོད་པ་སོ་སོར་འཆར་བ་ལྟ་བུའི་རང་བཞིན་དུ་གནས་སོ། སྐུའམ་ལུ་གུ་རྒྱུད་གང་འཕེལ་དང་། སྣང་བ་རྒྱ་

༄༅། །ཆེར་འཕེལ་ཞིང་ཡུལ་འོད་གསལ་གྱི་སྣང་བས་ཁབ། འོད་ལྔའི་སྣང་བ་རྩི་བ་ཤར་གྱེན་འགྲེང་། མདུང་རྩེ་རེ་རྡེ་པདྨ་མཆོད་རྟེན་དྲྭ་བ་དྲྭ་ 
ཕྱེད༑ རིགས་པའི་སྣང་བ་ཉ་མིག་ལྟ་བུ། རྨ་བྱའི་མདངས་མེ་ལོང་མཁར་གཞོང་བསེ་ཕུབ་ཙམ་དུ་འཆར་རོ། །རྟགས་ཀྱང་འོད་ལྔའི་སྣང་བ་གྱེན་འགྲེངས་དང་
རྩི་བ་ཤར་དང་མདུད་རྩེའི་རྣམ་པ་རེ་ལྡེ་ཙམ་དུ་སྣང་ངོ་། །དེ་ལ་རྩལ་སྦྱངས་པས། དབྱིངས་དེ་ཉིད་ཁ་དོག་སྣ་ཚོགས་པར་སྣང་བ་ཡིན་ནོ། །དེ་ལ་རྩལ་
སྦྱངས་པས༔ དབྱིངས་དཀར་ལང་ལིང་བན་བུན་ཡུལ་གྲུ་ཙམ་དུ་སྣང་ངོ་། །གསུམ་པ་རིག་པ་ཚད་ཕེབས་ནི། ཉམས་སུ་ལེན་པས་གང་བལྟས་འོད་ཀྱི་ཞིང་དུ་
ཁྱབ་པས། ས་རྡོ་རི་བྲག་གི་སྣང་བ་ནུབ། འོད་ལྔ་མུ་ཁྱུད་ཀྱི་གཞལ་ཡས་ཁང་དུ་གསལ། ཚོམ་བུའི་དཀྱིལ་འཁོར་རིག་སྣང་ཚད་ལ་ཕེབ་སྟེ། ལུ་གུ་
རྒྱུད་ཀྱི་ཕོ་བྲང་དག་པ་ཚོམ་བུའི་ཕྲེང་དུ་འགྱུར་རོ། །རེ་རེའི་ནང་དུ་དང་པོ་རིགས་ལྔའི་སྐུ་རྐྱང་པ་ལས་ཡབ་ཡུམ་ཟུང་འབྲེལ་འཁོར་གྱི་ཚོགས་རིགས་ལྔ་སོ་སོའི་སྣང་

བ་ནམ་མཁར་ཁྱབ་པར་འཆར་རོ། །གཞི་འཛིན་གྱི་རིག་པ་ངོ་བོ་ཀ་དག་མཚན་ཉིད་འཛིན་པའི་རིག་པ་ཡེ་ཤེས་ལྔ་སྟེ། རང་བཞིན་ལྷུན་གྲུབ་ལྷག་མཐོང་གི་རིག་པ་
ལུ་གུ་རྒྱུད་དོ། །ཚད་ནི་ཕྱི་ཡུལ་སྣང་ཡེ་ཤེས་སུ་འཆར། ནང་སྒྱུ་ལུས་འོད་དུ་གྲོལ། གསང་བ་ལྔ་ལྡན་སྐུར་སྨིན་པའོ། །རྟགས་ནི། དེ་ལ་རྩལ་
སྦྱངས་པས། དབྱིངས་དང་རིག་པ་ཉིན་མཚན་མེད་པར་དུས་ཐམས་ཅད་དུ་སྣང་ངོ་། །དེ་ལ་རྩལ་སྦྱངས་པས། སྣང་བ་ཐིག་ལེར་སྣང་སྐུ་ཉུང་འབྲུ་སྲན་མ་
ཙམ་འགྲོ་འོང་དང་བཅས་པའོ། །དེ་ལ་རྩལ་སྦྱངས་པས། དབང་པོའི་ཁྱད་པར་གྱིས་ཐིག་ལེ་མེ་ལོང་ཙམ་ཁམ་ཕོར་ཙམ་འོད་ཟེར་ནི་རྩིབས་ཀྱི་རྣམ་པར་འཆར་རོ། །
འདི་དག་ནི་རིག་པ་ཟིན་པའི་རྟགས་སོ། །དེ་ལ་རྩལ་སྦྱངས་པས། དབང་པོའི་ཁྱད་པར་གྱིས་ཐིག་ལེ་དེ་དག་མཁར་བོར་རམ་མཁར་གཞོང་ངམ། བསེ་ཕུབ་
ཙམ་ཕྱིར་སྣང་བ་ཡིན་ནོ། །འོན་ཀྱང་ཡུལ་གྲུའི་རྣམ་པ་ཙམ་དུ་འབྱུང་ངོ་། རིགས་པ་ནི་རི་དྭགས་ཀྱི་ལུས་ཀྱི་རང་བཞིན་ནོ། །ཡང་རྩལ་སྦྱངས་པས། །

༄༅། །ཐིག་ལེ་དེ་དག་ཡུལ་ཁམས་ཙམ་དུ་འཆར་ཏེ། མུ་ཁྱུད་ཀྱང་ཟླུམ་པོར་སྣང་བ་ཡིན་ནོ། །དེའི་ཚེ་རྟགས་འདི་ལྟ་བུ་འཆར་ཏེ། རང་
ལ་རྒོད་བྲོ་བ་དང་། སྔར་མི་ཤེས་པའི་ཆོས་ཚིག་མངས་པོ་རྒྱུད་ལ་འཆར་བ་དང་། ཅི་སྨྲ་ཐམས་ཅད་ཆོས་ཀྱི་ཚིག་ཏུ་འབྱུང་བ་དང་། རང་གི་བླ་མ་ལ་གདུང་བ་སྐྱེ་བ་
འབྱུང་ངོ་། །དེ་ལ་ཡང་རྩལ་སྦྱངས་པས། །ཐིག་ལེར་རེ་རེའི་ནང་དུ་རྡོ་རྗེ་སེམས་དཔའ་སྐུ་རྐྱང་རེ་རེ་འབྱུང་བ་ཡིན། དེའི་དབུས་སུ་ཕྱིའི་སྣང་བ་རང་འགགས་
སོ༑ །ཡང་རྩལ་སྦྱངས་པས། ཐིག་ལེ་དེ་དག་རེ་རེའི་ནང་དུ་སྐུ་འོང་ལྔར་སྣང་བ་ཡིན་ནོ། །འདི་ཡི་དུས་སུ་སྣང་བ་འགུལ་མ་སྲིད་དོ། །བཞི་པ་ཆོས་ཉིད་ཟད་
པ་ནི། བཅུ་དྲུག་ནས་གནམ་སྟོང་གི་ཟླ་བ་མར་འགྲིབ་ནས་དབྱིངས་སུ་འཇུག་པ་ལྟར། སྔར་གྱི་རྟགས་རྣམས་ཟད་ཅིང་སྐྱེ་མེད་ཀྱི་ཀློང་དུ་མྱ་ངན་ལས་འདས་པ་སྟེ།
གཟུང་འཛིན་ཞེན་པ་ཐམས་ཅད་ཟད་ནས་ཅི་ཡི་ངོ་བོ་མ་གྲུབ་པ་རང་འོང་དུ་འཇུག་པའོ། །རིམ་གྱིས་དང་གཅིག་ཅར་དང་རྩོལ་སྒྲུབ་ཀྱིས་ཟད་པ་མ་ངེས་སོ། །སྣང་བའི་

ངོ་བོ་ཀ་དག་གི་ཆ་ལས། ཐུགས་རྗེའི་མཛད་པ་ནི་རྒྱུན་མི་ཆད་དོ། །རྟགས་ནི། འདི་ཡི་དུས་སུ་འབྱུང་བ་ཕུང་པོ་རང་འགགས་ཏེ། གདོས་བཅས་སྣང་བ་མེད་
དོ༑ །འདི་རྣམས་རྫོགས་ཚེ་རྟགས་རྣམས་སྐྱེ་མེད་ཀློང་ལ་མྱ་ངན་ལས་འདའོ། །འོན་ཀྱང་ཞིབ་ཏུ་རྟགས་དང་ཚད་སྤྲེལ་ནས་བསྟན་པ་དྲོད་རྟགས་མཚན་མ་ཚད་
ཀྱི་རྣམ་བཞག་ནི། ཨེ་མ་ ཉོན་ཅིག་རིགས་ཀྱི་བུ། །རྡོ་རྗེ་སྙིང་པོའི་ཉམས་ལེན་ལ། །གནད་དུ་བསྣུན་པའི་ཚད་བཟུང་ནི། །རིམ་གྱིས་མ་ཡེངས་འདི་ལྟར་
ཟུངས༑ །མཚན་འཛིན་དབྱིངས་སུ་མཁར་གཏད་པས། །ཐིག་ལེ་སྟོང་པའི་སྒྲོན་མ་འཆར། །རྫོགས་ཆེན་བྱ་སྩོལ་བྲལ་བ་སྟེ། །འདི་དུས་ཚེ་ཡི་དུས་
བྱས་ཀྱང་། །སྐྱེ་བ་གཉིས་ནས་བརྒྱུད་པ་ཡིན། །སྙིང་ཐིག་ཆོས་དང་ཕྲད་པར་འགྱུར། །དབྱིངས་རིག་སྨིན་མཚམས་འབྲེལ་བའི་དབུས། །དེ་དུས་ཚེ་ཡི་དུས་
བྱས་ཀྱང་། །ངན་འགྲོའི་མངལ་དུ་མི་འཇུག་གོ། །ཞེས་མངོན་སུམ་དུས་ཀྱི་ཚད་དང་། །འོད་ལྔའི་སྣང་བ་གྱེན་འགྲེངས་དང་། །རྩི་བ་ཤར་མདུང་རྩེ་ལྟ་བུ་དང་། ། 

༄༅། །དབྱིངས་དང་རིག་པ་འདྲེས་པ་སྟེ། །དེ་དུས་ཚེ་ཡི་དུས་བྱས་ནས། །བར་དོ་གྲོལ་བར་ཐེ་ཚོམ་མེད། །རང་གི་མདུན་ཕྱོགས་གཞལ་ཡས་
ཙམ༑ །རྒྱན་ལྡན་འབྱུང་དུས་ཚེ་འདས་ན། །ལྷུན་གྲུབ་བར་དོར་གྲོལ་བ་ཡིན། །དབྱིངས་དང་དྲྭ་བ་དྲྭ་ཕྱེད་དང་། །མིག་མངས་ཟ་འོག་གུར་ཁྱིམ་དང་། །མཆོད་
རྟེན་ལྕགས་ཀྱུ་མདུང་རྩེ་དང་། །ཉ་མིག་རྣམ་པ་བྱུང་བའི་ཚེ། །དབྱིངས་ཀྱི་རྒྱན་རྫོགས་ཚད་ཡིན་ཏེ། །སྲིད་པ་བར་དོར་འཇུག་མི་སྲིད། །ད་ལྟའི་དབྱིངས་རིག་ལ་
གོམས་ན། །དབྱིངས་སྣང་མངོན་སུམ་བརྟན་པ་ནི། །འཁོར་འདས་དབྱེ་བ་ཚད་མ་སྟེ། །བར་དོའི་སྣང་བ་ཤར་མི་སྲིད། །ཐིག་ལེའི་སྣང་བ་ཡུངས་འབྲུ་ཙམ། ། 
དབྱིངས་ཀྱི་དྲྭ་བ་ཚུད་པ་ན། །སྙིང་པོ་བཅུད་དུ་འདྲིལ་བའོ། །ཐིག་ལེ་དེ་རྣམས་ལེ་ལོང་ཙམ། །རྒྱན་དང་བཅས་པ་བྱུང་བ་ནི། །ཐིག་ལེ་ཉག་ཅིག་སྨིན་པའོ། །
ཞེས་ཉམས་གོང་འཕེལ་གྱི་དུས། ཐོག་མར་ཐིག་ལེ་མཁར་ཕོར་ཙམ། །འབྲིང་གིས་མཁར་གཞོང་ཙམ་དུ་སྣང་། །རབ་ཀྱི་བསེ་ཕུབ་ཙམ་དུ་སྣང་། །རབ་

འབྲིང་དབང་པོའི་ཚད་མ་སྟེ། །ཐིག་ལེ་ཚད་དུ་ཕྱིན་པ་ཡིན། །ཐིག་ལེ་འོད་ལྔའི་མུ་ཁྱུད་ཅན། །ཐིག་ལེ་བཅུད་དུ་སྨིན་པ་ཡིན། །ཐིག་ལེའི་ནང་དུ་སྐུ་རྐྱང་རེ། །
བཅུད་ཉིད་སྙིང་པོར་འདྲིལ་བ་ཡིན། །ཐིག་ལེའི་ནང་དུ་སྐུ་ལྔ་ལྔ། །ཤར་ཚེ་ཞེན་པ་རང་ཆོད་ཅིང་། །སྐུ་གསུམ་ལམ་དུ་འཇུག་པའོ། །འདི་ཉིད་དོན་ལ་སུ་གོམས་
པ༑ །ཕུང་པོ་འོད་དུ་གྲོལ་བའོ། །ཞེས་ཚད་ཕེབས་ཀྱི་དུས་སོ། །ཐོད་རྒལ་རིག་པ་རྩལ་ཆེན་ལ། །མངལ་གྱི་གྲོང་ཁྱེར་རྒྱུན་གཅོད་ཚད། །ཆོས་རྣམས་སྣ་ཚོགས་
ཤར་བའི་ཚད། །སྣང་སྲིད་གདམས་ངག་ཤེས་པའི་ཚད། །ཡུལ་རྐྱེན་དུ་མ་འགགས་པའི་ཚད། །འཁོར་འདས་མཉམ་པར་གནས་པའི་ཚད། །རིག་པ་འགྱུར་བ་
མེད་པའི་ཚད། །ཉག་གཅིག་གྲོགས་སུ་ཚུད་པའི་ཚད། །རིམ་གཉིས་མངོན་དུ་གྲུབ་པའོ། །ཞེས་ཚད་ལ་ཕེབས་ཚུལ་བསྟན་པའོ། །གསུམ་པ་ཟུང་འཇུག་
གཉིས་མེད་རྡོ་རྗེའི་གསང་ཚིག་གསང་ལམ་ཟབ་མོ་ནི། རིག་པའི་རྩལ་སྦྱངས་བླ་ན་མེད། །འདོམ་གང་གྲུ་བཞིའི་སྒོམ་ཁང་ལ། །གསེང་བུག་ཁབ་རྩེ་

༄༅། །ཙམ་མེད་ནང་། །བདེ་བའི་སྟན་ལ་སྐྱིལ་ཀྲུང་བཅའ། །ཐུན་བཞིར་རྣལ་འབྱོར་བསྒོམ་བཟླས་བྱ། །མཆོག་གསང་འདི་ལྟའི་
དམིགས་ཁྲིད་ནི། །དང་པོ་བསྲུང་བའི་འཁོར་ལོ་མཆོག །ཞིང་ཁམས་ཧཱུྃ་གི་རྣམ་རོལ་སྒོམ། །འདི་ཡང་མཆོག་ཏུ་གཅེས་པ་ཡིན། །གཉིས་པ་རང་ཉིད་
རྡོར་སེམས་སྒོམ། །མཁྱེན་པའི་སྤྱན་ཡང་སྒོམ་པར་བྱ། །རྟག་ཏུ་ཆོས་ལ་མཁྱེན་པ་རྒྱས། །མཆོག་གསུང་སྙིང་པོའི་ཁྱད་ཆོས་སོ། །གསུམ་པ་རྒྱུ་ཡི་ཧེ་
རུ་ཀ །ཤ་ཡི་སྤྱན་ཡང་སྒོམ་པར་བྱ། །མཚན་མ་ཕྱི་ནང་ཟངས་ཐལ་གསལ། །བཞི་པ་བདག་ཉིད་རྡོ་རྗེ་འཆང་། །རྡོ་རྗེ་དྲིལ་བུ་བསྣམས་པ་དང་། །ཡེ་
ཤེས་སྤྱན་ནི་བསྒོམ་པར་བྱ། །མཚན་མ་ཡེ་ཤེས་སྤྱན་དུ་སྨིན། །ལྔ་པ་བདག་ཉིད་རྡོ་རྗེ་སེམས། །ཨན་ཙམ་ཁྲོས་པའི་སྤྱན་གསུམ་པ། །མཁྱེན་པའི་
སྤྱན་ཡང་སྒོམ་པར་བྱ། །མཁྱེན་པ་ཡེ་ཤེས་དབྱིངས་སུ་ཟླུམ། །དྲུག་པ་གོང་བཞིན་བསྐྱེད་པའི་ལྷ། །སྒོམ་པ་ལྷ་ཡི་སྤྱན་ཡང་བསྒོམ། །མཚན་མ་ལྷ་

ལ་མངོན་པར་ལྟ། །བདུན་པ་བདེ་ཆེན་འཁོར་ལོ་རུ། །ཁྲོ་བོའི་རྣམ་པར་རོལ་པ་དང་། །སྤྱན་ལྔ་ཆགས་པ་མེད་པ་འཆང་། །རྟག་ལ་ངོས་བཟུང་བྱེད་པ་
གཅེས༑ །འབྱུང་བ་འབྱུང་བར་ཐིམ་པ་དང་། །འབྱུང་བ་རང་སར་ཐིམ་པ་གཉིས། །དུ་བའི་རྣམ་པ་ལྟ་བུ་དང་། །སྨིག་རྒྱུའི་རྣམ་པ་ལྟ་བུ་ངོ་། །མར་མེའི་
རྣམ་པ་ལྟ་བུའོ། །རྫོགས་རིམ་ཨར་གཏད་རྣལ་འབྱོར་ནི། །མཐེབ་མཛུབ་སྩོལ་བས་ཕྱི་ནང་ཁྲིད། །དལ་བུས་ཁྲིད་པས་གོམ་པ་དང་། །དབྱིངས་སྣང་
མཁའ་ལ་འཁྱིལ་བ་དང་། །དོན་སྣང་རང་ལ་སྨིན་པའོ། །རྩལ་སྣང་དབྱིངས་སུ་དག་པའོ། །འདི་རྣམས་དབང་པོ་རབ་ཀྱི་ལྟས། །དབང་པོ་འབྲིང་གི་
སུས་སྒོམ་པ། །དང་པོའི་རྟགས་སུ་ས་ཁམས་སྨིན། །གཉིས་པའི་རྟགས་སུ་ཆུ་ཁམས་སྨིན། །གསུམ་པའི་རྟགས་སུ་མི་ཁམས་སྨིན། །བཞི་པའི་
རྟགས་སུ་རླུང་ཁམས་སྨིན། །དེ་རྣམས་སོ་སོའི་འབྲས་བུ་ལ། །འབྱུང་བ་འབྱུང་བར་ཐིམ་པའི་རྟགས། །མེ་སྟག་འཕྲོ་བ་ལྟ་བུ་དང་། །ན་བུན་འཁྲིགས་

༄༅། །པ་ལྟ་བུ་དང་། །སྐར་ཁུང་བྱེ་བ་ལྟ་བུ་རྣམས། །རང་བཞིན་ཤུགས་ཀྱིས་འབྱུང་བ་ཡིན། །ཡུལ་སྣང་རྐྱེན་སྣང་གང་ལ་གང་། །དོན་
སྣང་གཅིག་ཏུ་འཁྱིལ་བ་གཅེས། །དཔེར་ན་ནོར་བུ་རིན་ཆེན་ལ། །གསོལ་བ་གང་བཏབ་འགྲུབ་པ་བཞིན། །མཆོག་གསང་རྒྱལ་པོའི་ཁྱད་ཆོས་ལ། །འབྲས་བུ་
དེ་བཞིན་འགྲུབ་པ་ཡིན། །སྐབས་སུ་ལམ་དུ་ཁྱེར་ཚུལ་ནི། །འཇམས་རླུང་དལ་གྱིས་བཟུང་བ་གཅེས། །རླུང་གི་ནུས་པའི་ཡོན་ཏན་ནི། །ས་རླུང་ཟིན་པའི་
རྟགས་ལྔ་དང་། །མེ་རླུང་ཟིན་པའི་རྟགས་ལྔ་དང་། །ཆུ་རླུང་ཟིན་པའི་རྟགས་ལྔ་དང་། །རླུང་གི་རླུང་ཟིན་རྟགས་ལྔ་དང་། །ནམ་མཁའི་རླུང་ཟིན་རྟགས་ལྔ་དང་། །
དབང་པོའི་རིམ་པའི་ཁྱད་པར་གྱིས། །ཆེ་ཆུང་ཙམ་རེ་མ་གཏོགས་པ། །སོ་སོར་ཡོངས་རྫོགས་འབྱུང་བའོ། །དེ་ལྟར་མཆོག་གསང་ཁྱད་ཆོས་འདི། །ཞལ་གྱིས་
གདམས་ནས་གནང་བ་སྟེ། །སྙིང་པོ་བུ་ཡི་ཐུགས་ལ་བསྟིམ། །གསུང་པའི་རྒྱབ་ཆོས་ངོ་སྤྲོད་ནི། །ཨར་གཏད་མུན་ཁྲིད་རྡོ་རྗེའི་གསང་ལམ་གྱི། །འཇུག་

པའི་སྦྱོར་བ་མངོན་དུ་གྱུར་པ་ནི། དངོས་བཞི་ཏིང་འཛིན་རང་མདངས་ཕྱི་ནང་གསུམ༔ ཕྱི་ལྟར་ཉམས་ཀྱི་འཚུབ་ཆ་ལྡང་འགྱུར་བ༔ དེ་དག་སྟོང་ཉིད་རྩལ་
དུ་ཤེས་བཞིན་དུ༔ ལྷུན་མཉམ་མི་གཡོ་མཉམ་པ་ཉིད་དུ་བཞག༔ བཞག་པས་མི་གྲོལ་རྟོག་པའི་ཡོ་ལངས་ན༔ ཆེད་དུ་མི་འཛིན་གཉེར་ཀ་བྲལ་བར་
བཏང་༔ བཏང་བཞག་དབྱེར་མེད་ངང་དུ་མཉམ་གྲོལ་བ། །མཉམ་པའི་དོན་ཡང་མི་འབྲལ་ལྷན་ཅིག་པའི། །རང་མདངས་རོལ་པའི་དོན་ལ་ལོངས་སྤྱོད་
དོ༑ །ནང་ལྟར་རྟོག་པའི་སྤུ་རིས་ཅི་ཤར་བ། །ཀུན་ཀྱང་ཆོས་དབྱིངས་རོལ་པའི་རྒྱན་གྱུར་པ། །མ་ཡེངས་རྒྱུན་དུ་སྐྱོངས་བས་ཆོས་ཉིད་ནི། །རྩོལ་མེད་
ཆུ་རྒྱུན་ལྟ་བུར་ཁོར་ཡུག་སྐྱོང་། །ནང་ལྟར་རྩ་ཁམས་དག་པའི་ཆོས་ཉིད་ཀྱི། །རིག་གདངས་ཅིར་སྣང་སྣང་སྟོང་རང་གྲོལ་གྱི། །མངོན་སུམ་རང་བཞིན་
དག་པ་ཆེན་པོར་ཁྱེར། །དབྱིངས་རིག་གོང་འཕེལ་ཀློང་གྲོལ་བདེ་བ་ཆེའི། །ཆོ་འཕྲུལ་ཐ་དག་ཚད་དུ་ཕེབས་པར་བྱ། །ཚད་ཕེབས་རྟགས་ཀྱི་ཡེ་ཤེས་

༄༅། །མངོན་གྱུར་བར། །ལྟ་བའི་རྩལ་བསྐྱེད་ཉམས་ཀྱི་བོག་འདོན་དུ། དབྱིངས་དང་རིག་པ་ཨར་ལ་གཏད་པར་སྦྱངས། །རྒྱ་མཚོ་ཨར་
གཏད་གཟེར་གྱི་ཐེབས་པ་ན། །ཉིན་སྣང་མཚན་སྣང་འདུ་འབྲལ་མེད་པར་བྱེད། །འཕེལ་འགྲིབ་ཆོས་ཉིད་ཀློང་དུ་ཟད་པ་ནས། །རྟགས་རྣམས་སྐྱེ་མེད་ཀློང་
དུ་མྱ་ངན་འདས། །གདམས་པའི་གནད་ལ་གཟིར་བའི་གང་ཟག་གིས། །མཚམས་སྦྱོར་འགགས་སུ་ཐུགས་པའི་དུས་རྟགས་ནི། །ས་ཁམས་རྟགས་སུ་སྨིག་
རྒྱུ་ལྟ་བུ་དང་། །ཆུ་ཁམས་རྟགས་སུ་དུད་པ་ལྟ་བུ་དང་། །མེ་ཁམས་རྟགས་སུ་མཁའ་སྣང་ལྟ་བུ་དང་། །རླུང་ཁམས་རྟགས་སུ་མར་མེ་ལྟ་བུ་ལ། །རྡོར་སེམས་
རིན་འབྱུང་སྣང་མཐའ་དོན་གྲུབ་ཀྱི། །ལམ་ཁྱེར་འཆི་བ་ཆོས་སྐུའི་སྟ་གོན་བྱ། །ཨར་གཏད་ངོ་སྤྲོད་མུན་སེལ་སྒྲོན་མེ་འདི། །རྡོ་རྗེ་སྙིང་པོ་ཉམས་ལེན་གནད་
དུ་བསྡུ། །གནད་དུས་མན་ངག་སྙིང་པོའི་ཡང་ཞུན་གྱི། །བདུད་རྩི་སྐལ་ལྡལ་དམ་པའི་སྤྱོད་ཡུལ་ཏེ། །སྐལ་མེད་ཚུལ་མ་ཡིན་པ་འཇིགས་པར་འགྱུར། །དེ་

ཕྱིར་འདི་ཡི་སྣོད་ཀྱང་ཐུན་མོང་མིན། །མ་འོང་དུས་མཐའ་སྙིགས་མ་ལྔ་བདོ་བའི། །དུག་བཅོམ་འཕྲད་ཆོག་རང་གྲོལ་བདུད་རྩིར་ཤོག །ཅེས་གསུངས་སོ། །
དེ་ནས་མཐའ་བརྟན་མན་ངག་འཆུག་མེད་རྨིང་རྡོ་ནི། སྣང་ཉམས་ལམ་གྱིས་ཟིན་དང་པོའི་མན་ངག །མི་འགུལ་བ་གསུམ་ལ་གཞི་བཅའ་བ་ནི། ལུས་སྐུ་གསུམ་
གྱི་བཞུགས་སྟངས། །མིག་གཟིགས་སྟངས་གསུམ། ཡིད་དབྱིངས་རིག་བསྲེ་བ་ལས་མི་འདའ་བའོ། །ལུས་རུ་སྦལ་མཁར་གཞོང་དུ་བཅུག་པ་ལྟར་
འདུག་སྟངས་ལས་མི་གཡོ། །ངག་ལྐུག་པ་ལྟར་བརྗོད་སྙིང་མི་འདོད།  སེམས་མཁའ་འགྲོ་སྙིལ་ཟིན་པ་ལྟར་རང་ཡལ་རང་གྲོལ་རིག་པའི་ངང་ལས་མི་འདའོ། །
དབང་པོའི་རབ་འབྲིང་ཚད་རྨི་ལམ་གྱིས་གསལ་ཏེ། རབ་འོད་གསལ་དུ་ཐིམ། འབྲིང་སྐྱེ་མེད་དུ་ཤེས། ཐ་མས་བག་ཆགས་ངན་པ་ཅན་ལས་ལྡོག །ལམ་
ས་ཟིན་གཉིས་པའི་སྐབས་ཀྱི་མན་ངག །སྡེད་པ་གསུམ་གྱི་ཚད་བཟུང་བ་ནི། ལམ་ཟབ་མོ་ཉམས་སུ་བླང་བའི་རྟགས། །ཕྱི་སྣང་བ་སྡོད་པས་རྐྱེན་གྲོགས་

༄༅། །སུ་ཤར། །ནང་སྒྱུ་ལུས་སྡེད་པས་འཁྲུལ་པའི་བྱ་བ་བྲལ། གསང་བ་རླུང་སེམས་སྡེང་པས་རྣམ་རྟོག་སྐྱེ་མི་སྲིད། ལུས་སྐྱེས་བུ་ནད་ཀྱིས་
ཐེབས་པ་ལྟར་རྒྱན་ཆ་མི་འདོད། ངག་སྨྱོན་པ་རང་ཚིག་རྡོལ་བ་ལྟར་གང་དྲན་བརྗོད་པ་ལས་གཏད་བཟུངས་མེད། སེམས་སྐྱེས་བུ་རྩི་དུག་གིས་ཐེབས་པ་ལྟར་དྲན་མེད་
རྟོག་བྲལ་དུ་གནས་སོ། །ལམ་ས་ཟིན་གསུམ་པའི་སྐབས་སུ། ཐོབ་པ་གསུམ་གྱི་གཟེར་གདབ་པ་ནི། ཕྱི་སྣང་བ་ལ་རང་དབང་ཐོབ་པས་རྐྱེན་ཞིང་ཁམས་སུ་གྲོལ། 
ནང་སྒྱུ་ལུས་ལ་རང་དབང་ཐོབས་པས་སྒྱུ་ལུས་འོད་གསལ་དུ་གྲོལ། གསང་བ་རླུང་སེམས་ལ་རང་དབང་ཐོབས་པས་འཁྲུལ་རྟོག་རང་སར་འགགས། ལུས་གླང་ཆེན་
འདམ་ནས་ཐོན་པ་ལྟར་ཤར་ཆ་གང་ལ་ཡང་མ་ཆགས། ངག་གྲུལ་བུམ་གྱི་ཕྲུ་གུ་ལྟར་དབྱངས་སྙན་ཆོས་ཚིག་རང་རྡོལ། སེམས་རིམ་ནད་བྱང་བ་ལྟར་རྟོག་པ་གང་ཤར་
གྱི་བག་ཆགས་སྐྱེ་བར་མི་འགྱུར་རོ། །ལམ་ས་ཟིན་བཞི་པའི་སྐབས། གདེངས་བཞིའ་གྲོལ་ཚད་ནི། ཡར་སངས་རྒྱས་ཀྱི་ཡོན་ཏན་བཤད་ཀྱང་ཐོབ་ཏུ་རེ་བ་དང་། 

མ་ཐོབས་ཀྱིས་དོགས་པ་གཉིས་མེད། རང་གི་སངས་རྒྱས་ཀྱི་ས་ཟིན་པའོ། །མར་འཁོར་བའི་སྡུག་བསྔལ་བཤད་ཀྱང་། འཁོར་གྱིས་དྭོགས་པ་དང་། མར་ 
འཁོར་གྱི་རེ་བ་གཉིས་མེད། ཡིད་རིག་པ་འཁྲུལ་རྟོགས་ལས་གྲོལ་བའི་ཕྱིར་རོ། །ལུས་དུར་ཁྲོད་ཀྱི་རོ་ལྟར་ཤན་པ་བརྒྱ་བྱུང་ཡང་འཇིགས་སྐྲགས་མི་སྐྱེ། ངག་
བྲག་ཆ་ལྟར་ཅི་སྨྲ་ངོས་བཟུང་མེད། སེམས་ན་བུན་ལྟར་གང་ཤར་སྐད་ཅིག་གིས་ཆོས་ཉིད་ཀྱི་ཀློང་དུ་ཡལ་ཏེ། འཕྲོ་འདུའི་དྲན་རྟོགས་ལས་འདས་སོ། །དེའི་
དུས་སུ་སྐྱེ་བ་ལ་རང་དབང་ཐོབ་པས་རྡོ་རྗེའི་སྐུ་འགྲུབ། གང་ལ་གང་འདུལ་གྱིས་འགྲོ་བའི་དོན་བྱེད། འཇུག་པ་ལ་རང་དབང་ཐོབ་པས་འཕོ་བའི་དུས་སུ་སེམས་
ཅན་སུམ་སྟོང་ལ་རིག་པ་བཅུག་ཀྱང་མཉམ་ཉིད་དུ་གྲོལ། བེམ་པོ་ལ་རིག་པ་བཅུག་པས་འགུལ་བ་དང་སོ་སོའི་ཕན་ཚུན་བསྒྱུར་བ་ལ་སོགས་རྫུ་འཕྲུལ་དཔག་ཏུ་མེད་
དོ༑ །སྣང་བཞི་མཐར་ཕྱིན་ནི། ཀ་དག་གི་ནང་དབྱིངས་ལྷུན་གྲུབ་རིན་པོ་ཆེའི་སྦུབས་གཞོན་ནུ་བུམ་པ་སྐུའི་ཞིང་ཁམས། ཆོས་སྐུ་ཐིག་ལེ་ཉག་ཅིག །དབྱིངས་

༄༅། །ཡེ་རོ་གཅིག་ཏུ་ཡེ་སངས་རྒྱས་ལ། ཡང་སངས་རྒྱས་ཀྱི་བྱང་ཆུབ་མངོན་དུ་བརྙེས་ནས་རང་སྣང་དག་པ་གཉིས་ལྡན་གྱི་སྐུ་དང་ཡེ་ཤེས་འདུ་འབྲལ་
མེད་པའི་དགོངས་པ་མི་གཡོའོ། །སྐུ་དང་ཡེ་ཤེས་འདུ་འབྲལ་མེད་པའི་ངང་ནས་གཞན་དོན་ཤེལ་གྱི་གསལ་ལྟར་གཟུགས་སྐུ་གཉིས་གདུལ་བྱ་ལ་ཤར། འཁོར་བ་འདི་ཇི་
སྲིད་ཀྱི་བར་དུ་སེམས་ཅན་གྱི་དོན་མཛད་པའི་ཕྲིན་ལས་མི་ཟད་པའོ། །ལམ་གྱི་རིམ་པ་དེ་དག །དབང་རབ་ཀྱིས་ཁྲེག་ཆོད་དང་ཐོད་རྒལ་གཉིས་མཚན་དུས་འདའ་བར་
བྱ་བ་དང་། དབང་འབྲིང་གིས་ལམ་གྱི་གདར་ཤར་ཆོད་ཀྱི་བར་ཐུན་དྲུག་གི་རྣལ་འབྱོར་ལུས་ཆིངས་ལྷོད་མེད་ལྟར། ཐོ་རང་གཏུམ་མོ་དང་འབྲེལ་བའི་སེམས་སྦྱངས། 
ཉི་ཤར་ཉི་ནུབ་སྒལ་གྱི་སེམས་སྦྱངས། ཉིན་གུང་སྒྱུ་ལུས་ཀྱི་སེམས་སྦྱངས། སྲོད་ལ་ཨར་གཏད་ཀྱི་རྣལ་འབྱོར། ནམ་གུང་རྨི་ལམ་བཟུང་བས་སེམས་སྦྱངས་བ་
དང་༔ འོད་གསལ་ལ་སྦྱངས་ཏེ་ཉམས་ལེན་བར་མི་ཆད་པར་བརྩོན༔  དབང་པོ་ཐ་མས་ཁྲིད་ཐོག་མཐའི་ཚིག་དང་དོན་གྱི་སྒྲོ་འདོགས་བཅད་ཅིང་། བློ་སྦྱངས་བ་ཁོ་

ན་ལ་འབད་པས་འབད་མེད་ལ་རེག་པར་འགྱུར་བ་དེ་ལྟར་མ་བྱུང་གི་བར་དུ་ཉམས་སུ་བླང་བའོ། །ཞེས་སློབ་དཔོན་ཆེན་པོ་དགའ་རབ་རྡོ་རྗེའི་གསུང་ཚིག་ཡང་དག་པ༔
བདུན་ཕྲག་གསུམ་གྱིས་རང་སེམས་སངས་རྒྱས་ཀྱི་ས་ལ་སྦྱར་བར་བྱེད་པའི་ཚིག་གསུམ་སྙན་རྒྱུད་ད་གདམས་པའོ༔ དེ་ལྟ་བུའི་ཉམས་ལེན་གྱི་སྐལ་བ་བྲལ་བ་དག་གི་
སྐྱེ་གནས་བཟང་པོར་མཚམས་སྦྱོར་བ། མ་སྒོམ་སངས་རྒྱས་འཕོ་བའི་མྱུར་ལམ་ནི༔ ཧྲཱི་བདག་ཉིད་ཨ་འཐས་འཁྲུལ་པའི་ཕུང་པོ་འདི༔ ཐུགས་ཆེན་སྤྱན་རས་
གཟིགས་དབང་ལྷར་སྒོམ་པའི༔ སྙིང་གི་ཡར་གནས་ཡེ་ཤེས་དབུ་མའི་ལམ༔ སྤྱི་གཙུག་བདེ་བ་ཆེན་པོའི་རྒྱ་མཐོང་ཁར༔ འདྲེན་མཆོག་སངས་རྒྱས་སྣང་
བ་མཐའ་ཡས་དང་༔ སངས་རྒྱས་བྱང་སེམས་ཐུགས་རྗེ་བརྩེ་བས་རོལ༔ སྙིང་གི་པདྨ་འདབ་བརྒྱད་གྱེས་པའི་དབུས༔ རྣམ་པར་ཤེས་པ་མ་སར་རྒོང་ང་
ལྟར༔ ལིང་ལིང་འཕར་བའི་ཟེར་མདངས་ཡར་འཕྲོས་པས༔ སྣང་བ་མཐའ་ཡས་ཐུགས་དང་གཉིས་སུ་མེད༔ ཨ་ཕཊ་ ཨ་ཕཊ༔ ཡང་ཡང་སྦྱངས་བས་

༄༅། །རྟགས་མཚན་མྱུར་དུ་འབྱུང་༔ ལས་ལ་སྦྱར་བ་གཞན་ལ་བཏབ་པ་ནི༔ ཧྲཱིཿ བདག་ཉིད་ལྷར་གསལ་བླ་མའི་ཐུགས་ཀ་ནས༔ ཐུགས་རྗེའི་
ཟེར་ལྡན་ཧཱུྃ་གིས་ཚོགས་སྤྲུལ་ནས༔ རིགས་དྲུག་འཁོར་བ་འཁྱམས་པའི་སྒོ་བཅད་དེ། ཧཱུྃ་ཧཱུྃ་ཧཱུྃ། ཧཱུྃ་ཧཱུྃ་ཧཱུྃ། སྒོ་མཆོག་ཐར་པའི་ཚངས་ལམ་ཕྱེས་ཀྱིས་ཉོན༔ ཚེ་
འདས་ཨ་འཐས་འཁྲུལ་པའི་ཕུང་པོ་འདི༔ ཅེས་སོགས་གོང་གི་བསྐྱེད་པ་འདི་ལ་བྱ༔ ཚེ་འདས་གྲིབ་ཆེན་རྣམས་ལ་ཐོག་མ་རུ༔ སྒྲིབ་སྦྱངས་གཟུངས་ཀྱི་ཁྲུས་རྣམས་
རྫོགས་པར་བྱ༔ གང་ཟག་ཡིན་ན་རྣམ་ཤེས་རང་ལ་བསྟིམ༔ རང་དང་དབྱེར་མེད་ཡི་དམ་ལྷ་ལ་བསྟིམ༔ ཕལ་པ་ཡིན་ན་རོ་ཡི་སྤྱི་བོ་རུ༔ སངས་རྒྱས་སྣང་བ་
མཐའ་ཡས་སྒོམ་ལ་འཕོ༔ དེ་ལྟར་རང་གཞན་ཀུན་གྱི་དོན་ཆད་དུ༔ ནན་ནས་ནན་དུ་ཡང་ཡང་སྦྱངས་བ་གཅེས། །འདི་ནི་མཆོག་གསང་རྒྱལ་པོའི་ཡང་རབ་སྟེ། །འགྲོ་
བའི་དོན་ཀུན་འབད་མེད་འབྱུང་བ་ཡིན། །གྲོགས་ངམ་ཕྱོགས་སུ་འཆི་བའི་སྒྲ་ཐོས་ཚེ། །ཁང་པའམ་ཡང་ན་གྲོང་དེ་དང་། །ཚེ་འདས་དེ་ལ་རིགས་པ་རྩེ་གཅིག་ཏུ། །མ་ཡེངས་

གཏད་དེ་འཕོ་བའི་དམིགས་རིམ་སྒོམ༔ ཕན་པའི་འགྲོ་དོན་རླབས་ཆེན་འདི་ཡིས་འབྱུང་༔ འདི་ལྟར་མཆོག་གསང་རྒྱལ་པོ་ནོར་བུ་འདི། །རྙེད་ནས་ཡལ་བར་མ་དོར་དོན་
ཆེན་སྤྱོད། །ཅེས་གསུངས་པ་ལྟར་ཉམས་སུ་བླང་ངོ་༔ བཀའ་རྒྱས་གདམས་པ་ནི། མཆོག་གསང་ལམ་འདིར་བླ་མའི་བཀའ་རྒྱ་ཡོད། །གཅེས་པར་ཟུངས་ཤིག་སྐལ་
ལྡན་རིགས་ཀྱི་བུ༔ ཅིས་དང་། མཆོག་གསང་རྒྱལ་པོ་བླ་མའི་བཀའ་རྒྱ་ཡོད༔ མཆོག་གསང་བླ་མའི་བཀའ་རྒྱ་ཉམས་ན་ཕུང་༔ ཅེས་སོ༔ ཆོས་སྲུང་ལ་གཉེར་གཏད་
ཀྱི་རྒྱ་ཡོད་དེ༔ ཀློང་གསལ་རྡོ་རྗེ་སྙིང་པོ་བཛྲ་ས་མ་ཡ༔ རྒྱ་རྒྱ་རྒྱ༔ མ་མོ་དྲང་སྲོང་རྡོ་རྗེ་ལེགས་པས་སྲུངས་ཤིག༔ ཅེས་སོ། །རྗེས་འཇུགས་ཕྱི་རབ་སྐལ་ལྡན་ལ་
སྨོན་ལམ་གྱི་གཏད་རྒྱ་ཡོད་དེ། སྙིང་པོ་སྐལ་ལྡན་བུ་དང་ཕྲད་པར་ཤོག༔ གསུངས་སོ། །འདི་ནི་གཏེར་གཞུང་ཐམས་ཅད་མཐར་ཆགས་སུ་བསྒྲིགས་ཏེ་བྲིས་ཤིག་ཅེས་
དེ་ངས་དུས་ཀྱི་སངས་རྒྱས་གཉིས་པ་རྡོ་རྗེ་འཆང་འཇམ་དབྱངས་མཁྱེན་བརྩེའི་དབང་པོས་བཀའི་གནང་བ་ཐོབ་པ་ལ་བརྟེན། ཁོ་བོ་བི་ཛའི་མིང་ཅན་གྱིས་སྤོབས་པར་

༄༅། །བགྱིས་ཏེ་གཞན་ལུགས་དང་མ་འདྲེས་ཤིང་། རང་ལུགས་དྲི་མེད་དངོས་སྟོབས་ཀྱིས་རྟོག་པ་ཡང་ཟབས་མཁའ་འགྲོའི་ཞལ་རླངས་མ་ཡལ་བ་ལགས་
པས་ཀློང་གསལ་སྙིང་པོའི་རྗེས་འཇུག་དག་རྫོགས་པ་ཆེན་པོ་ཡང་ཟབ་མཁའ་འགྲོ་སྙིང་ཏིག་ལ་འཇུགས་འདོད་པ་རྣམས་དཔེ་བལྟས་ཆོག་མ་བགྱིས་ཡོད་པས་དང་དུ་བླང་འོས་སོ་
སྙམ༑ འདི་ལྟར་བྲིས་པའི་དགེ་བས་རང་གཞན་ཐམས་ཅད་རྫོགས་པ་ཆེན་པོའི་བསྟན་པ་ལ་བྱ་བ་བྱེད་ནུས་པར་གྱུར་ཅིག།། །།མངྒ་ལཾ། །དགེའོ། །དགེའོ། །དགེའོ།། །།


ད༽ ༄༅། །རྡོ་རྗེ་སྙིང་པོའི་ཁྲིད་ཀྱི་རིམ་པ་གསལ་བར་བཀོད་པ་སློབ་མ་ཕན་པའི་མན་ངག་ཟབ་ལམ་གདམས་པའི་སྙིང་པོ་ཞེས་བྱ་བ་བཞུགས་སོ། །

༄༅། །སྒྲིབ་བྲལ་མཁའ་བཞིན་རྣམ་པར་མི་རྟོག་མཁྱེན་བརྩེའི་རང་བཞིན་
རབ་གསལ་ཐུགས། །ཇི་སྙེད་གདུལ་བྱ་ལམ་ལ་དཀྲི་བའི་ཆོས་ཚུལ་འདོམ་མཛད་
སྐྱོན་བྲལ་གསུང་། །མ་ལུས་རྒྱལ་བའི་སྒྱུ་འཕྲུལ་ཇི་སྙེད་དུས་འདིར་མཚན་  
དཔེར་ལྷུན་གྲུབ་སྐུ། །སྲིད་ཞིའི་དབང་ཕྱུག་དམ་པའི་གནས་བརྙེས་

༄༅། །རྡོ་རྗེ་སློབ་དཔོན་ཞབས་ལ་འདུད། །ཚེ་གཅིག་ཉིད་ལ་ལམ་མཆོག་མཐར་ཕྱིན་པའི། །རྡོ་རྗེའི་
གནས་བརྙེས་ཀུན་ལའང་ཕྱག་བྱས་ནས། །རིག་འཛིན་བརྒྱུད་པའི་བཤུལ་ལམ་མཐར་ཐུག་ཆོས། །ཟབ་ལམ་གདམས་པའི་སྙིང་
པོ་འདིར་གསལ་བྱ། །ཞེས་མཆོད་པར་བརྗོད་པ་དང་། བཤད་པར་དམ་བཅས་ནས། འདིར་འཆད་པར་བྱ་བའི་ཆོས་ནི། །
གསང་སྔགས་རྡོ་རྗེ་ཐེག་པའི་ལམ་ལ་ཞུགས་པའི་གང་ཟག་སྐལ་བ་དང་ལྡན་པ་ཚེ་གཅིག་བྱང་ཆུབ་བསྒྲུབ་པར་འདོད་པ་རྣམས་

ལ་ཐོག་མར་དབང་བཞི་གང་ཡང་རུང་བས་རྒྱུད་སྨིན་པར་བྱས་ནས་གྲོལ་བྱེད་གདམས་ངག་གི་རིམ་པ་ཚུལ་བཞིན་དུ་སྟོན་པ་ལ། དབང་བཞིའི་གདམས་པ་
ལས་ལོགས་སུ་ཉམས་སུ་ལེན་བྱ་མེད་ཅིང་དབང་བཞི་རེ་རེ་ལ་ལམ་བཞི་ཚང་བར་ཡོད་དེ་གཙོ་ཆེ་ཆུང་གི་དབང་དུ་བྱས་ལ། བསྐུར་ཐོབ་ཙམ་གྱི་དབང་དོན་
གྱི་ཡེ་ཤེས་ངོ་འཕྲོད་པ་མངོན་དུ་བྱེད་མི་ནུས་པས་གྲོལ་ལམ་རིམ་གཉིས་ཟབ་མོ་ཉམས་སུ་ལེན་དགོས་པ་ཡིན་ཏེ། དེ་ལ་ཡང་དང་པོ་བུམ་དབང་གི་ལམ་
བསྐྱེད་རིམ་དང་དབང་གཉིས་པའི་ལམ་སྔགས་བཟླས་ཡིན་ཀྱང་། དང་པོའི་ཡན་ལག་ཏུ་བཟླས་པ་འགྲོ་བས། ཐབས་དང་ཤེས་རབ། བསྐྱེད་དང་རྫོགས་
པ། ཁྲེགས་ཆོད་ཐོད་རྒལ་ཐམས་ཅད་ཟུང་འཇུག་ཡ་མ་བྲལ་བ་ཁོ་ནས་ལམ་བགྲོད་དགོས་ལ་གནས་སྐབས་སུ་བོགས་དབྱུང་ཕྱིར་ལམ་བསྐྱེད་རིམ་ཆ་
ཉུང་ཙམ་བཤད་ན། གཞི་རང་བཞིན་ལྷུན་གྱིས་གྲུབ་པའི་དཀྱིལ་འཁོར་དུ་ལྟ་བས་ཐག་བཅད་པ། ལམ་ཏིང་ངེ་འཛིན་ཟབ་མོའི་དཀྱིལ་འཁོར་དུ་བསྒོམ་

༄༅། །པས་ཉམས་སུ་བླངས། འབྲས་བུ་བྱང་ཆུབ་མཆོག་གི་དཀྱིལ་འཁོར་དུ་དོན་གཉིས་ཕུན་སུམ་ཚོགས་པར་བསྟན་པའོ། །དང་པོ་ནི། གསང་སྙིང་ལས། 
ཨེ་མ་ཧོ། །རྡོ་རྗེ་ཕུང་པོའི་ཡན་ལག་ནི། །རྫོགས་པའི་སངས་རྒྱས་ལྔ་རུ་གྲགས། །སྲིད་གསུམ་ཡེ་ནས་སངས་རྒྱས་ཤིང་། །ཁམས་དང་སྐྱེ་མཆེད་ཕུང་པོ་ཀུན། །
བྱང་ཆུབ་སེམས་དཔའི་དཀྱིལ་འཁོར་ཉིད། །ཞེས་གསུངས་པས། འདིར་ལྟར་ཕུང་ཁམས་སྐྱེ་མཆེད་བརྟན་གཡོའི་དངོས་པོ་ཐམས་ཅད་ཡེ་གདངས་གཟུགས་
སྐུར་གནས་ཤིང་། ལམ་དུས་སུ་ལྷའི་སྐུ་གསུང་ཐུགས་ཀྱི་འཁོར་ལོར་གནས་པའི་གཤིས་དོན་དམ་ཆོས་སྐུ་གདང་འགགས་མེད་ཀུན་རྫོབ་གཟུགས་སྐུ་བདེན་
གཉིས་དབྱེར་མེད། དུས་བློ་བུར་མ་བྱུང་། མ་བྱས། མི་གནས་པར་ངེས་ཤེས་བསྐྱེད་པར་འདུས་མ་བྱས་པར་གསུངས་པ་དང་། གྲོ་འཁྲུལ་གྱི་གནས་
ལུགས་སྔར་བཤད་པ་བཞིན་ནོ། །གཉིས་པ་ལམ་ཏིང་ངེ་འཛིན་བསྒོམ་པ་ལ་ཡང་། གནས་དང་། གྲོགས་དང་། ཡོ་བྱད། དུས་སྒོམ་ཚུལ་ལོ། །དང་

པོ་གནས་བསྟན་པ་ནི། རབ་རྒྱལ་བས་བྱིན་གྱིས་བརླབས་པའི་གནས་ཆེན་པོ་རྣམས་སུ་སྒོམ་ན་བཟང་། རྒྱ་གར་གནས་ཆེན་མང་བས་གྲུ་ཐོབ་མང་ལ། བོད་
ཡུལ་དུ་གྲུབ་ཐོབ་ཉུང་བ་ཡང་གནས་ཉུང་བའི་ཁྱད་པར་གྱིས་སོ་གསུངས། གནས་སྤྱིའི་ཆིངས་ལས། བསྒོམ་ཆེན་གྱི་ལུགས་ལ། གནས་ཆེན་དུ་སྒོམ་ན་
བྱིན་རླབ་ཆེ། གཡའ་ཁྲོད་དུ་སྒོམ་ན་དྭངས་སྙིགས་འབྱེད། དུར་ཁྲོད་དུ་སྒོམས་ན་བརྩོན་འགྲུས་སྐྱེ། ནག་ཁྲོད་དུ་སྒོམ་ན་མཐུན་རྐྱེན་འཛོམ། གངས་ཁྲོད་དུ་
སྒོམ་ན་རིག་པ་དྭངས། གང་ཡིན་ཀྱང་དབེན་པ་གལ་ཆེན་ཡིན། ཞེས་གསུངས། རྒྱལ་སྲས་ཐོགས་མེད་པས། ཡུལ་ངན་སྤངས་པས་ཉོན་མོངས་རིམ་གྱིས་
འགྲིབ། །རྣམ་གཡེངས་སྤངས་པས་དགེ་སྦྱོར་ངང་གིས་འཕེལ། །རིག་པ་དྭངས་པས་ཆོས་ལ་ངེས་ཤེས་སྐྱེ། །དབེན་པ་བསྟེན་པ་རྒྱལ་སྲས་ལག་ལེན་
ཡིན། །ཞེས་གསུངས། དབེན་པ་བསྟེན་པ་ཁོ་ནས་མི་ཆོག །སྣང་སེམས་གནད་གཅིག་པའི་དོན་གྱིས། ཕྱིའི་ཡུལ་ལ་སྐྱོན་ཡོད་ན། ནང་སེམས་

༄༅། །ལ་སྐྱོན་འབྱུང་བས། ནང་དུ་རྟོག་པ་མ་ཟད་བར་དུ། ཕྱིའི་གནས་མཚན་ཉིད་དང་བདེན་པར་བཙལ་བ་གལ་ཆེའོ། །འགའ་ཞིག་གིས་
ཁ་ལྟ་བཤད་ནས། ས་བརྟགས་པ་སོགས་མི་དགོས་པར་སྐད་ཀྱང་། གསང་སྔགས་རང་གཞུང་གི་ལམ་བགྲོད་པ་ལ་ཚོགས་ལམ་རྣལ་འབྱོར་མཐར་ཕྱིན་
ནས༑ སྦྱོར་ལམ་ཆེ་ཆུང་ཚོགས་བསྒྲུབ་པའི་རྟེན་གྱི་གང་ཟག་གིས་ས་དང་གཟའ་སྐར་གནད་ཆེ་བར་བཤད་དེ། སངས་རྒྱས་གསང་བས། ས་དང་བར་སྣང་
ཤིས་པ་དང་། །ལོ་རྒྱུས་རྣམ་གཉིས་ལྡན་པ་ཡིས། །ཡིད་འོང་ས་བཙལ་རྒྱས་པར་བྱ། ཚེས་གྲངས་ཡར་གྱི་བརྒྱད་ལ་བརྩམས། །ཤིན་ཏུ་སྐར་མ་རྒྱལ་
རྣམས་ལ། །བྱང་ཆུབ་སྤྱད་པ་ཆེར་སྤྱད་པས། །གསང་མཆོག་དངོས་གྲུབ་མྱུར་བའི་ཕྱིར། །གཟའ་སྐར་ཤིས་པ་བླང་བར་བྱ། །ཅེས་གསུངས། རི་
ཆོས་ལས། ཉལ་ས་འདོམ་གང་གྲུ་བཞི་ལ། །དགེ་སྦྱོར་འཕེལ་དང་མི་འཕེལ་ཡོད། །ཅེས་གསུངས། ཕྱིའི་གླིང་ལ་བརྟགས་པ། ནང་ལུང་པ་ལ་

བརྟགས་པ། ས་མིག་ལ་བརྟགས་པ། གནས་ཁང་ལ་བརྟགས་པ། ཉལ་ས་བརྟགས་པ། གོས་ལ་བརྟགས་པ། ལུས་ལ་བརྟགས་པ་དང་དྲུག་ལས། དང་
པོ་ཕྱིའི་གླིང་ནི། འཛམ་གླིང་སོག་ཀའི་དབྱིབས་དང་ཁ་དོག་སྔོན་པོ་ལ། བོད་སོགས་ཐེར་ཐེར་ལ་གནས་པས། ལྟོ་རྒྱབ་གཉིས་ཀྱི་དབུལ་བ་དང་། རྒྱ་གར་
དང་། ཁ་ཆེ། སྟག་གཟིག་རྣམས་སོག་ཡུ་དང་ཧ་ལམ་ལ་གནས་པས། ལྟོ་འབྱུང་། རྒྱབ་མི་འབྱུང་། རྒྱ་ནག་དང་། འཇང་། ཧོར་གྱི་རྒྱལ་ཁམས་ཀྲུང་ཀྲུང་
ལ་གནས་པས། ལྟོ་རྒྱབ་འབྱུང་ཞིང་འཛོམ་པ་ཡིན། ཕྱི་གླིང་གི་རྟེན་འབྲེལ་ལ་ཡང་སྐྱོན་དེ་ལྟར་བསྐྱེད་པའོ། །གཉིས་པ་ལུང་པའི་ས་གཞུང་གཉེན་པ་
ཡིན་ཏེ། ཕུ་ན་མཁར་མེད་ཅེེས་གངས་རི་མེད་པ་དང་། བར་ན་ཟམ་མེད་པ་ཞེས་གཞུང་ཆུ་མེད་པ་དང་། མདའ་ན་སྐྱོབ་མེད་པ་ཅེས་ཧད་པོར་སོང་བ་དང་། 
གྲོགས་རྐད་ཅེས་ལུང་བ་གཉིས་འཛོམ་པ། ཁང་སྐྱོན་ཞེས་རི་སྣ་ལུང་ནང་ཞུགས་པ། ཁ་དོག་མི་གཅིག་པའི་འབར་འབུར་ནང་དུ་ཞུགས་པ་ཕྱོགས་སྲུབ་

༄༅། །ལོགས་ཞེས་ལོགས་ན་གངས་དང་། ཆུ་ནུབ་ན་འཁྲུགས་པ། དགྲ་དེ་དག་ལས་བཟློག་པ་ཡོན་ཏན་འབྱུང་བས། ཕུ་གསུམ་གྱི་རྔམ། 
མདའ་གསུམ་གྱི་ཁུག །གཞུང་གསུམ་གྱི་མཐིལ། ལོགས་གསུམ་གྱི་སྲུབ་ལ་གནས་ཡུལ་བཏབ། ལུང་པ་དེའི་ཡོན་ཏན་ཡུལ་དེ་ལ་འོང་བས་མི་ནོར་
འཕེལ་བ་དང་། ཁ་དྲག་པ་ལ་སོགས་པའི་ཡོན་དུ་མ་འབྱུང་ངོ་། །དེ་ལས་ལྡོག་ན་ལུང་པའི་སྙིང་མ་ནོན་པ་སྟེ་མི་ཤིས་པར་འགྱུར་རོ། །ཡུལ་གྱི་གནམ་
འཁོར་ལོ་རྩིབས་བརྒྱད། ས་པདྨ་འདབ་བརྒྱད། རྒྱབ་རི་མཐོ་བ་ལྷུན་ཆགས་པ། གཡས་རི་དར་ཡོལ་བསྐྱོད་པ་འདྲ་བ། གཡོན་རི་རིན་ཆེན་སྤུངས་པ་འདྲ། 
མདུན་རི་འདུད་པ། མདོག་སྣུམ་ལ་ཁེངས་པ། མདའ་ཕྱག་རྒྱ་བསྣོལ་བ་འདྲ་བ། ནུབ་མཐོ། ཤར་གཞོལ། བྱང་སྐྱོར། ལྷོ་འདུད། སྲོང་བཙན་དང་ཁྲི་
སྲོང་མེས་དཔོན་གྱི་བཞེད་སྲོལ་ལྟར། ཆུ་བོ་དབང་གི་ཕྱོགས་ནས་སམ་དེ་ཕྱོགས་སུ་འབབ་པ། རྒྱབ་རི་བྲག་ལ་གཏད་པ། མདུན་རིན་པོ་ཆེ་ཐང་ལ་ཟུག་ 

པ༑ ཉི་མ་རྟག་ཅིང་གང་མཐོ་བ་ནི་དགོན་གནས་ཀྱི་མཚན་ཉིད་དོ་། །དེ་ལས་བཟློག་པ་ནི་མཚན་མ་ངན་པའོ། །མངོན་པ་མཛོད་ལས། གཞུ་འདོམ་ལྔ་བརྒྱ་རྣམས་ལ་
ནི༑ །རྒྱང་གྲག་དེ་ལས་དགོན་པར་འདོད། །ཅེས་དང་། ཡིད་བཞིན་མཛོད་ལས། སོར་མོ་ཉི་ཤུ་རྩ་བཞི་ཁྲུ་གང་སྟེ། །ཁྲུ་བཞི་གཞུ་གང་དེ་ཉིད་ལྔ་བརྒྱ་ལ། །
རྒྱང་གྲགས་གཅིག་སྟེ་དགོན་པའི་ཚད་དུ་བསྟན། །ཞེས་གསུངས། ཉོན་མོངས་པའི་གྲོང་དང་རིང་ན་འཚོ་བ་མེ་ཤིང་མཐུན་རྐྱེན་འབྱོར་དཀའ་ལ། ཉེན་སྐྱོན་དུ་
མ་ཚོགས་པས། ཧ་ཅང་མི་རིང་ཧ་ཅང་མི་ཉེ་བར་རྒྱལ་བས་གསུངས་པའི་ཚད་བཞིན་དུ་བྱ་བ་དང་། གསུམ་པ་དེ་ལྟ་བུ་སའི་མིག་སྙིང་ནོན་དགོས་ཏེ། པདྨ་འདྲ་
བའི་ལྟེ་བ། སྐྱིལ་ཀྲུང་འདྲ་བའི་བསྣོལ་མཚམས། ཆོས་འབྱུང་འདྲ་བའི་འཕེལ་ཀ །ཕག་པའམ་གླང་ཆེན་འདྲ་བའི་དམག་ཚལ་ལ། ལྟོ་ཚལ། གསུས་
པ། མཁལ་ཁུང་། འཇིངས་སྡེབས་དེ་རྣམས་ལ་བཏབ། རྒྱལ་པོ་གདན་བཞུགས་སམ་མི་འདྲ་བའི་སྙིང་གར་བཏབ། གཞན་ཡང་། སྒང་གི་གཤོང་། 

༄༅། །གཤོང་གི་སྒོང་། ལོག་གི་ཁུག་ །ཁུག་གི་རྔམ། ས་བོ་བ་དང་། ས་གཞུང་འབྲེལ་བ་དང་། གང་འདུས་པ་དང་། དེ་ལྟ་བུ་ལ་བཏབ། 
ཕག་གི་ཟེ་བ། གླང་གི་རྐང་ལག །བྱ་འདྲ་བ་ལ་མི་གཏུབ། ས་གཞུང་ལེགས་ཀྱང་བཏབ་ཉེས་ནས་དགྲར་འགྲོ་བ་ཡོད། ཁ་དོག་སྔོན་པོའམ། བྲག་
གམ༑ རི་སྣ་མདུང་ཚུགས་སུ་ཐད་དཀར་ཟུག་པ་འདྲ་བ་དགྲ་ཆེ་བས་བཟུར་མི་བཏུབ་ན་མེ་རི་བྲི། གྲོག་པོ་ཁ་གདངས་པ། རི་རུལ་ལམ། ལམ་ཆད་པ་
འདྲ་བའི་ཐད་དུ་ཆུ་རིས་བྲི། ཆུ་འབྲུག་པ་ཐད་དཀར་འཁྱིལ་འོང་བའི་ཐད་དུ་རི་རབ་བྲི། དྲེད་མོས་སྡེར་མོས་བྲེད་པ་འདྲ་བ་དང་། ཤ་ལྤགས་བརྐྱང་པ་
འདྲ་ན་བཀྲ་ཤིས་སྫས་བརྒྱད་བྲི། ལྟག་པར་བྲག་གམ་རྫ་ལྷུང་བ་འདྲ་ན་འོག་ཏུ་མཆོད་རྟེན་ཆུང་ངུ་བྲི། སེམས་ཅན་གྱི་གཟུགས་ཀྱི་ཁ་བསྟན་པ་འདྲ་བ་
ཐག་ཉེ་རིང་གང་ན་འདུག་ཀྱང་། དེའི་གཉེན་པོ་གང་འགྲོའི་གཟུགས་ངོ་ལེན་ལ་བཞག །རི་སྦྲ་ཙམ་ཞིག་སྙིང་པོ་མཐོང་ན། ཐད་ཀད་གངས་ལ་སེང་གེ་

བྲི༑ རི་ལ་ནགས་ཀྱི་གཟུགས་བྱས། རྫིང་བུ་ཐོ་ལོ་པ་ཡོད་ན་ནོར་ལ་གང་སྟོང་ཆེ་བས་ཐད་ཀར་ཆུ་ཡི་གཟུགས་བྱ། མཚན་མ་བཟེད་འདྲ་ཡོད་ན། 
དབང་ཕྱུག་ཆེན་པོའི་གཟུགས་བཞག་ །སྐྱེ་ཤིང་འཛུག །ལྟག་ཏུ་མཆོད་རྟེན་མི་བརྩེགས། མདུན་དུ་ཤུལ་བུ་མི་བྲུ། ཤར་དུ་མཆོད་རྟེན་མི་བཞེངས། 
དེ་ལ་སོགས་པ་སྐྱོན་གྱི་ཉེས་པ་ཀུན་སེལ་རྡོ་རྗེ་སྙིང་པོའི་རྩ་གསུམ་སྒྲུབ་པའི་ལས་འཇུག་ལྟར་ཉམས་སུ་བླངས་བར་བྱའོ་། །སྐྱིལ་ཀྲུང་འདྲ་ན་ཏིང་འཛིན་མྱུར་
དུ་སྐྱེ། པདྨ་ཁ་བྱེས་འདྲ་ན་རྟོགས་པ་མྱུར་དུ་འཆར་། པདྨ་སྤུངས་པ་རིན་ཆེན་འབར་བ་འདྲ་ན་བཀྲ་ཤིས། གནམ་ས་གྲུ་གསུམ་འདུག་ན་དངོས་གྲུབ་ཉེ་། 
ཉི་ཟླ་རྒྱང་རིང་འཆར་ན་ཚེ་རིང་། དེ་ལ་སོགས་པ་ཆབ་བརྟན་མི་བརྟན། དར་གུད་ལོངས་སྤྱོད་ཆེ་ཆུང་། བསླབ་པ་བསླབ་པ་བཙུན་མི་བཙུན་སོགས་སྣོད་ཀྱི་རྟེན་འབྲེལ་ལ་བརྟགས་
པར་གལ་ཆེའོ་། །དེ་བས་བཞི་པ་ཁང་པའི་ས་དགྲ་གཉེན་ཏེ། ཁ་བྱང་ལྷོ་མིག ནད་མང་། ཀ་བ་གྲལ་གཤེབས། རླུང་ཁ་ཡེངས། སྒོ་ཕུགས་

༄༅། །གསལ་བས་ནོར་མི་ཆགས། སྒོ་ལྷོར་མི་བསྟན། གཤིན་རྗེ་གནས་པས་བཀྲ་མི་ཤེས། ཆུ་ཡི་ཁམས་ཡིན་པས་གཏུམ་མོ་སྒོམ་པས་
དྲོད་མི་སྐྱེ། ནུབ་བྱང་རླུང་ལྷའི་གནས་སུ་ཐབ་མི་བཅའ་། ལྷོ་ནུབ་སྲིན་པོའི་གནས་སུ་མལ་མི་བཅའ་། ཤར་ལྷོ་མེ་ལྷའི་གནས་སུ་ཐབ་ཀ་བཟུང་། བྱང་
ཤར་དབང་ལྡན་གྱི་གནས་སུ་མལ་པ་བཅའ། གཡས་ནས་མེ་ཁ་གྲུ་གསུམ་མི་བསྟན། སྣོད་ཁ་ཕྱིར་མི་བསྟན། ཁ་ཆག་གས་སོ་མི་བསྟེན། ཁང་སྦུགས་
ཀ་བ་ཤིང་མགོ་མཇུག་ལོག་ན་ས་དགྲ་ཆེ། ཀ་གཅིག་ཕྱོགས་ལོག་པ། ཉི་ཟླ་མི་འཆར་བ་སྐྱོན། ཉི་ཟླ་ཆུས་ཁྱེར་བ་ས་དགྲ། ཕྱོགས་ཀྱི་སྲུང་ཡིན། ཤར་སྟག་
སྐྱ་བོ་ཞེས་ཀྱང་ལམ་ཤར་དུ་དེད་དགོས། ནུབ་བྱ་དམར་པོ་ཞེས་ཐབ་ཀ་ནུབ་ཏུ་དགོས། ལྷོ་གཡུ་འབྲུག་སྔོན་མོ་ཆུར་བཙུག །བྱང་རུས་སྦལ་རྒྱ་བོ་ཡིན་ལག་སྐོར་རྒྱབ་ 
ཏུ་བཙུག་དགོས། དེ་བས་ལྔ་པ་མལ་གྱིས་དགྲ་གཉེན་ཏེ། རི་མགོ་འབུར་དུ་བསྟན་པ། མལ་མགོ་སྒོ་ལ་བསྟན་པ། གདུང་གི་མལ་དཀྱིལ་བཅད་པ། གདུང་

སྣེ་མཐུར་དུ་འཛག་པ། སྟན་ཁ་སྦུབས་སུ་བཏིང་བ། ལྦག་རློན་གདན་དུ་བཏང་བ། ལྷམ་ཟད་སྔས་སུ་བཅུག་པ། ལྤགས་མགོ་མདུན་དུ་བསྟན་པ། 
ལྷམ་མགོ་སྔ་སུ་བཅུག་པ་རྣམས་སྐྱོན་ཡིན། དེ་བས་དྲུག་པ་གོས་ཀྱི་དགྲ་གཉེན་ཏེ། ཞྭ་བླ་མའི་རྟེན་འབྲེལ། ཐང་ཀ་འཁོར་དང་། ཆ་ག་ལོངས་སྤྱོད། གོང་
བསྡུད་ཚེ་ཕུགས། ཚོས་དང་ཚོམ་བུ་འདུན་མ། བསྣོལ་མཚམས་བར་ཆད། ནོན་བུ་མགོ་ནོན། གོས་རྒྱན་གཞན་དོན་གྱི་རྟེན་འབྲེལ་ཡིན། སྐར་མིག་བཀྲ་
ཤིས་པའི་རྟེན་འབྲེལ་ཡིན་པས། ཕག་དང་སྤྲེའུའི་ཉི་མ་ལ་གོས་མི་གྲུབ། སྐར་མ་བཟང་པོར་གྲུབ་དགོས། དེ་བས་བདུན་པ་ལུས་ཀྱིས་དགྲ་གཉེན་ཏེ། 
ལུས་རྩ་ངན་པ་ཡོད་ན་དང་། འཁྲུལ་འཁོར་བཅའ་ཉེས་པ་སྐྱོན་ཆེ་བས་གཟབ་པར་གལ་ཆེ། དེ་ལྟ་བུ་མཚན་ཉིད་ངན་པ། འདྲེ་ཅན་དང་། ཕུང་ཤུལ། སྡེ་
འཁྲུགས་སོང་བ་གྲིབ་ཅན་སྤངས་ལ། བཀྲ་ཤིས་ལ་དགེ་བའི་གནས་སུ་སྒྲུབ་པ་ཉམས་སུ་བླང་ངོ་། །མཚམས་སུ་ཞུགས་ཁར། ཉམས་ཆགས་ཉེས་

༄༅། །ལྟུང་བཤགས་པ། རིམ་གྲོ་བྱ་བ། དབང་ལེན་པ། བླ་མ་དངོས་སུ་བཞུགས་ན་བྱིན་རླབས་དང་ཞལ་བསྒོས་སོགས་བར་ཆད་མི་འབྱུང་
བའི་སྨོན་ལམ་ཞུ། རྟེན་འབྲེལ་གྱི་རྒྱལ་པོ་བླ་མའི་གསུང་སྒྲུབ་བྱ་བ་ཡིན། ཕྱི་ནང་གི་འབྲེལ་བཅད། བྱང་ཆུབ་སེམས་བསྐྱེད་པའི་གོ་ཆ་བགོས་ལ། རྗེ་
བཙུན་རྒྱལ་གར་བའི་གཏམ་རྒྱུད་ལ། ཚེས་བདུན་དང་། གསུམ་ལ་སོགས་པ་ལམ་དུ་ཞུགས་ན་ནད་མི་འབྱུང་བ་ཡིན། ཞེས་གསུངས། ཐུགས་རྗེ་ཆེན་
པོའི་ང་རྒྱལ་གྱི་ལམ་དུ་ཞུགས། བླ་མ་དཀོན་མཆོག་ལ་མཆོད་པ་འབུལ། གསོལ་བ་བཏབ། མཁའ་འགྲོ་ཆོས་སྐྱོང་ལ་གཏོར་མ་འབུལ། ཕྲིན་ལས་བཅོལ། 
ཡུལ་ལྷ་གཞི་བདག་ལ་བསང་བརྔན་བྱ་ལ་བདེན་པ་བརྡར། དེ་ནས་གནས་ལུགས་མཉམ་བཞག་གཉུག་བསྲིངས་ལ་བརྟགས་པར་བྱའོ། །དེ་ལྟ་བུའི་དགོས་
ཆེད་ཀྱང་། གནས་སྐབས་སུ་ཉེར་འཚེ་བྲལ་ཞིང་།  དགེ་སྦྱོར་ངང་གིས་འཕེལ་བ་དང་། མཐར་ཐུག་དབྱིངས་རིག་ལ་བརྟེན་པ་མྱུར་དུ་ཐོབ་པའི་དགོས་པ་ཡོད་དོ། །

ཀློང་གསལ་ལས། །བསམ་གཏན་འཕེལ་ཞིང་བརྟན་པ་མྱུར་དུ་ཐོབ། །ཅེས་སོ། །གཉིས་པ་གྲོགས་ཅི་ལྟ་བུ་དང་འགྲོགས་པ་བསྟན་པ་ནི། དེ་ཉིད་
ལས༑ དམ་ཚིག་གཙང་ལྡན་དག་པའི་སྣང་བ་ཆེ། །དུག་ལྔ་ཤུགས་ཆུང་བློ་ལྡན་ཁོག་ཡངས་ཆེ། །ངང་རྒྱུད་རིང་ཞིང་བརྩེ་བའི་གྲོགས་དང་འགྲོགས། །
ཞེས་གནའ་ཆེ་གཞུང་བཟང་། རྒྱུད་བརྟན། ཁོག་ཡངས། དཀྱེལ་ཆེ་བ། ཆོས་ལ་དཀར། སྡིག་ལ་མི་རྔམ་པ་སོགས་ཡ་རབས་ཀྱི་རྣམ་ཐར་དང་ལྡན་པ་སྟེ། དེའི་ཡོན་
ཏན་ནི། གནས་སྐབས་སུ་སྒོ་གསུམ་སྒྲུབ་ལ་བརྩོན་ཞིང་ཆོས་དང་མཐུན་ལ་མཐར་ཐུག་བྱང་ཆུབ་འགྲུབ་སྟེ། དེ་ཉིད་ལས། གྲོགས་མཆོག་དམ་པས་བླ་མེད་
བྱང་ཆུབ་ཐོབ། །ཅེས་སོ། །གསུམ་པ་ཡོ་བྱད་ནི། ཡང་དེ་ཉིད་ལས། ཕྱག་རྟེན་མེ་ཏོག་དབང་ཡོན་གཏོར་ཚོགས་རྒྱུ། །ཉམས་ལེན་དུས་སུ་ཁམས་ཀྱི་རྟེན་སོ་
འཚལ། །མཐུན་པའི་ཡོ་བྱད་ཀུན་དང་ལྡན་པར་བྱ། །ཅེས་སོ། །དགོས་ཆེད་ནི། གནས་སྐབས་སུ་སློབ་དཔོན་དགྱེས་པས་གདམས་པའི་ཕུ་ཐག་ཆོད་པ་

༄༅། །དང་མཐར་ཐུག་དངོས་གྲུབ་ཕུན་སུམ་ཚོགས་པའི་དགོས་པ་ཡོད་དེ། དེ་ཉིད་ལས། །ཡོ་བྱད་ཀུན་ལྡན་ཆོས་ཀྱི་དངོས་གྲུབ་འབྱུང་། །
ཅེས་གསུངས་པས་སོ། །བཞི་པ་དུས་ནི། ཀློང་གསལ་ལས། དབྱར་མ་སྟོན་དང་དགུན་ཆུང་དཔྱིད་ཀྱི་དུས། ཟེར་བ་གཉིས་དུས་ནི་མཆོག་ཏུ་བསྔགས་
པའོ། །ཞེས་སོ། །དེ་ལ་དགོས་ཆེད་ནི། གནས་སྐབས་སུ་ངོ་སྤྲད་མགྱོགས་ཤིང་མཐར་ཐུག་ཉམས་ཀྱི་འཕེལ་ཆེ་བའོ། །དེ་ཉིད་ལས། ངོ་སྤྲད་མགྱོགས་
ཤིང་ཉམས་སྣང་གོང་དུ་འཕེལ། །ཞེས་སོ། །ལྔ་པ་སྒོམ་ཚུལ་ནི། བསྐྱེད་རྫོགས་རང་གཞུང་གང་བསྒོམ་པའི་ཉམས་སུ་ལེན་ཚུལ་ལྟར་ལས། སྤྱིར་ལྷ་བསྐྱེད་
པ་ལྷོའི་ཏིང་ངེ་འཛིན་ཇི་སྙེད་སྒོམ་པ་དེ་དག་སྐྱེ་གནས་བཞིའི་བག་ཆགས་སྤྱོད་པ་དང་བསྟུན་ནས་བཞེར་གསུངས་པ་དང་། ཕྱི་ནང་གསང་བ་གསུམ་གྱི་བསྐྱེད་རིམ་བཤད་
པ་དང་། དོན་སྤྱིའི་ཉམས་སུ་ལན་ཚུལ་བཤད་པའོ། །དེ་དག་ལ་ཤེས་བྱ་དང་། སྒོམ་བྱ་གཉིས་ལས། དང་པོ་ནི། བསྐྱེད་རིམ་གྱི་གཟུགས་སྐུ་ཐོབ། 

རྫོགས་རིམ་གྱི་ཆོས་སྐུ་ཐོབ་པར་བྱེད། སོ་ཐར་གྱི་སྐྱབས་འགྲོ། བྱང་སེམས་ཀྱི་སེམས་བསྐྱེད། རིག་འཛིན་གྱི་སྡོམ་པའི་སྒོམ་བཟླས་སོགས་གསུངས་པའི་
སྔོན་འགྲོ་བློ་སྦྱོང་གནས་ལུགས་གཏན་ལ་ཕེབས་པ་དང་། བསྐྱེད་པའི་རིམ་པས་བློ་སྦྱང་བ་ནི། ལུང་ལས། དེ་ཡང་ལྷ་ཡི་སྐུ་བསྒོམ་པ་ནི། དེ་བཞིན་གཤེགས་པ་
སངས་རྒྱས་པ་དང་ཆོས་མཚུངས་པར། ཚོགས་གཉིས་ཀྱིས་གྲངས་མེད་ཀྱི་ཚོགས་བསགས། བསྲུང་འཁོར་གྱི་བདུད་བཏུལ། གཞལ་ཡས་ཁང་གི་སྣོད་སྦྱངས་
ཤིང་འོག་མིན་དུ་བྱིན་གྱིས་བརླབས། མངོན་བྱང་ལྷ་ཡི་རྣམ་པ་རྡོ་རྗེ་གདན་དུ་སངས་རྒྱས། དབང་གིས་ཆོས་ཀྱི་རྒྱལ་སྲིད་ཐོབ། བཟླས་པས་ཆོས་ཀྱི་འཁོར་ལོ་
བསྐོར་བའོ། །དེ་ལྟར་གདུལ་བྱའི་ཁམས་ལ་བསྐྱེད་རིམ་མངོན་བྱང་ལྔའི་ཚུལ་གྱིས་བསྒོམ་པས། རྫོགས་རིམ་གྱིས་དགེ་རྩ་དེ་སྨིན་ནས་འབྲས་བུ་ཡི་ཤེས་ལྔ་མངོན་དུ་
གྱུར་པའོ། །ཞེས་དང་། སྒྱུ་འཕྲུལ་དྲྭ་བ་ལས། སྐྱེ་གནས་བཞི་པོ་དག་བྱའི་ཕྱིར། བསྐྱེད་པའང་དེ་བཞིན་རྣམ་པ་བཞི། སྤྲོས་ཅན་སྤྲོས་དང་སྤྲོད་པ་

༄༅། །མེད། །ཤིན་ཏུ་སྤྲོས་པ་མེད་བཞིའོ། །ཞེས་པའི་ཚུལ་སློབ་དཔོན་ཆེན་པོ་བི་མ་ལས་གསལ་བར་ཕྱེ་ལྟར་བཤད་པར་བྱ་སྟེ། འདི་ལྟར་སྒོ་ང་
ལས་སྐྱེས་པ་རྣམས་ནི་ལེན་གཉིས་སྐྱེ་བ་ལྟར། སྤྲོས་པ་ཆེན་པོའི་ཏིང་ངེ་འཛིན་བསྒོམ་པ་གང་གི་ཚེ། ཐོག་མར་སྐྱབས་སུ་འགྲོ་བ་དང་། སེམས་བསྐྱེད་པ་
དང་༑ རང་ཉིད་སྐད་ཅིག་གི་གཙོ་བོ་ཡབ་ཡུམ་དུ་གསལ་གདབ་རྣམས་བྱས་ལ། མདུན་གྱི་ནམ་མཁར་ལྷའི་དཀྱིལ་འཁོར་སྤྱན་དྲངས་ཏེ། དེ་ལ་མཆོད་པ་དང་། 
བསྟོད་པ་དང་། སྡིག་པ་བཤགས་པ། ཡིད་རང་བ་དང་། འཁོར་ལོ་བསྐོར་བར་བསྐུལ་བ་དང་། འདོད་པའི་དོན་ལ་གསོལ་བ་གདབ་པ་དང་། བསོད་ནམས་
བསྔོ་བ་རྣམས་བྱས་ལ། བཛྲ་མུཿས་གཤེགས་སུ་གསོལ་བའམ། མི་དམིགས་པར་བསྒོམ་པའི་ངང་ལ་དར་གཅིག་མཉམ་པར་བཞག་པ་ནི་བསོད་ནམས་
དང་ཡེ་ཤེས་ཀྱི་ཚོགས་གསོགས་པ་སྟེ་མདོར་བསྡུས་པའོ། །དེ་ནས་སྟོང་པའི་ངང་ལས་ལྷ་སོ་སོའི་དཀྱིལ་འཁོར་རྒྱས་པར་བསྒོམ་པ་ནི་རྒྱས་པའོ། །དེ་

ལས་ཅུང་ཟད་སྤྲོས་པ་ཆུང་བ་ནི། འདི་ལྟར་མངལ་ལས་སྐྱེ་བ་དག་རིམ་གྱིས་ལུས་རྫོགས་པས་སྐྱེ་བ་ལྟར། བསྐྱེད་པའི་རིམ་པ་དེ་ཡང་དང་པོ་སྐྱབས་སུ་འགྲོ་བ་
དང་སེམས་བསྐྱེད་ནས། སྭ་བྷཱ་ཝས་སྟོང་པའི་ངང་ལས་ཐིག་ལེ་དཀར་དམར་འདུས་པར་རྣམ་ཤེས་ཞུགས་པ་ལྟར། ལྷའི་ས་བོན་ཧཱུྃ་ལྟ་བུ་དང་། མེར་མེར་
པོ་དང་ནུར་ནུར་པོ་ལྟར་ཧཱུྃ་ལས་རྡོ་རྗེ་དང་། ལྟར་ལྟར་པོ་དང་མཁྲང་གྱུར་ལྟར་རྡོ་རྗེ་ལས་སྐུ་དེའི་རྒྱུ་འོད་ལྔའི་གོང་བུ་དང་། ཁྱབ་མཇུག་ཉ་དང་རུས་སྦར་ནས་ལུས་བྱིངས་
རྫོགས་པ་ལྟར་འོད་ལས་སྐུར་གྱུར་པ་ནས་བསྐྱེད་པའི་རིམ་པ་རྫོགས་པར་བསྒོམ་པའོ། །ཁ་གཅིག་ནི་ས་བོན་ལས་འོད་ཀྱི་གོང་བུ་དང་། ཕྱག་མཚན་ལས་སྐུར་
བཞེངས་པར་འོད་དེ། དེ་ཡང་བསྐྱེད་རིམ་མདོར་བསྡུས་པ་དང་། བསོད་ནམས་ཀྱི་ཞིང་མཆོད་པ་རྣམས་བོར་བས་སྤྲོས་པ་ཆུང་བ་ཡིན་ནོ། །ཡང་སྤྲོས་
མེད་བཤད་པ་ནི། འདི་ལྟར་དྲོད་གཤེར་ལས་སྐྱེ་བ་ནི་འགྲུབ་པར་སླ་བ་ལྟར། སྐྱབས་སུ་འགྲོ་བ་དང་སེམས་བསྐྱེད་ལ། །སྟོང་པའི་ངང་ལས་ལྷའི་

༄༅། །མཚན་ཙམ་བརྗོད་པའམ་དྲན་པ་ལས་བསྐྱེད་པའོ། །དེའང་ས་བོན་ནས་སྐུའི་བར་གྱི་སྤྲོས་པ་རྣམས་དོར་བ་ཡིན་ནོ། །ཡང་ཤིན་ཏུ་
སྤྲོས་མེད་བཤད་པ་ནི། འདི་ལྟར་བརྫུས་ཏེ་སྐྱེ་བ་ནི་སྐད་ཅིག་གིས་འགྲུབ་པ་ལྟར། ལྷ་ཡང་དྲན་རྫོགས་སུ་ཝལ་གྱིས་བསྒོམ་པའི་མིང་ལས་ལྷར་བསྐྱེད་པ་
ཙམ་གྱི་སྤྲོས་པ་བསྒོམ་མི་དགོས་སོ། །སེམས་ཉིད་ངལ་བསོ་ལས། དེ་ལྟར་བསྒོམ་ཚུལ་རྣམ་པ་བཞི་ཉིད་ཀྱང་། །གཙོ་བོར་སྐྱེ་བ་གང་བསྡུས་དེ་
བསྒོམ་ལ། །བག་ཆགས་སྦྱང་ཕྱིར་ཀུན་གྱིས་དེ་བཞིན་བསྒོམ། །ཁྱད་པར་ལས་དང་པོ་ཡི་སྒོང་སྐྱེས་བཞིན། །ཅུང་ཟད་བརྟན་པས་མངལ་སྐྱེས་བཞིན་
བསྒོམ་ལ། །བརྟན་པ་ཆེ་བས་དྲོད་གཤེར་སྐྱེས་བཞིན་བསྒོམ། །ཤིན་ཏུ་གོམས་པ་ཡང་དག་བརྟན་པ་ཡིས། །བརྫུས་སྐྱེས་བཞིན་དུ་སྐད་ཅིག་ཀྲང་
བསྐྱེད་བྱ། །ཅེས་གསུང་པས། སྒོམ་ཚུལ་ཀུན་ལ་བསླབ་ཅིང་མཐར་རྫོགས་རིམ་ལ་གཙོ་བོར་བསླབ་ཅིང་མཐར་རྫོགས་རིམ་ལ་གཙོ་བོར་བསླབ་པར་བྱ་སྟེ། 

སྣང་བཅས་སྣང་མེད་ཀྱི་བསྐྱེད་རྫོགས་འདུལ་འབྲལ་མེད་པ། འདི་ལྟར་རིམ་གྱིས་བསྡུས་ནས་ནཱ་ད་དང་བིནྡུ་སྟེ་ཤིན་ཏུ་ཕྲ་བའི་སྲོག་གི་ཡི་གེ་རྟ་རྔ་བརྒྱར་གཤག་
པ་ཙམ་ལ་བསྡུ། དེ་ཆོས་ཀྱི་དབྱིངས་སུ་ཐིམ་པའི་ངང་ལས་འཇོག་པ་ནི་རྫོགས་རིམ་ལས་དང་པོ་པ་དག་གི་བསྒོམ་པ་སྟེ། བསྐྱེད་པའི་རིམ་པ་དངོས་པོ་རང་
མཚན་དུ་ཞེན་པའི་རྟོག་པ་འཇོམས་སོ། །བསྐྱེད་རིམ་གྱི་ངང་ལས་སེམས་མ་ཡེངས་པར་སྤྲོ་བསྡུ་མེད་པར་བཞག་པས་བདེ་གསལ་མི་རྟོག་པའི་ཡེ་ཤེས་འཆར་བ་
ནི་སྣང་བ་བཅས་པའི་རྫོགས་རིམ་སྟེ་ཅུང་ཟད་གོམས་པ་བརྟན་པ་རྣམས་ཀྱི་སྤྱོད་ཡུལ་ཡིན་ཞིང་། སྟོང་པ་མཐའ་གཅིག་ཏུ་ཞེན་པའི་གཉེན་པོ་བྱེད་དོ། །དཀྱིལ་
འཁོར་ཆོ་ག་གཅིག་ལའང་བསྐྱེད་ཚུལ་གཉིས་ཏེ། ཆོ་ག་གསུམ་བསྐྱེད་དེ། གསུང་ཡིག་འབྲུ། ཐུགས་ཕྱག་མཚན།  སྐུ་ཡོངས་སུ་རྫོགས་པ་གསུམ་མོ། །
མངོན་བྱང་ལྔ་བསྐྱེད་ནི། ཁུ་བ་མཚོན་བྱེད་ཟླ་གཟུགས་མེ་ལོང་ཡེ་ཤེས། རྡུལ་མཚོན་བྱེད་ཉི་མ་མཉམ་ཉིད་ཡེ་ཤེས། བར་སྲིད་དཀར་དམར་དབུས་སུ་

༄༅། །ཞུགས་པ་མཚོན་བྱེད་ཕྱག་མཚན་སོར་རྟོག་ཡེ་ཤེས། གཅིག་ཏུ་འདྲེས་པ་མཚོན་བྱེད་སྤྲོ་བསྡུ་ཡོངས་སུ་གྱུར་པ་བྱ་གྲུབ་ཡེ་ཤེས།
ལུས་རྫོགས་པར་གྲུབ་པའི་མཚོན་བྱེད་ཆོས་དབྱིངས་ཡེ་ཤེས་ཏེ། ཉེ་རྒྱུའི་ལམ་ཏིང་འཛིན་མངོན་པར་བྱང་ཆུབ་ལྔའོ། །ཕྱག་རྒྱ་གཅིག་སྤྲོས་འདི་ལ། མར་
འཁོར་བའི་བག་ཆགས་དག་པར་བྱེད། ཡར་རང་འབྲས་ཀྱི་རིགས་ཀྱི་ནུས་པ་རྫོགས་པར་བྱེད། བར་དུ་རང་ལམ་གྱི་ཡོན་ཏན་རྒྱུད་ལ་སྐྱེ་བའི་གཞི་འདིང་
བས་གོང་མ་གོང་མའི་སྨིན་བྱེད་དུ་འགྲོ་བར་བྱེད་དེ། རྡོ་རྗེ་གཞི་བསྐྱེད་ཅེས་པའང་། ལམ་རྒྱས་བསྡུས་ཀྱི་ཐ་སྙད་དོ། །གཉིས་པ་ཕྱི་ནང་གསང་བ་གསུམ་
གྱི་བསྐྱེད་རིམ་ནི། དང་པོ་ནི། མ་དག་པའི་སྣང་བར་གྱུར་པའི་སྣོད་བཅུད་འབྱུང་ལྔའི་རང་བཞིན་དུ་སྣང་བ་དག་པ་དོན་ལ་སངས་རྒྱས་ཀྱི་དཀྱིལ་འཁོར་ཡིན་
ཏེ། ས་རྡོའི་སྣང་བ་ཐམས་ཅད་དཔའ་བོ་ཡབ། ཆུ་མེར་སྣང་བ་ཐམས་ཅད་དཔའ་མོ་ཡུམ། རླུང་དང་ནམ་མཁས་གར་ཁྱབ་སྣང་སྟོང་ཟུང་འཇུག་ཡབ་ཡུམ་

གཉིས་མེད་དེ་ཕྱི་ནང་སྲིད་གཞིར་བཞེངས་ཀྱི་དཀྱིལ་འཁོར་དུ་བལྟ་བ་ཕ་རྒྱུད་མ་ཧཱ་ཡོ་གེའི་ལུགས་ཏེ། གསང་སྙིང་ལས། ས་ཆུ་སྤྱན་དང་མ་མ་ཀི །མེ་
རླུང་གོས་དཀར་དམ་ཚིག་སྒྲོལ། །ནམ་མཁའ་དབྱིངས་ཀྱི་དབང་ཕྱུག་མ། །སྲིད་གསུམ་ཡེ་ནས་སངས་རྒྱས་ཞིང་། །སངས་རྒྱས་ཉིད་ལས་གཞན་
པའི་ཆོས། །སངས་རྒྱས་ཉིད་ཀྱིས་མི་བརྙེས་སོ། །ཞེས་སོ། །གཉིས་པ་ནི། ཉེ་བར་ལེན་པའི་ཕུང་པོ་ལྔ་སྟེ། བེམ་པོའི་གཟུགས་དང་། བདེ་སྡུག་
མྱོང་ཚོར། ཡུལ་ལ་རྟུང་ངེར་འཛིན་པའི་འདུ་ཤེས། གང་ཡང་བཏང་སྙོམས་སུ་མ་སོང་བའི་མངོན་དུ་བྱེད་པའི་ཁྱུག་གེ་བ་འདུ་བྱེད། འགགས་མེད་དུ་དཔྱོད་
རིག་གི་རྣམ་ཤེས། དཔའ་བོ་ཡབ་ལྔ་དང་། ཤ་ས། ཁྲག་ཆུ། དྲོད་མེ། དབུགས་རླུང་། སེམས་ནམ་མཁའ་སྟེ། ཕུང་ལྔ་ཡབ་དང་། འབྱུང་ལྔ་
ཡུམ་གྱི་རང་བཞིན་དུ་ཤེས་པ་མ་རྒྱུད་ཨ་ནུ་ཡོ་གའི་ལུགས་ཏེ། སམྦྷུ་ཌི་ལས། གཟུགས་ཕུང་རྣམ་པར་སྣང་མཛད་དེ། །ཚོར་བ་རྡོ་རྗེ་ཉི་མ་འོ། །འདུ་ཤེས་

༄༅། །པདྨ་གར་དབང་ཕྱུག །དེ་བཞིན་འདུ་བྱེད་རྡོ་རྗེ་རྒྱལ། །རྣམ་ཤེས་རྡོ་རྗེ་སེམས་དཔའ་སྟེ། །ཐམས་ཅད་དེ་བཞིན་ཧེ་རུ་ཀ །ཞེས་
དང་། ར་ལིའི་དམ་ཚིག་ཆེན་པོ་ལས། །ས་ནི་སངས་རྒྱས་སྤྱན་ཡིན་ཏེ། །ཆུ་ལ་སོགས་པའང་དེ་བཞིན་ནོ། །ཞེས་དང་། ཐབས་ཤེས་སྣོད་བཅུད།
རང་གྲོལ་ལས། སྤྱན་མའི་མཁའ་དང་ཤ་ས་དབྱེར་མེད་ཅིངཿ ༔མཱ་ཀའི་ཀློང་དང་ཆུ་ཁྲག་འདུ་འབྲེལ་མེདཿ   ༔གོས་དཀར་མེ་དྲོད་དབུགས་རླུང་དམ་ཚིག་
སྒྲོལཿ  ༔ཕྱི་ནང་དབྱེར་མེད་སྣོང་བཅུད་ཡོངས་ཁྱབ་ཕྱིརཿ །ཞེས་སོ། །གསུམ་པ་ནི། རང་རིག་དྲི་མ་མེད་པ་རྗེན་ནེ་བ་འདི་ཀ་ཡི་དམ་གང་ཡིན་པ་སྟེ། 
རིག་གདང་འཆར་གཞི་འགགས་མེད་ནི་འཁོར་གྱི་རྣམ་པའོ། །དེ་ཡང་རིག་པ་སྟོང་པ་དངོས་པོ་མཚན་མ་མེད་པས་སྟོང་པའི་བདག་ཉིད་ཡུམ་དང་། སྟོང་
བཞིན་དུ་གསལ་བའི་ངོས་ནས་ཡབ་སྟེ། སྣང་སྟོང་ཟུང་འཇུག་ཏུ་རང་ངོར་གདལ་བ་ནི། གཉིས་མེད་ཨ་ཏིའཾ་ཡ་གའི་རྒྱུད་ཀྱི་བསྐྱེད་རིམ་མཆོག་ཡིན་ཏེ། སཾ་

བྷུ་ཊི་ལས། རང་ཉིད་ལྷ་ལ་ལྷ་ཉིད་རང་། །རང་དང་ལྷན་ཅིག་སྐྱེས་པ་ལ། །སྤྱན་འདྲེན་མཆོད་བསྟོད་འདིར་མི་དགོས། །རང་སེམས་བླ་མ་ལྷ་རུ་གནས། །ཞེས་
དཔེ་ཉི་མ་དང་ཟེར་གྱི་རྣམ་པ་དཀྱིལ་འཁོར་འཁོར་ལོར་ཤར་བའོ། །ལྟ་བ་གྱད་ཀྱི་ལྷ་ཞེས་བྱ། གསུམ་པ་དོན་སྤྱི་ལྟར་བསྐྱེད་རིམ་གྱི་ཆིངས་བཤད་པ་ནི། དབེན་
པའི་གནས་སུ་མཚམས་དམ་པར་བཅད། སྒོ་དྲུང་ན་ཐོ་དཀར་པོ་བརྩེགས། བར་ཆད་མི་འབྱུང་བའི་རྟེན་འབྲེལ་ཡོད། སྒོ་ཁར་ས་ཕུག་ལ་སོགས་པ་ནང་དུ་
འོང་འདོད་པ་ལྟ་བུ་བྱ། བཀྲ་ཤིས་པའི་རྟེན་འབྲེལ་ཡོད། མལ་འོག་ཏུ་ས་དཀར་པོའམ། འབྲུ་དཀར་པོས་གཡུ་དྲུང་རིས་སུ་བྲིས། སྟན་མི་སྤྲུགས་པར་
གཅིག་བཏིང་། སྡོད་ཚུགས་པའི་རྟེན་འབྲེལ་ཡིན། གཏུམ་མོ་ལམ་དུ་བྱེད་ན་མགོ་ལྷོར་མི་བསྟན། ཞེ་བཅད་དྲག་ཏུ་བྱ་སྟེ་གོ་ཆ་བགོས། ཚེ་འདིའི་བདེ་སྐྱིད་ཙམ་
དུ་མ་ཡིན། བླ་མའི་ཐུགས་དགོངས་རྫོགས་པར་བྱ་བའི་ཕྱིར། སེམས་ཅན་གྱི་དོན་དུ་སངས་རྒྱས་སྒྲུབ་པ་ཡིན་པས། ཡོན་ཏན་གྱི་སྣ་མ་ཟུག་བར་དུ་ལྟོགས་འཁྱགས་

༄༅། །མུ་གེས་ཤིའམ། འདྲེས་མིག་ཅེ་རེར་ཁྱེར་ཡང་། མི་འགུལ་སྙམ་གདིང་བཅའ། མགོ་དམ་དྲག་ན་ཁམས་ལྡོག་པས་སྣ་མི་སུན་ཙམ་རན་པར་བྱ་
ལ༑ ཉིན་མཚན་འདྲེས་པར་བཏང་སྙོམས་སུ་དར་གཅིག་ཀྱང་མི་སྡོད་པར། དང་པོ་སྲུང་འཁོར་བསྒོམ། དེ་ཡང་བཀའ་རྒྱ་མ་ལྟར་རམ། རང་བྱུང་ལྷུན་གྱིས་གྲུབ་
པའི་སྲུང་འཁོར་རམ། རྣམ་པར་མི་རྟོག་པའི་སྲུང་འཁོར་བསྒོམ་སྟེ། བར་དུ་གཅོད་པའི་ཡུལ། གཅོད་མཁན་གྱི་བགེགས། བར་གཅོད་རང་གི་ངོ་བོ་གསུམ་གྱི། 
རང་སེམས་སྐྱེ་མེད་ཀྱི་ངང་དུ་ལ་བཟླ་བ། དེའི་ངང་སྤྲོ་བསྡུ་བྲལ་བར་མཉམ་པར་བཞག་པ་མཆོག་ཏུ་གྱུར་པའོ། །འགྲོ་བའི་སྤྱོད་ལམ་ཐམས་ཅད་དུ་ཐུགས་རྗེ་ཆེན་
པོའི་སྐུ་ཤིན་ཏུ་ཆེ་བའི་ནང་དུ་འགྲོ་ཞིང་བྱ་བ་ཐམས་ཅད་ཅི་བདེར་བྱའོ། །བར་ཆད་གང་གིས་ཀྱང་མི་ཚུགས་པ་ཡིན་ནོ། །ཐུན་བཞིའི་སྲང་ལ་འཛུད་དེ་དགེ་སྦྱོར་
གང་བྱེད་པ་ལ་ཞེ་བཅད་དྲག་པོ་བྱས་ན་ཁྱད་ཆེན་པོ་འོང་གིན་འདུག །དབང་བཞིའི་དོན་ལྟར་ཉམས་སུ་བླངས་དགོས་པ་ནི་གསང་སྔགས་ཀྱི་ཁྱད་ཆོས་ཡིན་

ཡང་༑ བཀའ་རྒྱུད་གོང་མ་རྣམས་ཀྱིས་གྲོལ་ལམ་བསྐྱེད་རྫོགས་གཉིས་གཙོལ་བཏོན། དེ་ཡང་ལས་དང་པོ་བས་རྫོགས་རིམ་མཉམ་བཞག་དང་། རྗེས་ཤེས་
བསྐྱེད་རིམ་ལམ་ཁྱེར་དང་།  ཕྱི་ནས་བརྟེན་པ་ཐོབ་ཚེ་བསྐྱེད་རྫོགས་རོ་མཉམ་ལམ་དུ་ཁྱེར་བ་ཡིན། དེ་ཡང་པདྨའི་ལམ་རིམ། རི་ཆོས། སྙིང་ཐིག་རྣམས་
ལ་གསུངས་བཞིན་དུ་རྗེ་བླ་མ་རིན་པོ་ཆེས་བསྐྱེད་རིམ་གསལ་སྟོང་ལམ་ཁྱེར་འདི་གསུངས་སོ། །འདི་ལ་གསུམ་སྟེ། བསྐྱེད་རིམ་ལྷའི་རྣལ་འབྱོར། དེ་
ལས་བྱུང་བ་སྔགས་ཀྱི་རྣལ་འབྱོར། ཞིང་ཁམས་འབྱོང་བ་རྗེས་ཀྱི་རྣལ་འབྱོར་རོ། །དང་པོ་བསྐྱེད་རིམ་ལྷའི་རྣལ་འབྱོར་ནི། དོན་བསྡུས་ཏེ་བསྟན་པ་ཏིང་
འཛིན་རྣམ་གསུམ་གྱི་དོན་ལ་བློ་སྦྱངས། སྣོད་མ་དག་སྦྱངས་བ་གཞལ་ཡས་ཁང་དུ་བསྒོམ་པ་དང་། བཅུད་མ་དག་སྦྱང་བ་ལྷའི་དཀྱིལ་འཁོར་བསྒོམ་པའོ། །
སེམས་འཛིན་ཞེན་སྦྱང་བ་རྗེས་ལས། དང་པོ་ལ་ལམ་དུ་བྱེད་ཚུལ་གནད་རྣམ་པ་གསུམ་སྟེ། ཐ་མལ་གྱི་མངོན་ཞེན་སྦྱངས་བ་ལ་རྣམ་པ་གསལ་བ། དེའི་

༄༅། །དེ་ཉིད་ཤེས་པ་ལ་རྣམ་དག་དྲན་པ། ཀུན་བརྟགས་མཉམ་རྗེས་མེད་པ་ལ་ང་རྒྱལ་བརྟན་པའོ། །དང་པོ་ནི། །དཀྱིལ་འཁོར་དང་གཞལ་
ཡས་ཁང་ལྷ་རྣམས་མངོན་རྟོགས་གང་ཡིན་པ་ལྟར་སྐུ་མདོག་ཕྱག་མཚན་རྒྱན་ཆ་ལུགས་གདན་ཁྲི་དང་བཅས་པ་མ་འདྲེས་ཡོངས་སུ་རྫོགས་པ་གསལ་བར་
བསྒོམས་པས། ཐུན་མོང་གི་ཡོན་ཏན་ཐམས་ཅད་འབྱུང་སྟེ། གདན་ཆེ་ལ་བརྟན་པས་ཚེ་རིང་བ། ཞབས་བསྒྲད་ཆེ་བས་སྡོད་ཚུགས་པ། སྐུ་ལང་ཚོ་
རྒྱས་ཤིང་ཡིད་དུ་འོང་བར་བསྒོམས་པས་ནད་ཉུང་ལ་ཁམས་དངས་པ། ཕྱག་མཚན་གསལ་བས་བསམ་པ་འགྲུབ་པ། རྒྱན་ཚང་བས་འབྱོར་པ་ལྡན་
པ༑ ཞལ་དང་མཆེ་བ་སྐུ་མདོག་གསལ་བར་བསྒོམས་པས་བཀའ་ཉན་ཞིང་སྣང་བ་དབང་དུ་བསྡུད་པའི་རྟེན་འབྲེལ་ལོ། །དེ་ནས་ལྷ་གཙོ་འཁོར་ཐམས་ཅད་སྐུ་མདོག་ཞལ་ཕྱག་རྒྱན་
ཆ་ལུགས་ཐམས་ཅད་གསལ་བར་བསྒོམས་པས་བར་ཆད་གང་གིས་ཀྱང་མི་ཚུགས་ཤིང་ཐུན་མོང་གི་ཡོན་ཏན་འབྱུང་ངོ་། །གཉིས་པ་རྣམ་དག་དྲན་པ་ལ། རྟགས་ཀྱི་རྣམ་ 

དག་དང་།  དོན་གྱི་རྣམ་དག་གཉིས་ལས། དང་པོ་ནི། ལྷ་ཞི་ཁྲོ་གང་བསྒོམ་ཡང་སོ་སོའི་དག་པ་ནི་རང་རང་གི་གཞལ་ཡས་ཁང་གཞུང་ནས་འབྱུང་
ཞིང་། སྤྱིར་བསྟན་པ་ལ་གཉིས་ཏེ། དཀྱིལ་འཁོར་གྱི་རྣམ་དག་དང་། ལྷའི་རྣམ་དག་གོ །དང་པོ་ནི། དཀྱིལ་འཁོར་དེ་ཉིད་གཞི་ལམ་འབྲས་གསུམ་
དང་སྦྱར་ན། གཞི་སེམས་ཅན་ཐམས་ཅད་ཡེ་ནས་དེ་ལྟར་གནས་པས་སྒོ་གཞི་ཚད་མེད་བཞི། རྟ་བབས་དྲན་པ་ཉེར་བཞག་བཞི། རྩིག་པ་ཡེ་ཤེས་ལྔ།
ཀ་བ་འཕགས་ལམ་ཡན་ལག་བརྒྱད། དྲིལ་བུ་ཟ་ར་ཉི་ཟླ་རྔ་ཡབ་ནོར་བུ་རྣམས་ནི་དབང་པོ་ལྔ་དང་སྟོབས་ལྔ། གདུགས་ནི་ཆོས་ཀྱི་དབྱིངས། འཁོར་ལོ་ནི་
བདེན་བཞི། ཕ་གུ་སེམས་ཉིད་མི་འགྱུར་བ། དྲྭ་བྱེད་བྱང་ཆུབ་ཀྱི་ལམ་ཡན་ལག་བདུན། མདའ་ཡབ་ཐུགས་རྗེ་ཆེན་པོ། པུ་ཤུ་བསམ་གྱིས་མི་ཁྱབ་
པའི་ཆོས་ཉིད། བུམ་པ་ཆོས་དབྱིངས་ཡེ་ཤེས། གློ་འབུར་ནི་ཡེ་ཤེས་ལྷག་མ་བཞི། གདན་དུག་ལྔ་ངོ་བོ་ཉིད་ཀྱི་དག་པ། རྡོ་རྗེ་དང་ནོར་བུའི་ཏོག་ནི་ཡེ་

༄༅། །ནས་འོད་གསལ་བའི་སེམས་ཉིད། དུར་ཁྲོད་རྣམ་ཤེས་ཚོགས་བརྒྱད། སློབ་དཔོན་རང་བྱུང་གི་ཡེ་ཤེས་བརྒྱད། མེ་
ཡོངས་སུ་གདུང་བའི་རྟོག་པ་བརྒྱད། ཤིང་ཉོན་མོངས་པའི་རང་བཞིན་བརྒྱད། ཆུ་དག་བྱེད་ཀྱི་ལམ་བརྒྱད། ལྷ་དངོས་གྲུབ་ཀྱི་སྒོ་བརྒྱད། ཀླུ་
ཡོན་ཏན་གྱི་ཚོགས་བརྒྱད། ཞིང་སྐྱོང་བསོད་ནམས་དང་ཡེ་ཤེས་ཀྱི་འདུ་བ་བརྒྱད། མ་དག་པའི་དུས་ཉིད་ནས་ཡོན་ཏན་གྱི་ཆ་རེ་དང་སྐྱོན་གྱི་ཆ་རེ་གཉས་སུ་
བརྩིའོ། །དཔེ་ཡེ་ཤེས་ལྔའི་ཆ་ཉོན་མོངས་ལྔ་བརྩི་བ་ལྟ་བུའོ། །ལམ་དང་སྦྱར་ན། བྱང་ཆོས་སུམ་བཅུ་རྩ་བདུན་དང་སྦྱར་ཏེ། རྟ་བབས་དྲན་པ་ཉེར་བཞག་
བཞི༑ ཕྲན་བཞི་ཡང་དག་སྤང་བ་བཞི། འཁོར་ལོ་བཞི་རྫུ་འཕྲུལ་རྐང་པ། རྩིག་པ་དབང་པོ་ལྔ། ཕ་ཁུ་དྲྭ་ཕྱེད་མདའ་ཡབ་པུ་ཤུ་ཤར་བུ་སྟོབས་ལྔ། 
སེང་གེ་ལ་སོགས་པ་ལྔ་ཉི་ཟླ་གཉིས་ཏེ་བྱང་ཆུབ་ཡན་ལག་བདུན། ཀ་བ་བརྒྱད་འཕགས་ལམ་ཡན་ལག་བརྒྱད། སྒོར་མཇག་གི་ཐེམ་སྐས་ཕར་ཕྱིན་

དྲུག །སྒོ་བཞི་ཚད་མེད་བཞི། རེ་རེའི་གསུམ་གསུམ་ནི་རྣམ་ཐར་གསུམ་ལ་སོགས་ཏེ་ཚོགས་ལམ་ནས་བསྒོམ་ལམ་བར་གྱི་ཡོན་ཏན་རྣམས་སོ། །འབྲས་བུ་དང་
སྦྱར་ན། སངས་རྒྱས་ཀྱི་སའི་ཡོན་ཏན་དང་སྦྱར་ཏེ། ལམ་མཐར་ཐུག་གི་ཆོས་སུམ་བཅུ་རྩ་བདུན་ནི་སྦྱོར་ཚུལ་དེ་དང་འདྲ་བ་ལ་ཁྱད་པར་དུ་མི་འཇིགས་པ་བཞི་
སེང་གེའི་ཁྲི། སྟོབས་བཅུ་གླང་པོའི་ཁྲི། དབང་བཅུ་རྨ་བྱའི་ཁྲི། རྫུ་འཕྲུལ་རྟའི་ཁྲི། ཤེས་བྱ་ལ་ཐོག་མེད་པ་ཤང་ཤང་གི་ཁྲི། ཡེ་ཤེས་ལྔའི་རྩིག་པ། 
མི་ཟད་རྒྱན་གྱི་འཁོར་ལོ་ལྔའི་འོད་ཟེར་འཁྱེར་པ། འགྲོ་བ་སྐྱོབས་པའི་གདུགས། མཚུངས་པ་མེད་པའི་ཏོག་ལ་སོགས་པ་དུ་མས་བརྒྱན་པའོ། །གཉིས་
པ་ལྷའི་དག་པ་ནི། ཞལ་གཅིག་ཕྱག་གཉིས་པ་ལྟ་བུ་ནི། ཞལ་གཅིག་ཐིག་ལེ་ཉག་གཅིག ཕྱག་གཉིས་ཐབས་ཤེས་གཉིས། ཞབས་གཉིས་མཐའ་
གཉིས་ལ་མི་གནས་པའོ། །ཞལ་གསུམ་ཕྱག་དྲུག་ལ་སོགས་བསྒོམ་ན། ཞལ་གསུམ་སྐུ་གསུམ། ཕྱག་དྲུག་ཡེ་ཤེས་དྲུག ཞབས་བཞི་རྫུ་འཕྲུལ་

༄༅། །བཞི། སྐུ་མདོག་ཀྱང་དཀར་པོ་སྐྱོན་གྱིས་མ་གོས་པ། སེར་པོ་ཡོན་ཏན་རྒྱས་པ། དམར་པོ་ནི་ཐུགས་རྗེ་ཆགས་པ། ལྗང་གུ་ཕྲིན་ལས་
ཐོགས་མེད། ནག་པོ་ཆོས་ཉིད་མི་འགྱུར། ཕྱག་མཚན་རྡོ་རྗེ་ནི་འདུས་མ་བྱས་པ། འཁོར་ལོ་ཉོན་མོངས་པ་གཅོད་པ། རིན་ཆེན་ནི་ཡོན་ཏན་དགོས་འདོད་
འབྱུང་བ། པདྨ་ནི་སྐྱོན་གྱིས་མ་གོས་པ། སྣ་ཚོགས་རྡོ་རྗེ་ནི་ཕྲིན་ལས་ཐོག་པ་མེད་པ་སྟེ། དེ་བཞིན་ལྷ་གང་བསྒོམ་པའི་སྒྲུབ་ཐབས་གཞུང་ལུག་ལྟར་དྲན་
པར་བྱའོ། །དེ་ཡང་ཞི་བ་ལ་ཚུལ་དགུ་དང་ལྡན་པ་སྟེ། སྒྱུ་འཕྲུལ་རྔམ་གློག་ལས། དེ་ལྟའི་སྐུ་མཆོག་རེ་རེ་ཡང་། །ཚུལ་དགུ་དག་དང་ལྡན་པ་སྟེ། །མཉེན་དང་
ལྕུག་དང་འཁྲིལ་བག་དང་། །ལྡེམ་བག་ཆགས་དང་གཞོན་ཚུལ་ཅན། །གསལ་དང་འཚེར་དང་ལྷུན་སྡུག་དང་། །གཟི་བྱིན་འབར་བར་རབ་ཏུ་གནས། །ཞེས་
པས། ང་རྒྱལ་མ་སྤང་གནས་སུ་དག་པའི་རྟགས་སུ་ཡན་ལག་གསེར་ཞུན་མ་ལྟར་མཉེན་པ། ཞེ་སྡང་མ་སྤང་གནས་སུ་དག་པའི་རྟགས་སུ་ཕྱག་སོར་

སྦྲུལ་གྱི་མཇུག་མ་ལྟར་ལྕུག་པ། འདོད་ཆགས་མ་སྤང་གནས་སུ་དག་པའི་རྟགས་སུ་ཐབས་ཤེས་གཉིས་གཡུའི་ལྗང་པ་ལྟར་ཕན་ཚུན་འཁྲིལ་བ། ཕྲག་དོག་
མ་སྤང་གནས་སུ་དག་པའི་རྟགས་སུ་སྐུ་རྐེད་ཐང་ཤིང་ལྟར་དུ་དྲང་ཞིང་ལྡེམ་པ། གཏི་མུག་མ་སྤང་གནས་སུ་དག་པའི་རྟགས་སུ་སྐུ་བྱིས་པ་ལོ་བརྒྱད་པ་ལྟར་གཞོན་
པའི་ཚུལ་ཅན། ཐུགས་ལ་མ་རིག་པ་མེད་པའི་རྟགས་སུ་ཟླ་བ་ལྟར་གསལ་བ། ཡེ་ཤེས་ཆེན་པོ་རྒྱས་པའི་རྟགས་སུ་ཉི་མ་ལྟར་འཚེར་བ། མཚན་དང་དཔེ་
བྱད་ཡོངས་སུ་རྫོགས་པའི་རྟགས་སུ་རིའི་རྒྱལ་པོ་ལྟར་ལྷུན་སྡུག་པ། ཐམས་ཅད་ཟིལ་གྱིས་གནོན་པའི་རྟགས་སུ་སེང་གེ་འབུམ་གཤིབས་པ་ལྟར་གཟི་བྱིན་
དང་ལྡན་པའོ །ལྷ་ཚོགས་དེ་དག་གི་བ་སྤུའི་ག་རེ་རེ་ནས་ཀྱང་གསལ་ལ་རྣོ་བའི་འོད་ཟེར་དཀར་དམར་སྔོ་རྩོད་ཤེལ་དངུལ་གྱི་མདོག་ལྟ་བུ་དྲུག་གི་རེ་རེ་ལ་ཡང་
ཁྲག་ཁྲིག་དྲུག་དྲུག་སྣང་བས་ཕྱོགས་བཅུར་ཁྱབ་པ་ནི་ཚོགས་ཆེན་པོའོ། །ཁྲོ་བོ་ལ་ནི། དུར་ཁྲོད་ཆས་བརྒྱད། དཔལ་གྱི་ཆས་བཅུ། འབར་བའི་གར་་

༄༅། །དགུ་དང་ལྡན་པ་སྟེ། དེ་ལ་ཡང་གསུམ་སྟེ། དང་པོ་མནབ་པའི་རྒྱན་གསུམ་ནི། ཐེག་པ་མཆོག་གི་རྒྱན་གླང་ཆེན་ཀོ་རློན། གདུལ་
བྱ་བླངས་དོར་མེད་པའི་རྒྱན་ཞིང་ལྤགས་པའི་རྐེད་དཀྲིས། དཔའ་གཏུམ་ཟ་བྱེད་ཀྱི་རྒྱན་སྟག་གི་ཤམ་ཐབས་ཏེ་གསུམ་མོ། །གཉིས་པ་བྱུགས་པའི་རྒྱན་
གསུམ་ནི། དོན་དམ་བཅུད་ཀྱི་རྒྱན་ཞག་གི་ཟོ་རིས། ཐུགས་རྗེ་ཆགས་པའི་རྒྱན་རཀྟའི་ཐིག་ལེ། འདུ་བྱེད་ཕྲིན་ལས་ཀྱི་རྒྱན་ཐལ་ཆེན་གྱི་ཚོམ་བུ། གསུམ་པ་
འདོགས་པའི་རྒྱན་གཉིས་ནི། ཉོན་མོངས་གདུག་པ་འདུལ་བའི་རྒྱན་ཀླུ་བརྒྱད་ཀྱི་ངོ་བོ་སྦྲུལ་རིགས་བཞི། འདོད་ལྔ་མ་སྤངས་ལོངས་སྐུའི་རྒྱན་ཐོད་རློན་ལྔ་
བཅུ་རྩ་གཅིག །གཟུང་འཛིན་རྣམ་དག་ཆོས་སྐུའི་རྒྱན་ཐོད་སྐམ་ལྔ། སྤྲུལ་པས་འགྲོ་དོན་མཛད་ཕྱིར་ར་རི། ངེས་གཅིག་ཏུ་བརྩིས་པའོ། །ཡང་ན་
གསལ་བའི་རྒྱན་གཉིས་ཏེ། མ་རིག་མུན་པ་སེལ་ཞིང་ཉོན་མོངས་སྐེམས་པར་བྱེད་པ་ཐབས་ཤེས་གཉིས་ཀྱི་རྒྱན་ཉི་ཟླ་གཉིས་སོ། །དཔལ་གྱི་ཆས་

བརྒྱད་ནི། དབུ་སྐྲ་གྱེན་བརྫེས་འཁོར་བ་རུ་བཟློག་ཆས། རྡོ་རྗེའི་ཁྱུང་གཤོག་ཐབས་དང་ཤེས་རབ་ཆས། །མཐིང་དམར་ཅོད་པཎ་དཔའ་རྟགས་ཟིལ་གནོན་ཆས། །སྤྱི་གཙུག་རྡོ་རྗེ་
ལྷག་པ་རིག་པའི་ཆས། །དབང་གི་བསེ་ཁྲབ་གཟི་འབར་བགྲོད་པའི་ཆས། །གཉིས་མེད་སྦྱོར་བ་ཤེས་རབ་ཡུམ་གྱི་ཆས། །གནོད་གདུག་བཟློག་བྱེད་རྒྱ་གྲམ་ལྕགས་ཀྱི་ཆས། 
ཉོན་མོངས་ཅན་བསྲེག་རྡོ་རྗེ་མེ་ཡི་ཆས། །དེ་རྣམས་དཔལ་གྱི་སྐུ་ལ་ཡེ་ནས་གནས། །ཞེས་སོ། །བཀའ་བརྒྱད་ལ་སོགས་པར་ཆས་བཅུར་བཤད་པའང་ཡོད་དོ། འབར་
བའི་གར་དགུ་ནི། སྒྱུ་འཕྲུལ་ལས། རྒྱན་དང་ཆ་ལུགས་ལྡན་པས་སྒེག་སྒེག་འདྲ། །བདུད་བཞི་གདན་དུ་བཏིང་བས་དཔའ་དཔའ་འདྲ། །སྐུ་ཆེ་ཡན་ལག་རགས་པས་འཇིགས་
འཇིགས་འདྲ། །གཡས་ཞལ་དཀར་ལ་བཞད་པས་རྒོད་རྒོད་འདྲ། །གཡོན་ཞལ་དམར་ལ་གདངས་པས་གཤོག་ཤོ་འདྲ། །དབུས་ཞལ་མཐིང་ལ་རྔམ་པས་འཇིགས་འཇིགས་འདྲ། །རྒྱུ་དྲུག་སྒྲོལ་
བས་སྙིང་རྗེ་ཆེ་ཆེ་འདྲ། །དུག་གསུམ་ཞལ་དུ་རྔུབས་པས་རྔམ་རྔམ་འདྲ། །ཆོས་སྐུ་མཚན་མ་མེད་པས་ཞི་ཞི་འདྲ། །དེ་ལྟར་རྟགས་ཀྱི་རྣམ་དག་དྲན་པ་གལ་ཆེའོ། །གཉིས་པ་དོན་གྱི་རྣམ་དག་ནི། །

༄༅། །དེ་དག་རྣམས་ཀྱང་བདེན་དངོས་སུ་གྲུབ་པ་མེད་པས་རང་བཞིན་སྟོང་པ་ཉིད་དུ་ཤེས་པར་བྱ། དེས་ནས་གདང་མ་འགགས་པར་ལྷ་རུ་
ལམ་མེ། གཤིས་མ་གྲུབ་པར་སྟོང་པར་ཕྱམ་མེ། ངོ་བོ་གསལ་སྟོང་གཉིས་མེད་དུ་ཀྲང་ངེར་བསྒོམ་པར་བྱའོ། །སྟོང་པ་ཆོས་སྐུ། གསལ་བ་སྤྲུལ་སྐུ། 
གསལ་སྟོང་དབྱེར་མེད་ལོངས་སྐུ། གསུམ་ཀ་དབྱེར་མེད་པའི་ངོ་བོ་གདོད་ནས་བློ་འདས་དེ་ངོ་བོ་ཉིད་ཀྱི་སྐུ་བཞི་དང་ཡེ་ཤེས་ལྔ་ལྡན་དུ་ཤེས་པའོ། །གསུམ་
པ་ང་རྒྱལ་བརྟེན་པ་ནི། དུས་དང་རྣམ་པ་ཐམས་ཅད་དུ་ལྷར་གསལ་རུང་མ་གསལ་རུང་ལྷ་རང་ཡིན་ནོ་སྙམ་པའི་ང་རྒྱལ་དང་མ་བྲལ་བར་བྱས་ལ་ཐ་མལ་གྱི་
སྣང་བ་མེད་པར་བྱའོ། །དེ་ལྟར་གསལ་དག་བརྟེན་གསུམ་གྱི་ངང་ནས་ལྷ་གཅིག་པོ་གཙོ་རྐྱང་ངམ། དཔའ་བོ་གཅིག་པ་ལ་སོགས་པའམ། མང་པོ་གཙོ་
འཁོར་དཔག་ཏུ་མེད་པ་བསྐྱེད་པ་ཡིན་ཀྱང་རུང་། གང་བསྐྱེད་པའི་ལྷ་དེ་ཉིད་ཀྱང་ཨ་འཐས་འཁྲུལ་པའི་བློས། རྟག་བརྟན་ཐེར་ཟུག་ཏུ་མ་ཡིན་ཞིང་། 

མདངས་རང་བཞིན་གྱིས་གསལ་བ་ལ་ངོ་བོ་སྟོང་ཞིང་བདག་མེད་པ་ཆུ་ཟླ་ལྟར་ལ་དེར་འཛིན་གྱི་ཞེན་ཆོས་ཕྲ་མོ་དང་བྲལ་བའི་ངང་ནས་ལྷ་གཙོ་འཁོར་དང་བཅས་
པ་རྣམས་སྐུ་མདོག་ཕྱག་མཚན་རྒྱན་ཆ་ལུགས་སོ་སོའི་མངོན་རྟོགས་བསྐྱེད་ཚུལ་མཁས་པའི་ངང་ཚུལ་ཅན་གྱིས་ལྷ་ཚོགས་ཞལ་འཛུམ་མདངས་ཡལ་
ལེར་མངོན་སུམ་དུ་ཆོས་གསུང་སྤྱན་ཁྲ་ཧྲིག་ཧྲིག་པ་ཙམ་གསལ་སྣང་ལ་མ་ཆགས་པར་མངོན་ཞེན་དེར་འཛིན་དང་བྲལ་ལྟའོ། །དེ་སྐད་དུའང་རྩ་རྒྱུད་པད་
སྡོང་བརྩེགས་པ་ལས། དེས་ན་གཅིག་དང་དུ་མའང་རུང་། གསལ་སྟོང་འཛིན་མེད་ངང་ཉིད་ལས། །སྐུ་མདོག་ཕྱག་མཚན་རྒྱན་ཆ་ལུགས། །མཁས་
པས་ཆགས་བྲལ་ལྡན་པར་བལྟ། །ཞེས་སོ། །ཞར་བྱུང་དུ་བསྐྱེད་རིམ་གྱི་དེ་ཉིད་ཤེས་པས་དོན་གཉིས་གྲུབ་ཚུལ་ཡང་། དེ་ཡང་རྣལ་འབྱོར་པ་གང་དག་
ལྟ་བ་གནས་ལུགས་ཀྱི་གདེང་དེ་ཁོ་ན་ཉིད་དོན་དང་ལྡན་པ་རྣམས་ལུས་ངག་ཡིད་གསུམ་གྱི་སྤྱོད་ཚུལ་རྣམ་འགྱུར་མ་ངེས་པ་དུ་མའི་ངང་ནས་ཡེ་ཤེས་ཀྱི་ལྷ་

༄༅། །ནི་ལྟ་ཅི་སྨོས། དུར་ཁྲོད་ཀྱི་འདྲེ་མོ་ངན་ནེ་མ་བསྒྲུབས་ཀྱང་བླ་མེད་མཆོག་དང་ཐུན་མོང་གི་དངོས་གྲུབ་སྩོལ་མེད་ལྷུན་གྲུབ་ཏུ་འབྱུང་བའི་
ཕྱིར་ཏེ། དེ་ཉིད་ལས། དེ་ཉིད་ལྡན་པའི་རྣལ་འབྱོར་གྱིས། །དུར་ཁྲོད་འདྲེ་ངན་བསྒྲུབས་གྱུར་ཀྱང་། །མཆོག་དང་ཐུན་མོང་འབྲས་བུ་གང་། །མི་འདོད་རང་
བྱུང་ལྷུན་གྲུབ་འབྱུང་། །ཞེས་སོ། །མ་ཤེས་པའི་སྐྱོན་ནི། དེ་ལྟར་གནས་ལུགས་དེ་ཁོ་ན་ཉིད་ཀྱི་དོན་མ་རྟོགས་ཤིང་གོ་ཡུལ་ཙམ་ཞིག་ཀྱང་རྒྱུད་ལ་མ་སྐྱེས་
པའི་བློ་ཅན་ཨ་འཐས་ཤིང་ཐེར་གཟུགས་ཡོད་འཛིན་རྟག་རྟག་པར་བཟུང་ནས། བསྐྱེད་རིམ་གསལ་སྣང་ལ་མ་ཆགས་པའི་བློ་ཅན་ཞིག་ནི་ཡེ་ཤེས་པ་ཇི་ལྟར་
བསྒྲུབས་ཀྱང་། གནས་སྐབས་ཀྱི་བདེན་འབྲས་མི་བསླུ་ཙམ་ལས་ཡང་དག་པ་ཉིད་ཀྱི་འབྲས་བུ་ནི་སྲིད་མཐའ་ཙམ་ལས་མི་འབྱུང་བར་གསུངས་པས། །
དེ་ཉིད་ལས། དེ་ཉིད་མ་རྟོགས་ཨ་འཐས་ཀྱིས། །ཡེ་ཤེས་སེམས་དཔའ་བསྒྲུབ་གྱུར་ཀྱང་། གནས་སྐབས་བདེན་འབྲས་ཕྲན་བུ་ལས། །ཡང་དག་འབྲས་

བུ་སྲིད་མཐའ་ཙམ། །ཞེས་སོ། །གེགས་བསལ་བ་ནི། སྐྱེས་བུ་གང་ཞིག་གནས་ལུགས་ཀྱི་དོན་ཇི་ལྟ་བ་བཞིན་ཁོང་དུ་མ་ཆུད་ཀྱང་། དད་པ་མོས་གུས་
དང་ལྡན་ཞིང་དམ་ཚིག་གཙང་བས་གཞན་དོན་གྱི་སེམས་བསྐྱེད་དང་ལྡན་པས་ལྷ་བསྐྱེད་ཅིང་བསྒྲུབ་པ་ལ་བརྩོན་པ་ནི། དེ་ཡང་རབ་ཀྱིས་རྣམ་ཀུན་མཆོག་
ལྡན་གྱི་སྟོང་གཟུགས་ལྷ་བསྐྱེད་བྱ་བསྐྱེད་བྱེད་ལས་འདས་པའི་ངང་ཚུལ་ཅན་ནམ། འབྲིང་གིས་རང་གཞན་ཐམས་ཅད་ལྷའི་རང་བཞིན་ལས་མ་འདས་པས་
སྣང་སྲིད་ཐམས་ཅད་ལྷའི་རང་བཞིན་དུ་ཡེ་ནས་ལྷུན་གྱིས་གྲུབ་པར་རྟོགས་པ། ཐ་མས་ཀྱང་ལྷ་བསྐྱེད་པ་དེ་ཉིད་ཆགས་ཞེན་དང་དངོས་འཛིན་ཨ་འཐས་སུ་
མ་ཡིན་པར་རྨི་ལམ་སྒྱུ་མ་ལྟ་བུའི་ངང་ནས་བསྐྱེད་ཅིང་བསྒྲུབ་པར་བྱ་སྟེ། སྔ་མ་ལས། ཡང་དག་གཞན་དོན་བློ་ངེས་དང་། །དད་པ་དམ་ཚིག་ལྡན་པ་པོས་
མངོན་ཞེན་བྲལ་ལྟར་བསྒྲུབ་གྱུར་ན། །ཅི་འདོད་འབྱུང་བ་རྟེན་འབྲེལ་ལོ། །ཞེས་སོ། །སེམས་འཛིན་ཞེན་སྦྱང་བ་རྗེས་ལ། དབང་པོ་རབ་ཀྱིས་བློ་

༄༅། །སྩོལ་བ་དང་བཅས་ནས། ཡིན་ཡིན། རྟག་རྟག །བདེན་བདེན་པོར་རིམ་ནས་རིམ་གྱིས་བསྐྱེད་མི་འཚལ་ཏེ། ཡེ་གདོད་མ་ནས་
རང་བཞིན་ལྷུན་གྲུབ་ཏུ་ལྷན་ཅིག་སྐྱེས་པར་ལུས་དང་གྲིབ་མའི་རྣམ་པ་ལྟར་བཞུགས་པ་ལས། ལམ་ཙམ་གྱི་ཆེད་དུ་སྙིང་པོ་བརྗོད་པ་ཙམ་གྱིས། མར་མེ་
ལས་མར་མེ་མཆེད་པའི་ཚུལ་གྱིས་སྐད་ཅིག་གིས་རང་བྱུང་དུ་བསྐྱེད་པ་ནི། དམ་ཡེ་གཉིས། དབྱིངས་ཡེ་གཉིས་མེད་དུ་གནས་པའི་ཕྱིར། ལྟར་སྣང་དུ་ལྷ་
དབྱིངས་ནས་སྤྱན་འདྲེན་པ་དེ་ཉིད་དབྱེར་མེད་པའོ། །དེ་བཞིན་ཡབ་ལྟར་སྣང་བ་ཐབས། ཡུམ་ལྟར་སྣང་བ་ཤེས་རབ་སྟེ་ཐབས་ཤེས་དབྱེར་མེད། སྒྲིབ་
མེད་ཐུགས་རྗེའི་ཞལ་ཕྱག་དང་བཅས་པར་སྣང་བ་བདེ་བ། རང་བཞིན་མེད་པས་སྟོང་པ་སྟེ། བདེ་སྟོང་དབྱེར་མེད། སྐྲ་མདོག་ཕྱག་མཚན་གསལ་བ་
རིག་པ། རང་བཞིན་མེད་པ། སྟོང་པ་སྟེ། རིག་སྟོང་དབྱེར་མེད། རྣམ་འགྱུར་གང་སྟབས་བཅས་པ་གསལ་བ། རང་བཞིན་མེད་པ་སྟོང་པ་སྟེ། 

གསལ་སྟོང་དབྱེར་མེད་དེ་ལྟར་སྐུ་མདོག་ཕྱག་མཚན་རྒྱན་ཆ་ལུགས་དང་བཅས། ལྷའི་རྐང་གྲངས་ལས་འདས་པ་ཇི་སྙེད་པ་ཅིག་སྣང་ཡང་། སྣང་ལ་རང་བཞིན་མེད་
པ། རང་བྱུང་ལྷུན་གྲུབ། ཐ་སྙད་རྣམ་གཡེངས་དང་བྲལ་བར་བཞུགས་པས། སྐུ་བསྒྲེས་གུད་རེས་འགོག་དང་བྲལ་བ། གསུང་སྙིང་པོ་གྲགས་སྟོང་དབྱེར་མེད་རྡོ་
རྗེའི་བཟླས་པ་རྒྱུན་ཆད་མེད་པ། ཐུགས་ཡོངས་ཁྱབ་ཀུན་སྙོམས་ཡེངས་འཁྲུལ་མེད་པ་ལྷང་དེར་འདུག་པས། ཆོས་ཉིད་ཀྱི་ཀློང་ལས། རྒྱུན་ཆད་མེད་པར་བཞུགས་
པ། དེ་ལྟ་བུ་ལྷ་དང་སྤྱོད་ལམ་རྣམ་བཞིར་འདུ་འབྲལ་མེད་པ་ནི། སེམས་ཉིད་ངལ་བསོ་ལས། རང་སེམས་ཡེ་ནས་ལྷ་ཡི་རང་བཞིན་པས། །ལུས་ནི་དཀྱིལ་
འཁོར་སྒྲ་ཚིག་གསང་སྔགས་ཉིད། །ཐམས་ཅད་ལྷུན་རྫོགས་ཡེ་ཤེས་ཆེན་པོའི་ངང་། །དམ་ཚིག་ཡེ་ཤེས་གཉིས་མེད་དགུག་གཞུག་མེད། །གཤེགས་གསོལ་
མི་དགོས་བཟང་ངན་བླང་དོར་མེད། །ཡེ་ཤེས་དཀྱིལ་འཁོར་ཡིན་པའི་བདག་ཉིད་ལ། །ཡིན་པར་ཤེས་པའི་ཚུལ་གྱིས་གསལ་འདེབས་ལས། །མ་གྲུབ་

༄༅། །པ་ལ་ཡང་གྲུབ་བྱེད་པ་མིན། །ཞེས་སོ། །ལུང་ལས། ལྷ་ཞེས་བྱ་བ་བྱང་ཆུབ་སེམས། །དེ་ནི་ལུང་གི་ཚད་མར་འདོད། །ཞེས་
གསུངས་བཞིན་བསྐྱེད་རྫོགས་དབྱེར་མེད་ཀྱི་རྣལ་འབྱོར་དགོངས་པའོ། །གཉིས་པ་དེ་ལས་བྱུང་བ་སྔགས་ཀྱི་རྣལ་འབྱོར་ནི། གསང་སྔགས་ཀྱི་དཀྱིལ་
འཁོར་དུ་གསལ་ཞིང་བཟླས་བརྗོད་ཀྱི་རིམ་པ་གལ་ཆེ་སྟེ། གསུང་རྒྱུད་རིན་ཆེན་འབྲུག་སྒྲ་ལས། དད་པ་དམ་ཚིག་ལྡན་པ་ཡིས། །མཆོག་དོན་བསྒྲུབ་
འདོད་རྣལ་འབྱོར་པསཿ ཡེ་ཤེས་ལྷ་དང་དབྱེར་མེད་དངཿ ཿབསྲེ་བར་འདོད་ན་སྔགས་ལ་བརྩོན༔ ༔སྔགས་པས་སྔགས་ལ་མི་བརྩོན༔ ༔སེམས་
ཀྱི་རེ་བ་སྐོངས་མི་འགྱུར༔ ༔ཞེས་དང་། ལྷ་སྔགས་ཏིང་འཛིན་ཟུང་འཇུག་ཏུ་དགོས་པ་ཡིན་ཏེ། དྲག་པོ་ཁྲོས་པ་གསང་བའི་རྒྱུད་ལས། བསྐྱེད་རིམ་
བརྟན་པས་བཙན་པོའི་མཁར་དང་འདྲ། །བཟླས་དག་གསལ་ནུས་རྣོ་བའི་མཚོན་ཆ་བཞིན། །ཏིང་འཛིན་གསལ་བ་སྲ་བའི་གོ་ཆ་ལ། །རྣལ་འབྱོར་

གཡེལ་བ་མེད་པ་དམ་དུ་འཆང་། །ཞེས་དང་། བསྐྱེད་རིམ་ལ་ཐུགས་ཞལ་ཕྱག་དང་ལྡན་པའི་ལྷ་གལ་ཆེ། ལྷ་བསྒྲུབ་པ་ལ་སྔགས་གཙོ་ཆེའོ། །
དེ་ཡང་དཔེར་ན་བདག་ཉིད་ཀྱི་བྱ་བ་སྒྲུབ་པར་འདོད་པ་ལ་གྲོགས་བཙལ་ཏེ། གྲོགས་འབོད་པ་ལ། གྲོགས་འབོད་པ་ལ་མིང་ནས་བཟུང་སྟེ་མ་བོས་ན་
ཁོ་མི་འོང་། མ་འོང་ན་བྱ་བ་མི་འགྲུབ། བོས་ན་འོང་ཞིང་བྱ་བ་འགྲུབ་པ་ལྟར། འདིར་ཡང་ལྷའི་མཚན་ནས་བཟུང་སྟེ་འབོད་པ་དང་འདྲ་བར་སྔགས་
བཟླ་བར་བྱ་སྟེ། དེ་ལ་བཞི་སྟེ། སྔགས་ཀྱི་རྣམ་གྲངས་དེ་ཉིད་དང་། །ཛཔ྄་དགོངས་སྔགས་ཀྱི་འཁྲུལ་འཁོར། བགྲངས་ཚུལ་ཕྱི་ནང་གསང་
གསུམ། སྐྱོན་སྤང་དམ་ཚིག་སྲུང་ཚུལ་ལོ། །དང་པོ་ནི། བད་སྡོང་བརྩེགས་པ་ལས། །ལྷ་བསྒྲུབ་སྔགས་ཀྱི་རྣམ་གྲངས་ལ༔ ༔སྨྲ་བརྗོད་ལས་
འདས་དེ་ཉིད་སྔགསཿ ཿགསང་བ་སྐྱེ་མེད་རྡོ་རྗེའི་བཟླས༔ ཿལྷུན་གྲུབ་འབྱུང་སྒྲ་ནང་གི་འོ། ཿཕྱི་ལྟར་རྩོལ་བཅས་ཚིག་འབྲུའི་སྔགས༔ ཿཞེས་

༄༅། །པས། དེ་ལ་སྔགས་ཀྱི་རྣམ་གྲང་དང་དེ་ཉིད་ཤེས་པར་གལ་ཆེ་སྟེ། རྣམ་གྲངས་ནི། གསང་སྔགས་དང་། རིགས་སྔགས་དང་། 
གཟུངས་སྔགས་གསུམ་སྟེ། སྣོད་མིན་ལ་སོགས་པ་ཚུལ་མི་ཤེས་པ་ལ་གསང་སྟེ་བཟླ་བའམ། དུས་གསུམ་རྒྱལ་བའི་གསང་བའི་མཚན་མར་གྱུར་པ་ལ་
སོགས་དང་། ཉོན་མོངས་འཇོམས་ཕྱིར་བསྔགས་པ་དེ་གསང་སྔགས་སོ། །རིགས་སོ་སོའི་གང་ལ་གང་འདུལ་གྱི་བྱེ་བྲག་དབྱེ་བ་བཅས་ཏེ་བདུད་དང་བར་
དུ་གཅོད་པ་འདུལ་བའི་གཉེན་པོར་བསྔགས་པ་དེ་རིགས་སྔགས་སོ། རྣམ་གྲངས་མང་བར་གཟུང་བའམ། དོན་ལ་ནོར་བར་གཟུང་བའམ། གང་དག་གང་གིས་ཡོངས་སུ་གཟུངས་ཤིང་
སྡིག་སྒྲིབ་ཉམས་ཆགས་ལ་སོགས་པར་སྦྱངས་བར་བྱ་བའམ་སླད་དུ་བསྔགས་པའམ། མདོར་ན་དོན་ལ་སྨོས། རིགས་ལ་བསྒྱུར། དགོངས་པ་ལ་
གཟུངས། དེ་ལ་སོགས་པའི་སྟེང་དུ་བསྔགས་པ་དེ་གཟུངས་སྔགས་སོ། །རྒྱུ་མ་ནོར་བ་རྩ་བའི་སྔགས་ཅེས་ཐུགས་སྲོག་ཧཱུཾ་ལྟ་བུ། བསྐྱེད་པ་རྐྱེན་

གྱི་སྔགས་བཛྲ་དྷྲིཀ་ལྟ་བུ། ལས་སྦྱོར་གྱི་སྔགས་སརྦ་པཱ་པཾ་ཤནྟིཾ་ཀུ་རུ་སྦྱར་བ་ལྟ་བུའོ། །གཞན་ཡང་ཕྱི་ནང་གསང་གསུམ་གྱི་ལྷ་ཉེ་བར་བསྒྲུབ་པ་ལ་
དོན་མ་ནོར་བར་མཚན་སྨོས་ཤིང་ཡོངས་སུ་བསྔགས་པའོ། །དེ་རྣམས་ཀྱི་རྣམ་གྲངས་ངེས་པར་ཁོ་ནར་དོན་ལ་མ་ཡིན་ཀྱང་། རོལ་པ་ཡེ་ཤེས་ཀྱི་རྩལ་ལས་
བྱུང་བའི་སྔགས་ཀྱི་རྣམ་གྲངས་བསམ་གྱིས་མི་ཁྱབ་པ་རྣམས་ཀྱང་དབྱེ་བ། སྨྲ་བརྗོད་བརྗོད་བྱ་བཟླས་པའི་མཚན་མ་རྟག་བཟུང་ཐམས་ཅད་ལས་འདས་པ་
དོན་དམ་ཆོས་དབྱིངས་འགྱུར་མེད་དེ། དེ་ཁོ་ན་ཉིད་ཀྱི་སྔགས་དང་གནས་ལུགས་དེ་བཞིན་ཉིད་ཀྱི་གཤིས་མ་བཅོས་རང་ལུགས་སྐྱེ་བ་མེད་པའི་ངང་ལས་
འགགས་མེད་རོལ་པའི་རྩལ་དུ་སྣང་བས། བརྗོད་བྱས་མཚོན་པར་མི་ནུས་པ་དེ་ཉིད། གསང་བ་སྐྱེ་མེད་རྡོ་རྗེའི་བཟླས་པ་དང་། དེ་ལྟར་ཡིན་ན་ལྷུན་གྱིས་གྲུབ་པ་
ལས་ཀྱང་ཤུགས་འབྱུང་། འབྱུང་བའི་རང་སྒྲ་དང་བཅས་ནས་འབད་པ་ཅན་ནམ། རེས་འཇོག་གིས་མཚན་མ་ལས་འདས་ཤིང་། རླུང་གི་འགྲོ་འོང་དང་བཅས་

༄༅། །ནས༑ རྒྱུན་ཆད་མེད་པར་སྙིང་པོ་བདག་གཞན་གཉིས་སུ་མེད་པར་བཟླ་བ་ནང་གི་བཟླས་པའོ། །ཚིག་འབྲུ་བརྗོད་པ་མཚན་ མ་བཟུང་
བ་ནི་ཕྱི་ལྟར་སྣང་གི་བཟླས་པ་གྲངས་དོན་རྣམས་འབད་པའམ་རྩོལ་སྒྲུབ་དང་བཅས་ནས། ཨོཾ་ཨཱ༔ཧཱུྃ་ཞེས་ཡིག་འབྲུ་གྲངས་ངེས་པ་མགོ་བོར་ཨོཾ་སོགས་ནས། 
ཐ་མར་སྭཱ་ཧཱའམ་ཧཱུྃ་ཕཊ༔ ཀྱིས་མཐའ་བརྟེན་ཅན་གྱི་སྔགས་སྤྱི་དང་བྱེ་བྲག་གི་བཟླས་པ་རྣམས་ཚིག་གསལ་ལ་སྒྲོས་དག་པར་གྲ་ཟུར་མ་ཉམས་པར། ལྷག་
ཆད་མེད་པར་དག་ལ་གཙང་བར་བཟླས་པ་ནི་སྤྱི་རྩོལ་བཅས་ཀྱི་བཟླས་པའོ། །གཉིས་པ་འཛབ་དགོངས་རིགས་སྔགས་འཁྲུལ་འཁོར་ནི། བསྙེན་པ་དང་། 
ཉེ་བསྙེན་དང་། སྒྲུབ་པ་དང་། སྒྲུབ་པ་ཆེན་པོ་པོ། ལས་སྦྱོར། དེ་དག་གང་ལའང་ཛབ་དགོངས་བཞི་དང་ལྡན་པ་སྟེ། གནད་ཆེ་བ་དགོངས་པ་བཞི་ནི། 
པད་སྡོང་བརྩེགས་པ་ལས། རྒྱལ་པོའི་ཕོ་ཉ་ལྟ་བུ་དང་༔ ཟླ་བ་སྐར་ཕྲེང་འགལ་མེའི་ཚུལ༔ བུང་བ་ཚང་གྲོལ་ལྟ་བུ་སྟེ༔ ཛཔ྄་དགོངས་བཞི་དང་ལྡན་པར་

ཤེསཿ །ཞེས་པས། དེ་ཡང་རིགས་དྲུག་སོ་སོའི་སྡུག་བསྔལ་སྦྱོང་བ་རྒྱལ་པོའི་ཕོ་ཉའི་ཛབ྄་ཀྱི་དགོངས་པ། ལྷའི་ཐུགས་ཀའི་ས་བོན་སྔགས་ཀྱི་
འཁོར་ལོ་དམིགས་ཏེ་བཟླས་པ་ཟླ་བ་སྐར་ཕྲེང་གི་ཛབ྄་དགོངས། སྔགས་ཀྱི་འོད་ཟེར་རྒྱུན་ཆད་མེད་པར་བསྐོར་བ་འགལ་མེ་འཁོར་ལོའི་ཛབ་དགོངས། 
སྣང་སྲིད་སྟོང་ཁམས་ཐམས་ཅད་ཛབ་སྔགས་ཀྱི་རང་སྒྲས་གང་བ་བུང་བ་ཚང་ཞིག་གི་ཛབ྄་དགོངས་ཏེ། བསྙེན་སྒྲུབ་ཡན་ལག་བཞིའི་དབང་གིས་དང་
པོ་བསྙེན་པ་ལ་བསྔགས། གཉིས་པ་ཞལ་སྦྱོར་ཡིན་ན། ཡབ་ཀྱིས་ཡུམ་གྱི་རྒྱུད་བསྐུལ། ཡུམ་གྱིས་ཡབ་ཀྱི་རྒྱུད་བསྐུལ་ཏེ། ཞལ་ནས་ཞལ། 
མཁའ་ནས་མཁར་བརྒྱུད་དེ་འཁོར་བ་དོ་ལིའི་ལུགས་སམ། བདག་མདུན་བར་བདག་བསྐྱེད་ཞལ་ནས་མདུན་བསྐྱེད་ཞལ་དུ་ཞུགས། ལྟེ་བ་ནས་ཐོན་
ཚུལ་འཁོར་བར་བསམ་པ་ཉེ་བསྙེན་ལ་བསྔགས་པ། གསུམ་པ་རྒྱལ་པོའི་ཕོ་ཉ་ལྟ་བུ་བསྒྲུབ་པ་ལ་བསྔགས། བཞི་པ་ནི་བསྒྲུབ་ཆེན་ལ་བསྔགས། 

༄༅། །བསྙེན་སྒྲུབ་ལས་སྦྱོར་གང་གི་ཚེ་ཡང་ཆེ་ཆུང་མ་གཏོགས་པར་དགོངས་པ་བཞི་ཀ་དང་ལྡན་དགོས་པར་གསུངས་སོ། །གསུམ་
པ་བགྲངས་ཚུལ་ཕྱི་ནང་གསང་གསུམ་ནི། དེ་ཉིད་ལས། །ཕྱི་ནང་ཆེ་ཆུང་གོ་རིམ་དང་༔ །ཞེས་པས། ཕྱི་ནང་གསང་བ་དེ་ཁོ་ན་ཉིད་དང་བཞི་
ལས། དང་པོ་ནི། ཕྱི་མདོ་སྡེ་ལྟར། གཟུངས་སྔགས། རིགས་སྔགས་ལ་སོགས་པ་དོན་ལྡན་པའི་སྔགས་ཀྱི་རིགས་དང་། ཕ་རོལ་འགྲོ་བ་གང་
ཞིག་གུས་པ་བསྐྱེད་པའི་སྔགས་ཀྱི་རིགས་རྣམས་སྐད་གསང་མཐོན་པོ་གསལ་དག་སྙན་པར་བཟླ། ནང་གསང་སྔགས་ལྟར་སྔགས་ནང་པ་གཞན་གྱིས་
ཐོས་མི་ཉན་པ་དང་། ཕ་རོལ་པོས་གུས་པ་མི་བསྐྱེད། ལོག་ལྟ་འབྱུང་རིགས་གསང་བར་འོས་པ་ཐམས་ཅད་རྡོ་རྗེ་ཤུབ་བུས་བཟླས་པ། རང་གི་ཕྲེང་བ་
དང་གོང་བས་ཐོས་ཙམ་དུ་བཟླ། གསང་བ་ལྟར། རླུང་འབྱིན་འཇུག་གནས་གསུམ་སྐྱེ་མེད་རྡོ་རྗེའི་བཟླས་པ་སྐུ་གསུམ་གྱི་རང་བཞིན་ཅན་དམིགས་པ་

གཡོ་མེད་ཀྱི་ངང་དུ་རླུང་རྩོལ་དང་བཅས་པར་བཟླ། དེ་ཁོན་ཉིད་ལྟར། ཏིང་འཛིན་ཡིད་ཀྱི་བཟླས་པ་སྔགས་ཀྱི་འཁྲུལ་འཁོར་རང་གནད་གསུམ་གྱི་མ་ཡེངས་
པར་བྱེད་པ་སྟེ། ལུས་གནད་ཆོས་བདུན་ནམ་ལྷའི་སྟངས་སྟབས་ངག་གནད་བརྗོད་ཚིག་སྤངས་ཏེ་ཅ་ཅོ་མེད་པར་བཞག །ཡིད་གནད་དམིགས་པ་གང་
ཡིན་པར་རྩེ་གཅིག་ཏུ་རིག་པ་གཏོད་པ་སྟེ། ལུས་ངག་ཡིད་གསུམ་ཐ་མལ་མ་ཡིན་པར་གནས་པའོ། །བཞི་པ་སྐྱོན་སྤང་ཞིང་དམ་ཚིག་བསྲུང་ཚུལ་ནི། 
པད་སྡོང་བརྩེགས་པ་ལས། རིང་ཐུང་མགྱོགས་བུལ་དྲག་དང་ཞེན༔ ༔སྐྱོན་དྲུག་དོར་ཞིང་ཚུལ་ཤེས་པར༔ ༔དོན་འབྲས་མ་སྨིན་བར་དུ་འབད༔ ༔
ཞེས་པ། སྐྱོན་དྲུག་ནི། རིང་དྲག་ན་དབུགས་ཀྱིས་མི་སྐྱོལ་ཞིང་བར་མཚམས་ཆད་པའི་སྐྱོན། ཐུང་ཐལ་ན་དབུགས་ཀྱི་ཚིག་ཆད་དེ་ཚིག་ལ་བར་
ཆོད་འབྱུང་བའི་སྐྱོན། མགྱོགས་ན་ལྷག་ཆད་འབྱུང་བའི་སྐྱོན། བུལ་ན་གྲངས་མང་པོ་མི་འགྲོ་བའི་སྐྱོན། དྲག་ན་ལུས་ངག་ཡིད་གསུམ་བསྒྲད་པས་

༄༅། །དུབ་འཛེར་ལ་ལྷའི་ཕོག་ཐུག་འབྱུང་བའི་སྐྱོན། །ཞན་ན་ནུས་པ་ཉམས་སྒོ་གསུམ་བཏང་སྙོམས་ལུས་པའི་སྐྱོན་འཇུག་པས་སོ། །
ཞལ་ལ་དམ་ཚིག་རིམ་པ་ནི། གསུང་རྒྱུད་ལས། དེ་ལྟར་དེ་ཡི་དམ་ཚིག་ཏུ༔ ༔བཟའ་བཏུང་ཟས་དང་སྤྱོད་ལམ་སོགས༔ ༔སྐྱོན་གྱི་རྣམ་པ་གང་ཡང་
སྤང་༔ །ཞེས་པས། རི་སྐོག་ཞག་ལྔ། ཀླུང་སྒོག་ཞག་དགུ། ལྕེས་ཞག་ཉེར་གཅིག ལྒ་གཡེར་ཟྭ་རྣམས་ཞག་གསུམ། བྱིན་རླབས་མ་བྱས་པའི་
ཤ་ཆང་གིས་ཞག་ལྔ། མི་གཙང་བའི་དྲི་མས་གོས་པའི་ཟས་ཀྱི་ཞག་མང་བར་ནུས་པ་ཉམས་ཤིང་། གཞན་ཡང་རྫུན་དང་ངག་གི་ཉེས་པ་སྲུང་དགོས་ཤིང་། 
ཕུ་འདེབས་པ། མཆིལ་སྣབ་ཁ་ཆུ་ལམ་དུ་མི་འབོར། དམ་ཉམས། དམེ་པོ། དམ་ལོག །སྡིག་ཅན་གྱི་རིགས་སྤྱོད་ལམ་མི་བསྲེ་བར་གསུངས་
པ་རྣམས་སོ། །དེ་ཡང་དེ་ཉིད་ལས། གཉིད་རྨུགས་འདྲེས་པའི་བཟླས་པ་ནི༔ བགེགས་ཀྱི་བར་ཆད་འཇུག་པའི་རྒྱུ༔ ལོག་པའི་བསམ་པས་

བཟླས་པ་ནི། བྱང་ཆུབ་ལམ་དུ་འགྲོ་མི་སྲིད༔ །ཞེས་དང་། ལྷ་དང་སྔགས་དང་ནུས་རྟགས་མཚན་མ་རྣམས་ཤིན་ཏུ་གསང་བར་གདམས་སྟེ། སྔགས་
ཀྱི་ནུས་རྟགས་ཐོན་པ་ཡི༔ རྟགས་དང་མཚན་མ་ཅི་བྱུང་ཡང་༔ ཤིན་ཏུ་གསང་བར་བྱེད་པ་ནི༔ དམ་ཚིག་ཡིན་ཕྱིར་ཐུབ་པར་བསྲུང་༔ །ཅེས་
གསུངས་པ་རྣམས་སོ། །སེམས་མ་ཡེངས་ཤིང་རྟོག་པ་གཞན་གྱིས་བར་མ་ཆོད་པ་དམིགས་པ་ལ་སེམས་ཟིན་པ་ནི་གལ་ཆེ་སྟེ། དམིགས་པ་མ་
ཟིན་པས་ཇི་ལྟར་བཟླས་ཀྱང་དངོས་གྲུབ་རིང་བར་འགྱུར་ཏེ། སྤྱོད་འཇུག་ལས། བཟླས་བརྗོད་དང་ནི་དཀའ་ཐུབ་སོགས། །ཡུན་རིང་བར་དུ་སྤྱད་
བྱས་ཀྱང་། །སེམས་གཞན་ཡེངས་པར་བྱས་པ་ནི། །དེ་ཉིད་རིག་པས་དོན་མེད་གསུངས། །ཅེས་དང་། སངས་རྒྱས་ཐོད་པ་ལས། དག་
དང་མ་དག་སྟོང་འགྱུར་ལ། །ཏིང་འཛིན་ཡོད་མེད་འབུམ་འགྱུར་རོ། །ཞེས་སོ། །སྣང་བ་སྐུ། གྲགས་པ་གསུང་། དྲན་རྟོག་ཐུགས་ཀྱི་ཁྱེར་

༄༅། །སོ་གསུམ་དང་མ་བྲལ་བར་བསྐྱེད་པའི་བཟང་རྟོག་རྒྱུན་ཆགས་དགོས། བཟང་རྟོག་ཆགས་པས་ངན་རྟོག་འགག་པ་ཡིན། བཟང་
རྟོག་དེ་ཡང་སྐྱེ་མེད་ད་མ་ཤེས་ན་དངོས་འཛིན་ཡིན་པས་སངས་རྒྱས་མི་ཐོབ། སྐྱེ་མེད་ཤེས་པས་བསྐྱེད་རྫོགས་ཟུང་འཇུག་ཡིན་ཀྱང་། སེམས་བསྐྱེད་
མེད་ན་གཞན་དོན་མི་འབྱུང་། སྐད་ཅིག་མ་དེའི་སྟེང་དུ་དང་པོ་སྦྱོར་བས་སེམས་བསྐྱེད་ནས་བར་དུ་དངོས་གཞི་གསལ་སྟོང་དུས་མཉམ། རྗེས་སུ་བསྔོ་
བ་སྨོན་ལམ་གྱི་རྒྱས་གདབ་པར་ཤེས་པ་གལ་ཆེའོ་། །དེ་དག་ཀྱང་མེད་བཞིན་དུ་སྣང་བ། སྣང་བཞིན་སྟོང་པ་སྣང་སྟོང་ཟུང་འཇུག་གི་ངང་ལས་མི་གཡོ་བར་
བྱའོ། །གསང་འདུས་རྒྱུད་ལས། མིང་ཕྱོགས་བློ་འཐས་ཕྱོགས་རིས་ལྟས་མི་བྱ། སྒ་མ་སྨིག་རྒྱ་རྨི་ལམ་གཟུགས་བརྙན་དང་། །དྲ་ཟིའི་གྲོང་ཁྱེར་
བྲག་ཆ་ཆུ་ཟླ་དང་༔ ཆུ་བུར་མིག་སྐྱོན་སྤྲུལ་པ་ལ་སོགས་ཏེ༔ ཤེས་བྱ་བཅུ་ཚུལ་གསང་སྔགས་ཉམས་སུ་བླངས༔ །ཞེས་དང་། དགོངས་པ་འདུས་

མདོ་ལས། སྒྲུབ་པ་སྒྱུ་མ་རྟགས་རྣམས་སྨིག་རྒྱུ་དང་༔ ཕྱག་རྒྱ་ཆུ་ཟླ་སྤྱོད་པ་རྨི་ལམ་དང་༔ བཟླས་པ་སྒྲ་བརྙན་བལྟ་བ་མིག་ཡོར་དང་༔ ཏིང་འཛིན་
འགལ་མེ་གཞལ་ཡས་དྲ་ཟའི་གྲོང་༔ ཆོ་འཕྲུལ་སྤྲུལ་པ་དངོས་གྲུབ་གཟུགས་བརྙེན་ཏེ༔ ཤེས་བྱ་བཅུ་ཚུལ་གསང་སྔགས་ཉམས་སུ་བླངས༔ །ཞེས་
གསུངས་པ་ལྟར་དང་། ཞིབ་པར་འདོད་ན་མན་ངག་རྒྱ་མཚོའི་གཞུང་ལ་རྟོགས་དཔྱོད་འཇུག་པར་བྱོས་ཤིག །དབང་དང་པོ་ལས་བྱུང་བའི་བསྐྱེད་རིམ་ཆ་
ཅུང་ཟད་བསྟན་ཟིན་ཏོ།། །།གཉིས་པ་རྫོགས་པ་ཆེན་པོའི་གཞི་ལམ་འབྲས་གསུམ་གྱིས་བསྡུས་པའི་ལམ་ཟབ་མོ་ཉམས་སུ་བླང་བའི་རིམ་
པ་མན་ངག་ལག་ལེན་དུ་འཆད་པར་བྱ་བའི་ཐོག་མར་གཞིའི་གནས་ལུགས་མདོ་ཙམ་སྟོན་པ་ལ་བདུན་ཏེ། གཞི་ལྷུན་གྲུབ་ཏུ་འདོད་པ་དང་། །གཞི་མ་ངེས་
པར་འདོད་པ། གཞི་ངེས་པ་དོན་གྱི་དངོས་གཞིར་འདོད་པ། གཞི་ཅིར་ཡང་བསྒྱུར་དུ་བཏུབ་པར་འདོད་པ། གཞིར་ཅིར་ཡང་ཁས་བླང་དུ་

༄༅། །བཏུབ་པར་འདོད་པ། གཞི་སྣ་ཚོགས་སམ་ཁྲ་བོར་འདོད་པ། གཞི་ཀ་དག་ཏུ་འདོད་པ་དང་བདུན་ལས། དང་པོ་དྲུག་སྐྱོན་ཅན་
དུ་གནས་པའི་རྒྱུ་མཚན་ནི། ལྷུན་གྲུབ་ཏུ་འདོད་ན། གློ་བུར་དྲི་བྲལ་གྱི་འབྲས་བུ་ཡང་དང་པོ་ཉིད་ནས་ལྷུན་གྲུབ་ཏུ་ཡོད་པར་ཐལ་བས་འཁྲུལ་པ་མི་སྲིད་ཅིང་། 
འཁོར་བ་དང་མྱང་འདས་གཉིས་རྒྱུ་འབྲས་རྫས་གཅིག་ཏུ་ཁས་ལེན་དགོས་པའི་སྐྱོན། མ་ངེས་པར་འདོད་ན། ཕན་ཚུན་ངེས་པ་འཆོལ་བས་འཁྲུལ་གྲོལ་གོ་
འཕོ་ཞིང་། གཞི་དེ་འཁོར་བར་བཏགས་དུས་མྱང་འདས་སུ་མི་འཐད་ཅིང་། མྱང་འདས་སུ་བཏགས་དུས་འཁོར་བར་མི་རུང་ལ། མ་ངེས་པ་གཞིར་མི་
རུང་བའི་སྐྱོན། ངེས་པ་དོན་གྱི་དངོས་གཞིར་འདོད་ན། གཞི་དེ་རྟོགས་པ་དང་ལམ་བསྒོམ་པ་ལ་དགོས་པ་མེད་པར་ཐལ་བ་དང་། གཞི་རྟོགས་པས་
འཁྲུལ་པ་བཟློག་པར་མི་སྲིད་པར་ཐལ་བའི་སྐྱོན། ཅིར་ཡང་བསྒྱུར་དུ་བཏུབ་པར་འདོད་ན། འབྲས་བུ་རྒྱུར་ལྡོག་པས་འབད་པ་དགོས་མེད་དུ་འགྱུར་བ་

དང་༑ བེམས་རིག་ཕུན་ཚུན་བསྒྱུར་དུ་བཏུབ་པར་ཐལ་བའི་སྐྱོན། ཅིར་ཡང་ཁས་བླང་དུ་བཏུབ་པར་འདོད་ན། དངོས་པོ་ལ་ཐུག་པ་མེད་པ་ལྟར། གཞི་ལ་
ཐུགས་མེད་དུ་འགྱུར་ཞིང་། རྟག་ཆད་དུ་ཡང་ཁས་ལེན་དགོས་པའི་སྐྱོན། ཁྲོ་བོར་འདོད་ན། དག་པ་རྣམ་གྲོལ་གྱི་གཞིར་མི་རུང་། རྟོགས་ཚོགས་དུ་
མ་ཅན་ཏེ་ཀ་དག་གི་གཞིར་མི་རུང་བའི་སྐྱོན། དེ་ལྟར་དྲུག་པོ་ཕྱོགས་འཛིན་དུ་འགྱུར་ཕྱིར་འདི་སྐབས་ཀྱི་གཞི་མི་བཞེད་ཅིང་། དེ་ཐམས་ཅད་ཀྱིས་
གནས་ལུགས་ཕྱོགས་རེ་ལས་མ་རྟོགས་པའི་ཕྱིར་རོ། །དེ་ཡང་སྒྲ་ཐལ་འགྱུར་རྩ་བའི་རྒྱུད་ལས། སྣ་ཚོགས་ངོས་ནས་ལྷུན་གྲུབ་དང་། འགྱུ་ཚད་ཆ་
ནས་ངེས་མེད་དང་། མི་འགྱུར་བ་ན་ངེས་པ་ཅན། སྣང་བའི་རྩལ་ནི་ཅིར་ཡང་བསྒྱུར། ཐམས་ཅད་འབྱུང་ཕྱིར་ཁས་ལེན་ཅན། འཁྲུལ་པ་དག་ཕྱིར་ཀ་དག་ལ། 
སྣང་ཚུལ་ཐ་དད་ཁྲ་བོར་འདོད། འདི་ལྟར་འདོད་པའི་བྱེ་བྲག་ལས། རྫོགས་པ་ཆེན་པ་ཅིར་སྣང་ཕྱིར། ཐ་དད་འདོད་པ་གྲངས་མང་ཡང་། གནས་

༄༅། །ལུགས་བབ་ཀྱི་ལྟ་བ་ལ། གཅིག་མིན་གཉིས་མིན་མིང་དང་བྲལ། །ཞེས་དང་། །ཀུན་བཟང་ཀློང་དྲུག་པའི་རྒྱུད་ལས། འདི་
ཀུན་བློ་ཡི་རིམ་པར་སྣང་། །རང་ངོ་ཀ་ནས་དག་པའོ། །ཞེས་གསུངས་པས། དེ་ལྟ་བུའི་འདོད་པ་ཐམས་ཅད་ནི་ཀ་དག་གི་གཞི་མ་རྟོགས་པའི་བློ་ངོ་བོ་
ཐ་དད་ཀྱི་འཛིན་ཚུལ་ཡིན་ལ། གཞི་སྐྱོན་མེད་དངོས་དེ་གང་ཡིན་ན། དེ་ཡང་དངོས་མཚན་གྱི་ཆོས་སུ་མ་གྲུབ་པས་རྟག་མཐའ་དང་བྲལ་ཞིང་། རང་བཞིན་
གྱི་ཡོན་ཏན་མཐའ་དག་ལྷུན་གྱིས་གྲུབ་པས་ཆད་མཐའ་བྲལ་བ། འོད་གསལ་སྟོང་པའི་དབྱིངས་དང་ཆོས་ཉིད་རྣམ་དག་གི་ཡེ་ཤེས་འདུ་འབྲལ་མེད་ཅིང་། 
སྨྲ་བསམ་བརྗོད་འདས་ཀྱི་ཆོས་སྐུ་འགྱུར་མེད་ཀྱི་དགོངས་པ་གདོད་མའི་གནས་ལུགས་སམ་ཀ་དག་ཐོག་མའི་གཞི་ཡིན་ཏེ། འདིའི་ངོ་བོའི་ཆ་ནས་ཀ་དག་
དང་རང་བཞིན་གྱི་ཆ་ནས་ལྷུན་གྲུབ་ཏུ་བཏགས་ཤིང་། དེ་གཉིས་མེད་ཀྱི་གདང་ངམ་རྩལ་དུ་ཤར་བའི་ཆ་ནས་ཐུགས་རྗེ་ཀུན་ཁྱབ་ཅེས་བྱ་སྟེ། མདོར་ན་དེ་གསུམ་

ཡང་ངོ་བོ་གཅིག་ལ་ལྡོག་པ་ཐ་དད་ལྟ་བུར་གསུངས་ཏེ། རྡོ་རྗེ་སེམས་དཔའ་སྙིང་གི་མེ་ལོང་ལས། གཞིའི་ཆོས་ཐམས་ཅད་ནི་ངོ་བོ་རང་བཞིན་ཐུགས་རྗེ་
གསུམ་དུ་ཤེས་པར་གྱིས་ཤིག༔ ཅེས་དང་། མུ་ཏིག་ཕྲེང་བ་ལས། ངོ་བོ་ཀ་དག་བརྗོད་གཞི་བྲལ༔ རང་བཞིན་ལྷུན་གྲུབ་ཅིར་སྣང་རྫོགས༔ ཐུགས་
རྗེ་ཀུན་ཁྱབ་རང་ཤར་བའོ༔ །ཅེས་གསུངས། དེ་ལྟ་བུའི་ཀ་དག་གི་གནས་ལུགས་དབྱིངས་དོན་དམ་པའི་རང་ངོ་ལ་ནི། འཁོར་འདས། བདེ་སྡུག་
ཡོད་མེད། ཡིན་མིན། གྲོལ་འཁྲུལ་རིག་མ་རིག་སོགས་གདམས་གཞི་ཡང་མ་གྲུབ་ཅིང་མ་གོས་པར། ཀུན་བཟང་གདོད་མའི་མགོན་པོ་ནས་འཇག་
མིག་གི་སྲིན་བུ་ཡན་ཆད་ལ་ཀུན་ཁྱབ་ཏུ་གནས་ཤིང་། དེ་དག་མདོ་རྒྱུད་ཐམས་ཅད་དགོངས་པ་མཐུན་ཏེ། རྒྱུད་བླ་མ་ལས། ཐོག་མཐའ་མེད་པའི་དུས་ཀྱི་
དབྱིངས༑ ཆོས་རྣམས་ཀུན་གྱི་གནས་ཡིན་ཏེ། །འདི་ཡོད་པས་ནི་འགྲོ་བ་ཀུན། །མྱ་ངན་འདས་པ་ཐོབ་པ་ཡིན། །ཅེས་སོ། །ཀ་དག་ཅེས་པའི་མིང་

༄༅། །འདི་ལ་ཐ་སྙད་མཛད་པ་དག་ཀྱང་འདི་ནི་རང་བཞིན་རྣམ་དག་ལ་མིང་དུ་བཏགས་པ་ཡིན་པས། ཆོས་ཁམས་དགེ་བ་དང་། གནས་
ལུགས་ཕྱག་ཆེན་སོགས་ལ་ཡང་རྩོད་གཞིར་འགྱུར་བའི་སྐྱོན་འབྱུང་བར་སྲིད་དོ། །འོ་ན་ཀ་དག་དེ་སྟོང་ཉིད་ཡིན་ན། ཅི་ཡང་མེད་པ་སྟོང་པ་ཕྱང་ཆད་
གཅིག་ཡིན་ནམ་ཞེ་ན་མ་ཡིན་ཏེ། རིག་སྟོང་ཀ་དག་གི་ཡེ་ཤེས་བསམ་བརྗོད་དང་བྲལ་ཡང་། རང་བཞིན་ལྷུན་གྲུབ་ཀྱི་ཡེ་ཤེས་གཏིང་གསལ་ཡེ་གདང་ཆེན་པོར་
བཞུགས་ཤིང་། ཐུགས་རྗེ་ཀུན་ཁྱབ་ཀྱི་ཡེ་ཤེས་འཆར་སྒོ་འགགས་མེད་ཀྱི་རྩལ་དང་ལྡན་ཕྱིར་སྟོང་གསལ་རིག་པའི་སྙིང་པོ་ཅན་མཐའ་ཡས་རང་གྲོལ་ཁོ་
ནའོ༑ །དེ་ལྟ་བུའི་སྤྱི་གཞི་ལས་འཁྲུལ་གཞི་ཇི་ལྟར་བྱུང་ན། ངོ་བོ་ཀ་དག་གི་ཆ་ལས་འཁྲུལ་པའི་རྒྱུ་རྐྱེན་མ་གྲུབ་ཀྱང་། རང་བཞིན་ལྷུན་དང་ཐུགས་རྗེ་
འགགས་མེད་ཆ་ནས་བློ་བུར་དུ་བྱུང་ཚུལ་ནི། གཞི་སྣང་དུ་འཕགས་ནས་ལྷུན་གྲུབ་ཀྱི་འཆར་སྒོ་བརྒྱད་དུ་ཤར་ཏེ། དེ་ལས་ཉེ་བར་བསྡུས་ན་དག་པ་ཡེ་ཤེས་ཀྱི་

འཆར་སྒོ་དང་། མ་དག་འཁྲུལ་པའི་འཆར་སྒོ་གཉིས་སུ་འདུའོ། །རིན་པོ་ཆེ་བདུད་རྩི་འབྱུང་བའི་རྒྱུད་ལས། སྤྱི་གཞི་གནས་ལུགས་ག་པུར་འདྲ། །སྨན་
དུག་གར་ཡང་རྒྱ་མ་ཆད། །གཉིས་ཀ་ག་པུར་ཡིན་པར་གཅིག །རྐྱེན་དང་གང་འཕྲད་གཉིས་སུ་སྣང་། །ཞེས་གསུངས། བཀྲ་ཤིས་མཛེས་ལྡན་
ཆེན་པོའི་རྒྱུད་ལས། ཀྱི་ང་ལ་འཁྲུལ་པ་མེད་ཀྱང་ངའི་རྩལ་ལས་འཁྲུལ་ལོ། །ཞེས་གསུངས་པའི་ནང་དབྱིངས་ཀ་དག་གི་ཡེ་གཞི་བུམ་ནང་གི་སྐུ་མར་
མེ་ལྟ་བུ་ནང་གསལ་དུ་ཡོད་པ། དེ་ལ་ཕྱིའི་རྒྱ་རལ་བ་ལྟར་གྱུར་ཅིང་། རང་བྱུང་ཡེ་ཤེས་ཀྱི་རླུང་གཡོས་པས་རིག་པ་གཞི་ཐོག་ནས་འཕགས་ཤིང་རང་སྣང་
ལྷུན་གྲུབ་སྒོ་བརྒྱད་དུ་ཤར་བ་སྟེ། ངོ་བོ་སྣང་བའི་གོ་མ་འགགས་པར་རང་གསལ། རང་བཞིན་སྣང་བ་འོད་ལྔའི་ཡེ་གདང་། ཐུགས་རྗེའི་སྣང་བ་ནམ་མཁའ་
ལྟ་བུ་གོ་ཕྱེ་བ་སྟེ། སྒོ་བརྒྱད་ནི། ཐུགས་རྗེ་ལྟར་ཤར་བ་དང་། འོད་ལྟར་ཤར་བ། སྐུ་ལྟར་ཤར་བ། ཡེ་ཤེས་ལྟར་ཤར་བ། གཉིས་མེད་ལྟར་ཤར་

༄༅། །བ༑ མཐར་གྲོལ་ལྟར་ཤར་བ། མ་དག་འཁོར་བའི་སྒོ་ལྟར་ཤར་བ། དག་པ་ཡེ་ཤེས་སྒོ་ལྟར་ཤར་བ་ཡིན་ལ། བསྡུ་ན་སྒོ་གཉིས་སོ། །དེའི་ཚེ་སྣང་སྲིད་ཐམས་ཅད་འོད་
དང་སྐུར་ཤར་བ་ལ། ལྷུན་གྲུབ་ཀྱི་གཞི་སྣང་ཆེན་པོ་ཞེས་བ་ལ། ངོ་བོའི་རྩལ་ལས་ལོངས་སྐུའི་ཞིང་སྣང་དང་། ཡོན་ཏན་གྱི་རྩལ་ལས་རང་བཞིན་སྤྲུལ་སྐུའི་ཞིང་སྣང་དང་། 
ཐུགས་རྗེའི་རྩལ་ལས་མ་དག་འཁོར་བའི་སྒོ་དང་བཅས་པ་རང་སྣང་རྨི་ལམ་གྱི་ཚུལ་ལྟར་ཤར་ཞིང་། གཞི་སྣང་འཆར་ཚུལ་དེ་ལ་རང་གི་རང་གདང་དུ་ངོ་
ཤེས་ཏེ། སྐད་ཅིག་དང་པོ་ལ་འགྱུ་བ་རང་ཐོག་ཏུ་ཆོད་པས་དོན་གྱི་ཡིན་ཚུལ་རྟོགས། གཉིས་པ་ལ་འཁྲུལ་བྲལ་ཡེ་ཤེས་ཀྱི་རྩལ་ཆེན་རྒྱས་ཏེ། གཞི་
ཉིད་འབྲས་བུར་སྨིན་པས་རང་སྣང་ཀ་དག་དབྱིངས་སུ་རང་གྲོལ་དེ་ལ། འཁོར་འདས་ཐམས་ཅད་ཀྱི་སྔོན་རོལ་བྱང་ཆུབ་པའི་སྟོན་པ་ཀུན་ཏུ་བཟང་པོ་
ཞེས་བྱ་ཞིང་། ལྷུན་གྲུབ་ཀྱི་སྣང་བ་ལ་མ་འཁྲུལ་པའི་རང་བཞིན་དུ་གྲོལ་བས་ཀུན་ཏུ་བཟང་པོའི་གྲོལ་ཞེས་བ་ལ། དེར་རང་སྣང་ལ་རང་སྣང་དུ་མ་ཤེས་

ན་འཁྲུལ་གཞིར་གྱུར་ཕྱིར་ཁམས་གསུམ་སེམས་ཅན་གྱི་འཁྲུལ་གཞི་ཞེས་བྱའོ། །ཆོས་སྤྱིའི་ཀུན་གཞི་ཞེས་བྱ་བ་དེ་ཡང་འདི་ཉིད་ལ་འཇུག་ཅིང་། འདིར་
ཐར་པ་ཆ་མཐུན་གྱི་རྒྱུ་ལ་སྦྱོར་བ་དོན་གྱི་ཀུན་གཞི་དང་། འཁོར་བར་འཁྱམས་པའི་རྒྱུའི་ཆ་ལ་བག་ཆགས་སྣ་ཚོགས་པའི་ཀུན་གཞི་སོགས་བྱེད་ལས་ཀྱི་ཆ་ནས་
བཏགས་པའི་མིང་མང་དུ་ཡོད་པ་དང་། ལུང་ལས། ཀུན་གཞི་ཀུན་གྱི་གཞི་ཡིན་ཏེ། མྱ་ངན་འདས་པའི་གཞི་མའང་ཡིན། ཅེས་དང་། ཀ༔དམ་པ་
རིན་པོ་ཆེ་བདེ་བར་གཤེགས་པས། ཐོག་མར་བསྟན་པ་ངོ་བོ་ཉིད། །དཀྱིལ་འཁོར་གསུམ་པོ་དབྱེར་མེད་ཅིང་། །ཤེས་བྱ་ཀུན་གྱི་གཞིར་གནས་པ། །
ཐམས་ཅད་ངོ་བོར་མཉམ་པ་ཡིན། །གསུང་པ་ལྟར་རོ། །འོ་ན་གཞི་ལས་ཤར་བའི་གཞིར་སྣང་ལྷུན་གྲུབ་ཀྱི་འཆར་ཚུལ་རིག་པས་ལྷུན་གྲུབ་ཉིད་ཀ་དག་
ངང་དུ་ཐིམ་ཞིང་གྲོལ་བ་དེ་ལས། ཕྱིས་ཕྱིར་སྔར་ལྟར་འཁྲུལ་པ་མི་འབྱུང་ངམ་ཞེ་ན། དེ་ནི་འབྱུང་བའི་གནས་མེད་དོ། །ཀུན་བཟང་གཞི་ཐོག་ཏུ་གྲོལ་བ་

༄༅། །དང་ལམ་པས་ཉམས་སུ་བླངས་ནས་གྲོལ་བ་གཉིས་ཀར་སྐྱེས་བུ་རིམས་ནད་བྱང་བ་ལྟ་བུའམ། བས་ཤིང་གི་འབྲས་བུ་ལྟར་
སླར་ལོག་ཏུ་མེད་པའོ། །དེ་ལས་གཞི་སྣང་ཤར་ཞིང་། དེ་ཉིད་རང་སྣང་དུ་མ་ཤེས་པས་འཁྲུལ་པའི་ཚུལ་ནི། སྒྲོན་མ་སྣང་བྱེད་ལས། དེ་ལྟར་གནས་པའི་
གཞི་དེ་ལས། །རྒྱུ་དང་འབྲས་བུའི་ས་བོན་ནི། །གསལ་བའི་ཆ་ནི་ཕྱིར་ཤོར་ལ། །ཤེས་པ་གསལ་གསལ་རིག་རིག་སྟེ། །མ་རིག་པ་ནི་གསུམ་དག་ལ། །
ཡིད་ཙམ་ཕྱིར་འགྱུས་སྣང་ཆ་ལ། །ཡུལ་དེ་བདག་ཏུ་བཟུང་བའི་བློས། གཞི་དང་གཞི་ཡི་སྣང་ཆ་ལ། གཞི་དང་གཞི་ཤེས་ཁྱད་པར་འབུལ། །འཁྲུལ་པའི་རྒྱུ་ལས་ཡུལ་རྐྱེན་འཕྲད། །ཅེས་
རྒྱས་པར་གསུངས་ཏེ། དེ་ཡང་རྒྱུ་བདག་ཉིད་གཅིག་པའི་མ་རིག་པ་ཅེས་སེམས་ཉིད་ཁོ་རང་དང་། དེ་རང་ངོ་མ་ཤེས་མཁན་ལྟ་བུ་ལྷན་ཅིག་སྐྱེས་པའི་
མ་རིག་པ་དང་། རང་སྣང་ལ་གཞན་དུ་འཛིན་མཁན་ཀུན་ཏུ་བཏགས་པའི་མ་རིག་པ་སྟེ། ངོ་བོ་གཅིག་ལ་ལྡོག་པ་ཐ་དད་པའི་མ་རིག་གསུམ་གྱིས་འཁྲུལ་

པའི་རྒྱུ་བྱས། ངོ་བོ་རང་བཞིན་ཐུགས་རྗེ་གསུམ་གྱི་དེར་མ་ཤེས་པ་རྒྱུའི་རྐྱེན་དང་། སྟོང་གསལ་ཡེ་ཤེས་ཀྱི་རང་གསལ་ལྷུན་གྲུབ་འོད་ཁྱིམ་དུ་ཤར་བས་དམིགས་
པའི་རྐྱེན་དང་། དེ་གསལ་སྟོང་དུ་མ་ཤེས་པར་ཡུལ་དང་ཡུལ་ཅན་ཐ་དད་དངོས་པོར་བཟུང་བས་དེར་འཛིན་གྱི་རྐྱེན་བྱས་ཏེ། རྒྱུ་རྐྱེན་དྲུག་པོ་ལ་བརྟེན་ནས་
འཁྲུལ་པ་སྟེ། ཀློང་གསལ་ལས། ངོ་བོ་མ་རིག་དྲུག་ལས་བྱུང་། །ཞེས་གསུངས་ཏེ། དེ་ཡང་སྟོང་པའི་རང་རྩལ་འོད་ལྔར་སྣང་བ་ལས་དངོས་འཛིན་ལས་
ཀྱི་རླུང་བྱུང་ཞིང་། ཡེ་ཤེས་ལྔའི་རང་འོད་ལ་འཛིན་པ་ཞུགས་པའི་མཐུས་འབྱུང་བ་ལྔ་དངོས་སུ་སྟོང་པ་དང་། ཕྱིའི་འབྱུང་ལྔའི་དངས་མ་ལས་ནང་གི་ཁམས་
ལྔ་སྐྱེ་མཆེད་དྲུག་སོགས་འབྱུང་བས་སྣོད་བཅུད་ཐམས་ཅད་རིམ་གྱིས་ཆགས་ཤིང་གྲུབ་སྟེ། ཁམས་གསུམ་རིགས་དྲུག་གི་སྐྱེ་འགྲོ་རྣམས་ལ་རིགས་གཟུང་འཛིན་
དྲ་བར་ཆུད་དེ། རྟེན་འབྲེལ་བཅུ་གཉིས་ཀྱི་སྲིད་པའི་འཁོར་ལོས་ནི་བསྐྱེད། ཉོན་མོངས་འཁྲུལ་ཞེན་གྱིས་ལས་ངན་ལ་སྤྱོད་པའི་འབྲས་བུ་སྡུག་བསྔལ་

༄༅། །ཉག་ཐག་མང་པོས་གཟིར། དེ་ལྟར་གྱུར་ཀྱང་སྡུག་བསྔལ་ལ་བདེ་བར་འཛིན་པའི་དབང་གིས་སླར་ཡང་འཁོར་བར་འཁྱམས་
ཤིང་རྒྱུ་དང་ས་བོན་འབའ་ཞིག་ལ་སྤྱད་པར་ཨ་འཐས་སུ་འབད་པ་ནི་ཁམས་གསུམ་འགྲོ་བའི་ཆོས་ཉིད་དེ།ཐལ་འགྱུར་ལས། ཕུང་པོ་རྣམས་དང་
ཁམས་རྣམས་དང་། །སྐྱེ་མཆེད་ལས་ཀྱི་ཚོགས་འདུ་ལས། །ཉོན་མོངས་འདུས་པ་དཔག་མེད་པས། །འགྲོ་བ་ལུས་ཀྱི་རྟོགས་ཚོགས་སྡུད། །རྟེན་འབྲེལ་སྣ་
ཚོགས་དུ་མ་ལས། །མི་མཐུན་གཟུགས་སོགས་བྱེ་བྲག་གོ །ཅེས་དང་། མུ་ཏིག་ཕྲེང་བའི་རྒྱུད་ལས། དེ་ལྟར་འཇིག་རྟེན་གསུམ་པོ་ནི། །ཕུང་པོ་ལྔ་
དང་དབང་པོ་ལྔ། །ཡན་ལག་ལྔ་དང་དོན་སྙིང་ལྔ། །ཡུལ་ལྔ་དང་ནི་ཉོན་མོངས་ལྔ། །སེམས་ལྔ་ཡིད་ལྔ་རྟོག་པ་ལྔ། །གཟུང་འཛིན་འཁོར་བ་ཉིད་དུ་གྲུབ། །
འཁྲུལ་པ་གཉིས་སྣང་དེ་ལྟ་བུ། །དཔེར་ན་མྱུར་འགྲོའི་འཁོར་ལོ་བཞིན། །རྒྱུན་ཆགས་འཁོར་བར་ཡུན་རིང་གནས། །ཅེས་སོགས་རྒྱ་ཆེར་གསུངས་སོ། །

དེ་ལྟར་འཁྲུལ་གྲོལ་གྱི་ཆ་ནས། སངས་རྒྱས་དང་སེམས་ཅན་འཁོར་འདས་ཞེས་བླ་དགས་སུ་བཤད་པའང་དོན་གཞི་སྣང་ལས་རིག་དང་མ་རིག་ཁོ་ན་ལས་བྱུང་
སྟེ། ཐིག་ལེ་ཀུན་འདུས་ཀྱི་རྒྱུད་ལས། རིག་དང་མ་རིག་བྱེ་བྲག་གིས། །འབྲས་བུ་སངས་རྒྱས་སེམས་ཅན་གཉིས། །ཞེས་གསུངས། དེ་ཡང་སེམས་
ཅན་རྣམས་འཁྲུལ་ཟིན་པར་སངས་རྒྱས་ཐོབ་ཏུ་མི་བཏུབ་བམ་ཞེ་ན། འཁྲུལ་སྣང་དེ་དག་གང་ཟག་རབ་འབྲིང་ཐ་མའི་དབང་པོའི་གོ་རིམ་དུ་གཅིག་ཆར་
རིམ་གྱིས་ཐོད་རྒལ་དུ་ལམ་སྦྱངས་ནས་སངས་རྒྱས་པ་ཡང་། སྣང་གསལ་སྤུ་གྲིའི་རྒྱུད་ལས། དེ་བཞིན་ཀུན་གཞིའི་མཛོད་ཆེན་ནས། །མ་རིག་འབྱུང་ལ་
ཡེ་ཤེས་འབྱུང་། །སངས་རྒྱས་འབྱུང་ལ་སེམས་ཅན་འབྱུང་། །འཁོར་བ་འབྱུང་ལ་མྱང་འདས་འབྱུང་། །རྣམ་རྟོག་འབྱུང་ལ་ཆོས་ཉིད་འབྱུང་། །དེ་
སོགས་འབྱུང་བའི་བཞི་རུ་འབྱུང་། །ཅེས་དང་། ཀློང་གསལ་ལས། བདེ་གཤེགས་ངོ་བོ་འགྲོ་ཀུན་ལ། །ཏིལ་ལ་མར་གྱི་ཁྱབ་བཞིན་གནས། །མ་

༄༅། །རིག་གྲོལ་ཚེ་འབྱུང་བའི་ལུས། །ལྷག་མེད་ཡེ་ཤེས་ངང་དུ་བཟློག །ཅེས་གསུངས་པས་སོ། །གདམས་ངག་ཟབ་མོ་
ཉམས་ལེན་གྱི་གནད་དང་ལྡན་པ་ཐམས་ཅད་གྲོལ་བའི་སྐལ་ཅན་དུ་འགྱུར་ངེས་པའོ། །དེ་ལྟར་གཞིའི་གནས་ལུགས་འཁྲུལ་གྲོལ་སྤྱིར་བསྟན་པ་དེ་མདོ་
ཙམ་བཤད་ཟིན་ཏོ། །གཉིས་པ་བར་དུ་ལམ་ཁྲེགས་ཆོད་དང་ཐོད་རྒལ་གཉིས་ཀྱི་མན་ངག་ཉམས་སུ་ལེན་ཚུལ་བྱེ་བྲག་རྒྱས་པར་བཤད་
པ་ལའང་གཉིས་ཏེ། སྨིན་ལམ་དབང་། གྲོལ་ལམ་གྱི་གདམས་པ་གཉིས་ཏེ། སྣང་གསལ་རྡོ་རྗེ་འཆར་བའི་རྒྱུད་ལས། གང་ཕྱིར་རྡོ་རྗེ་འཆང་ཆེན་
གྱིས༑ གསུངས་པའི་དོན་ནི་རྣམ་མང་སྟེ། མདོར་བསྡུས་རྣམ་པ་གཉིས་ཡིན་ཏེ། སྨིན་པ་དང་ནི་གྲོལ་བའོ། །ཅེས་གསུངས། དང་པོ་སྨིན་ལམ་
དབང་ལ་གཉིས་ཏེ། གོ་དོན་སྤྱིར་བསྟན་པ་དང་། ཅི་ལྟར་ཉམས་སུ་བླངས་ཚུལ་ལོ། །དང་པོ་ལའང་གསུམ་སྟེ། གྲངས་ངེས་དང་། གོ་རིམ་དང་། 

སྒྲ་དོན་བསྟན་པའོ། །དང་པོ་གྲངས་ངེས་ལའང་། སྤངས་བ་འདོད་ཆགས་བཞི་སྤང་བ་དང་། བསྒྲུབ་བ་ཕྱག་རྒྱ་བཞི་སྟོན་པ་དང་། ཉམས་མྱོང་དགའ་བ་
བཞི་མཚོན་པ། འབྲས་བུ་སྐུ་བཞི་མངོན་དུ་བྱེད་པ་དང་བཞིར་ངེས་པའོ། །དང་པོ་ནི། ལྷ་རྣམས་ཀྱིས་འདོད་ཆགས་ཀྱི་འཇུག་ཚུལ་བཞི་སྟེ། བརྟགས་
གཉིས་ལས། རྒོད་པ་དག་པ་སློབ་དཔོན་ཉིད། །བལྟས་པས་གསང་དབང་དེ་བཞིན་ཏེ། །ལག་པ་བཅངས་པ་ཤེས་རབ་ཉིད། །གཉིས་གཉིས་འཁྱུད་
བ་ཡང་དག་ཉིད། །སེམས་ཅན་རྣམས་ཀྱི་དོན་སྒྲུབ་ཕྱིར། །དབང་གི་རྣམ་པ་བཞིར་ཤེས་བྱ། །ཅེས་དང་། གཉིས་པ་ནི། བུམ་དབང་གིས་དམ་
ཚིག་རྒྱ། གསང་དབང་གིས་ལས་རྒྱ། ཤེར་དབང་གིས་ཆོས་རྒྱ། བཞི་པས་ནི་ཕྱག་རྒྱ་ཆེན་པོ་སྟོན་པའོ། །གསུམ་པ་ནི། བུམ་དབང་གིས་དགའ་བ། གསང་བས་མཆོག་དགའ། ཤེར་
དབང་གིས་ཁྱད་དགའ། བཞི་པས་ལྷན་སྐྱེས་ཡེ་ཤེས་ཀྱི་དགའ་བ་ཉམས་སུ་མྱོང་བ། སྔ་མ་ལས། དབང་བསྐུར་བཞི་ཡི་གྲངས་ཀྱིས་ནི། །དགའ་བ་ལ་སོགས་

༄༅། །རིམ་ཤེས་བྱ། །ཞེས་སོ། །བཞི་པ་ནི། བུམ་པས་སྤྲུལ་སྐུ། གསང་བ་ལོངས་སྐུ། གསུམ་པས་ཆོས་སྐུ། བཞི་
པས་ངོ་བོ་ཉིད་ཀྱི་སྐུ་མངོན་སུམ་དུ་བྱེད་པའོ། །གཉིས་པ་གོ་རིམ་ངེས་པའི་རྒྱུ་མཚན་ནི། ལྟ་བ་མ་སྦྱར་བ་དང་། བརྟེན་པ་དང་། རྟེན་དག་ཚུལ་
ལོ༑ །དང་པོ་ནི། ཐེག་ཆེན་ལྟ་བ་ཐམས་ཅད་བསྡུས་ན་བཞིར་འདུས། སེམས་ཙམ༴ དབུ་མ༴ གསང་སྔགས་ཕྱག་ཆེན་ལྟར་དབང་བཞིར་ངེས་
པ༑ སྣང་སེམས་སྒྱུ་མའི་ལྷ་སྐུར་བསྟན་པ་དང་། ཆོས་ཐམས་ཅད་སྤྲོས་བྲལ་དུ་བསྟན་པ། བདེ་སྟོང་དབྱེར་མེད་བསྟན་པ། ཟུང་འཇུག་བློ་འདས་
སུ་བསྟན་པའོ། །གཉིས་པའི་དོན་ནི། ལུས་སེམས་ཚོགས་པ་གཅིག་གིས་རྟེན་དང་བརྟེན་པར་བྱིན་གྱིས་རློབ་ཅིང་དག་པར་བྱེད་པས་སྟེ། ལུས་ལ་
རྩ༑ དེ་ལ་རླུང་། དེ་ལ་ཁམས། དེ་ལ་དོན་དམ་པའི་བྱང་ཆུབ་ཀྱི་སེམས་རྟེན། བརྟེན་ཅན་དུ་གྱུར་ཕྱིར་རོ། །གསུམ་པ་ཐོག་མར་ལུས་ཀྱི་རྩ་

དག་ཅིང་སྨིན་པ་དང་པོ། ངག་གི་རླུང་དུག་ཅིང་སྨིན་པ་གཉིས་པ། རྟེན་ཐིག་ལེ་དག་ཅིང་སྨིན་པ་གསུམ་པ། བརྟེན་པ་ཡིད་དག་ཅིང་སྨིན་པས་ཏེ་བཞིེར་ངེས་པའོ། །
གསུམ་པ་སྒྲ་དོན་བསྟན་པ་ནི། ཨ་བྷི་ཥིཉྩའི་སྒྲ་ལས་དྲངས་ན། དྲི་མ་འཁྲུད་པར་བྱེད་པས་དབང་སྟེ། གནས་སྐབས་བཞིའམ། ལུས་ངག་ཡིད་
གསུམ་ཆ་མཉམ་པའི་དྲི་མ་བཞི་དག་ནས་སྣོད་དུ་རུང་བས་དབང་ངོ་། །ཡང་ན་སྐལ་བ་འཇོག་པས་ན་དབང་སྟེ། བསྐྱེད་རིམ་དང་། གཏུམ་མོ། །འོད་
གསལ༑ ཟུང་འཇུག་ལམ་བཞི་བསྒོམ་རུང་ནུས་པ་རྒྱུད་ལ་ཐོབ་སྟེ་དབང་ངོ་། །སྨིན་བྱེད་དུ་འགྱུར་བས་དབང་སྟེ། བརྟན་གཡོ་སྣོད་བཅུད་རང་རྒྱུད་དུ་འཛིན་
པ་ལས་གྲོལ་ཏེ་ལྷ་སྐུའི་ངོ་བོར་སྨིན་པ་དང་། སྒྲ་སྐད་རླུང་འབྱུང་འཇུག་གནས་གསུམ་རྡོ་རྗེའི་སྔགས་སུ་སྨིན་པ་དང་། ཐིག་ལེ་བདེ་བ་ཆེན་པོའི་ཡེ་ཤེས་
ལ་གཟུང་འཛིན་རྟོག་པ་རྒྱུན་ཆད་ནས་ལྷན་སྐྱེས་བདེ་སྟོང་དབྱེར་མེད་དུ་སྨིན་པ་དང་། སེམས་དམིགས་པའི་ཞེན་འཁྲིས་དག་ནས་ཟུང་འཇུག་བློ་འདས་

༄༅། །ངོ་བོ་ཉིད་སྐུར་སྨིན་པ་སོགས་ཚེ་འདི་ཉིད་ལ་སངས་རྒྱས་པར་བྱེད་པའི་ཐབས་དབང་བཞིའི་དོན་ལས་གཞན་པའི་ཟབ་པའི་གདམས་
པ་ལོགས་སུ་མེད་ཀྱང་། དབང་དུས་ཁོ་ནས་ངོ་འཕྲོད་པ་ཙམ་ལས་མངོན་དུ་བྱེད་མི་ནུས་པས་སླར་ཡང་གདམས་ངག་ཟབ་མོ་ཉམས་སུ་བླངས་པས་སྐུ་
བཞི་མངོན་དུ་བྱ་བ་དག་ཡིན་ནོ། །གཉིས་པ་ཇི་ལྟར་ཉམས་སུ་བླངས་ཚུལ་ལའང་། དབང་མ་བསྐུར་བའི་སྐྱོན། བསྐུར་བའི་ཡོན་ཏན། ཇི་ལྟར་
བསྐུར་ཐབས། དམ་ཚིག་དང་བཞི་ལས། དང་པོ་ནི། རྡོ་རྗེ་ཐེག་པའི་ལམ་གྱི་རྩ་བ་དབང་ཡིན། དེ་མ་ཐོབ་ན་གྲོལ་ལམ་གྱི་རིམ་པ་གང་ལའང་འཇུག་
མི་རུང་སྟེ། རྒྱུད་གསང་བ་སྙིང་པོ་ལས། སློབ་དཔོན་མཉེས་པར་མ་བྱས་ཤིང་། །དབང་རྣམས་རྫོགས་པར་མ་བྱས་ཏེ། །ཉན་པ་ལ་སོགས་
བརྩམས་པ་ནི། །འབྲས་བུ་མེད་ཅིང་བརླག་པར་འགྱུར། །ཅེས་དང་། སྙིང་པོ་དོན་གསལ་ལས། དབང་མེད་ལ་ནི་དངོས་གྲུབ་མེད། །བྱེ་མ་

བརྩིར་ལས་དམར་མི་འབྱུང་། །ཞེས་དང་། དེ་ཁ་ན་ཉིད་ཀྱི་སྣོད་དུ་མི་རུང་། ཡང་དག་པའི་བྱིན་བརླབ་མི་འཇུག་དངོས་གྲུབ་ཀྱི་རྩ་བ་ཆད་པའོ། །
ཞེས་གསུངས། གཉིས་པ་ཐོབ་པའི་ཡོན་ཏན་ནི། མཆོག་ཐུན་མོང་གི་དངོས་གྲུབ་ཐོབ་པར་བྱེད་པ་སྟེ། གསང་བ་མཛོད་ལས། དབང་བསྐུར་ཡང་
དག་སྦྱིན་བྱས་པས། །སྐྱེ་དང་སྐྱེ་བར་དབང་བསྐུར་འགྱུར། །དེ་ཡི་སྐྱེ་བ་བདུན་ཚུན་ཆད། །མ་བསྒོམ་ན་ཡང་སངས་རྒྱས་ཐོབ། །ཅེས་གསུངས། 
ཀློང་གསལ་ལས། དབང་ཐོབ་རྒྱུད་སྨིན་ཆོས་སྒོ་འབྱེད། །གསང་སྔགས་དོན་ཀུན་འགྲུབ་པར་འགྱུར། །ཞེས་པས། གོང་མའི་བྱིན་རླབ་འཇུག་པས་
གསང་སྔགས་ཀྱི་སྣོད་དུ་རུང་། ཟབ་མོའི་ཆོས་སྒོ་ཕྱེ་བས་སྨིན་གྲོལ་གྱི་ལམ་ལ་དབང་། གསང་སྔགས་ཀྱི་དངོས་གྲུབ་འགྲུབ་པས་རང་གཞན་གྱི་འདོད་དགུ་
འབྱུང་བའོ། །ཇི་ལྟར་བསྐུར་ཐོབ་རིམ་པ་ནི། དབང་བཞིའི་ས་བོན་རང་རྒྱུད་ལ་གནས་པ་དེར། ཡོངས་རྫོགས་ཀྱི་དབང་བཞི་བདག་རྐྱེན་རྡོ་རྗེ་སློབ་དཔོན་

༄༅། །ལས་དཀྱིལ་འཁོར་གསུམ་གང་རུང་ལ་བརྟེན་ནས་དབང་གཞི་མ་ཐོབ་ན་རྡོ་རྗེ་ཐེག་པའི་ལམ་སྒྲུབ་ཏུ་མི་བཏུབ་ཅིང་བསྒྲུབས་ཀྱང་འབྲས་བུ་
མི་འབྱུང་བ་ནི། སྒ་མ་བདེ་མཆོག་ལས། དཀྱིལ་འཁོར་འདི་ནི་མ་མཐོང་བར། །རྣལ་འབྱོར་པས་ན་དངོས་གྲུབ་འདོད། །མཁའ་ལ་ཁུ་ཚུར་གྱིས་
བརྡེག་དང་། །རྨོངས་པས་ཕུབ་མ་བརྡུང་དང་མཚུངས། །ཞེས་གསུངས། ཐལ་འགྱུར་ལས། དབང་ནི་རྣམ་པ་བཞི་ཡིས་ཀྱང་། །སྐལ་བ་ལྡན་
པ་སྨིན་པར་བྱེད། །སྤྲོས་བཅས་སྤྲོས་དང་སྤྲོས་མེད་དང་། །ཤིན་ཏུ་སྤྲོས་མེད་རབ་སྤྲོས་མེད། །དབྱེ་བ་བཞི་ཡི་ཚུལ་གྱིས་ནི། །དད་ལྡན་རང་རྒྱུད་
སྨིན་པར་བྱ། །ཞེས་གསུངས་པ་ལྟར། ཕྱག་རྒྱ་ཆེན་པོ་ཐིག་ལེ་ཁ་སྦྱོར་དང་། དུས་འཁོར་སོགས་རྒྱུད་སྡེ་དུ་མ་ལས་གསུངས་པས་དབང་མ་ཐོབ་པར་
གསང་སྔགས་ཉམས་སུ་བླང་བ་ནི་དོན་མེད་ཅིང་ཉེས་པ་དུམ་བསྐྱེད་པའི་གནས་སུ་གསུངས་པས་སོ། །ཞར་ལ་དམ་ཚིག་བཤད་པ་ཡང་། ངོ་བོ། 

སྒྲ་དོན། དབྱེ་བའོ། །རྡོ་རྗེ་ཐེག་པའི་སྲོག་ནི་དམ་ཚིག་དག་ཡིན་ཏེ། དེ་ཡང་དམ་ཚིག་གི་ངོ་བོ་ནི། སྔགས་ལ་ཞུགས་པའི་བརྟུལ་ཞུགས་བཟང་པོ་མི་
ཉམས་པར་སྲུང་བའི་ལྷག་བསམ་ཁྱད་པར་ཅན་ནོ། །གཉིས་པ་ནི། ས་མ་ཡ་ཞེས་པས། དོན་གཉིས་ལ་འཇུག་སྟེ། དམ་དུ་བསྲུངས་ན་མི་དགེ་བ་
ཚིག་པས་དམ་ཚིག་དང་། སྐུ་གསུང་ཐུགས་ལ་སོགས་པའི་དམ་རྒྱར་གྱུར་པ་དེ་ཉིད་ལས་ཉམས་ན་དམྱལ་མེས་བསྲེགས་པས་ཚིག་པར་བྱེད་པའོ། །
དམ་ཚིག་རྣམ་པར་བཀོད་པའི་རྒྱུད་ལས། ས་ཞེས་བྱ་བ་བསྐྱེད་པ་ལ། མ་ཞེས་བྱ་བ་མ་ཉམས་ན། དངོས་གྲུབ་ཐམས་ཅད་སྟེར་བ་ཉིད། ཡ་ཞེས་ཉམས་པ་
ཡས་པར་འགྱུར། དམ་ཞེས་བྱ་བ་བཅིངས་པ་སྟེ། དེ་ཉིད་གྲོལ་བ་ཉམས་པ་ཉིད། ཚིག་ཅེས་བྱ་བ་དེ་འདས་ན། མེ་ཡི་སྡུག་བསྔལ་མྱོང་བའོ། །ཞེས་
སོ༑ །གསུམ་པ་ནི། བསྐྱེད་རྫོགས་གསུམ་གྱི། མ་ཧཱ་ཡོ་ག་མན་དུ་བཤད་པའི་དམ་ཚིག་རྣམས་གསལ་རྙིང་ཐུན་མོང་དང་། ཁྱད་པར་བ་སྔ་འགྱུར་

༄༅། །རྫོག་པ་ཆེན་པོའི་ལུགས་སྲོལ་ཏེ། སྲུང་དུ་མེད་པ་གཅིག་ཆར་བའི་དམ་ཚིག་དང་། བསྲུང་མཚམས་ཅན་རིམ་གྱིས་པའི་དམ་ཚིག་
གོ༑ དང་པོ་ནི། ཆོས་ཐམས་ཅད་ཡེ་ནས་བླང་དོར་མེད་པར་རྟོགས་པས་སྤངས་བླངས་བསྲུང་མཚམས་ལས་འདས་པའི་དམ་ཚིག་སྟེ། ཀུན་བྱེད་རྒྱལ་པོ་
ལས༑ ཀྱཻ་ཀུན་བྱེད་ང་ཡི་དགོངས་པའི་དམ་ཚིག་ནི། མ་ཡེངས་དྲན་པས་དངོས་པོ་ཡེ་ཤེས་སུ། །མ་བཅོས་སུས་ཀྱང་མ་བྱས་རང་བྱུང་སྟེ། །རིག་པས་
དབང་བསྐུར་སྲུང་དང་མི་སྲུང་མེད། །ཅེས་དང་། སྤྱི་མདོ་ལས། བསྲུང་བླ་བྱ་སྲུང་དུ་མེད་པ་ནི། །ཆོས་ཉིད་དམ་ཚིག་དམ་པ་ཡིན། །ཞེས་སོ། །གཉིས་
པ་ནི། དེ་ལས། དམ་ཚིག་འདི་ནི་རྨད་པོ་ཆེ། །ཀུན་གྱི་ཐུན་མོངས་མ་ཡིན་ཕྱིར། །མོས་པ་ཆུང་ངུ་ཐམས་ཅད་ལ། །བསྲུང་བའི་མཚམས་དག་
བཟུང་བར་བྱོས། །ཞེས་གསུངས། དེ་ལ་དབྱེ་ན། བདེ་འདུས་ཞི་རྒྱུད་ལས། ཉོན་ཅིག་འདུས་པའི་འཁོར་ཚོགས་རྣམས། །དཀྱིལ་འཁོར་འདིར་

ནི་གང་ཞུགས་པས། །བསྲུང་ཞིང་བསྡམས་པར་བྱ་བ་དག །སྤྱི་དང་ཁྱད་པར་ལྷག་པ་ཡི། །རྣམ་པར་དབྱེ་བས་བཟུང་བྱ་སྟེ། །ཞེས་པས། སྤྱི་དང་ཁྱད་ 
པར་དང་ལྷག་པའི་དམ་ཚིག་གསུམ། དང་པོ་ནི། སོ་བྱང་དང་། ཕྱི་རྒྱུད་ཀྱི་སྡོམ་པའི་བསྲུང་མཚམས་སུ་གྲགས་པའི་དམ་ཚིག་རྣམ་ཏེ། དེ་ལས། 
སོ་སོ་ཐར་དང་བྱང་ཆུབ་སེམས། །བྱ་སྤྱོད་རྣལ་འབྱོར་རྒྱུད་རྣམས་ལས། །བསྲུང་བར་བྱ་བ་གང་གསུངས་པ། །ཐུན་མོང་སྤྱི་ཡི་དམ་ཚིག་ཡིན། །
ཞེས་སོ། །གཉིས་པ་ནི། རྩ་བ་སྐུ་གསུང་ཐུགས་ཀྱི་དམ་ཚིག་དང་། ཡན་ལག་ལ་ལྔ་སྟེ། སྤྱི་མདོ་ལས། སྐུ་དང་གསུང་ཐུགས་རྡོ་རྗེ་ཡི། །
བསྲུང་དང་སྤྱིད་དང་ཡིད་འོང་དང་། །མི་འདོར་ཤེས་བྱ་སྒྲུབ་པ་དང་། །ཞེས་ཉི་ཤུ་རྩ་བརྒྱད་དུ་གསུངས་པ་ནི་གཞུང་དོན་རྒྱས་བཤད་རྣམས་སུ་ཤེས་
པར་བྱའོ། །གསུམ་པ་ནི། ཞི་རྒྱུད་ལས། གཞུང་དོན་ལྷག་པའི་དམ་ཚིག་ནི། །རབ་ཏུ་ལྷག་པར་བསྲུང་བར་བྱ། །གཅན་གཟན་རྒྱལ་པོའི་ཁྲི་མི་

༄༅། །གཞིག །ཟ་མ་ཏོག་ཏུ་དུག་མི་བླུག །རིན་ཆེན་ལྕུག་ཕྲན་མི་འབྲེག་ཅིང་། །ཞུན་ཁོལ་ལྟ་བུ་མི་བཏུང་སྟེ། །པདྨའི་ཟེའུ་འབྲུ་
ཁ་མི་གསེང་། །བུག་རྡོལ་སྣོད་དུ་བཅུད་མི་བླུག །དོན་དང་མི་ལྡན་རྫས་མི་བརྟེན། །ཤེལ་སྒོང་འདམ་དུ་བསུབ་མི་བྱ། །མ་དག་སྣོད་དུ་དག་པ་མིན། །
ཡིད་བཞིན་ནོར་བུ་མི་འབྲེག་སྟེ། །ཁྱུང་ཆེན་གཤོགས་པ་ཡ་མི་འབྲལ། །གནམ་ལྕགས་ངུར་མོའི་མཚོན་མི་བརྡེག །གཅན་གཟན་རོལ་པའི་ལྷག་མི་སྤྱད། །
རྡོ་རྗེ་བྲག་ཆེན་མི་གཞིག་ཅིང་། །ར་བ་དྲ་བའི་མཚམས་མི་འབྲལ། །སྒྲོན་མེ་རླུང་གིས་བསད་པ་མིན། ཡེ་ཤེས་ཆུ་རྒྱུན་གཅོད་པ་སྤངས། །བཀའ་རྟགས་
ཕྱག་རྒྱ་མི་དབྱེ་ཞིང་། །རྡོ་རྗེ་ཕ་ལམ་མཁར་མི་ལྡོག །གཙུག་གི་ནོར་བུ་དམའ་མི་དབབ། །འདི་དག་བསྲུང་བར་བྱ་བ་སྟེ། །ལྷག་པར་གཅེས་པའི་
པའི་དམ་ཚིག་ཡིན། །ཞེས་སྤྱི་དང་ཁྱད་པར་གྱི་དམ་ཚིག་ལ་གནས་པའི་རྣལ་འབྱོར་པས་བསྒྲུབ་པ་ལ་སོགས་པའི་སྐབས་སུ་བསྲུང་བ་ལྷག་པར་

བསྟན་པའི་དམ་ཚིག་ཉི་ཤུ་རྣམས་ལས་ཉམས་པར་མི་བྱ་བ་རྣམས་སོ། །མདོར་བསྡུ་ན། སྡོམ་གསུམ་ལས། དེ་སོགས་དམ་ཚིག་རྣམ་བཞག་མང་གསུངས་
པ༑ རྩ་བ་ཡན་ལག་བཅས་འདིར་མ་འདུས་མེད། མདོར་ན་རང་ལུས་རྡོ་རྗེ་གསུམ་ཤེས་ན། སྔགས་ཀྱི་དམ་ཚིག་ས་ལ་འབུམ་སྡེ་འདུས། །ཞེས་པ་སྟེ། གོང་
དུ་བཤད་པ་དེས་མཚོན་ཏེ། སྒྱུ་འཕྲུལ་རྩ་རྒྱུད་སྙིང་པོ་ལས་རྩ་བ་དང་ཡན་ལག་གི་དམ་ཚིག་བཅོ་ལྔ་ལས་རྣམ་གྲངས་སུམ་བརྒྱ་དྲུག་བཅུར་སྤྲོས་པ་དང་། བཤད་
རྒྱུད་རྒྱས་པའི་ལེའུ་དོན་གཉིས་པར་རྡོ་རྗེ་ལ་སོགས་པའི་གཙོ་བོ་ཤེས་པར་བྱེ་བའི་དམ་ཚིག་དགུ་བཅུ་རྩ་བདུན་དང་། སྤྱི་མདོའི་ལེའུ་རེ་དྲུག་པར་གལ་མདོ་ངེས་
པའི་དམ་ཚིག་བཞི། ཐུན་མོང་གི་ཉི་ཤུ་རྩ་བརྒྱད། །ལྷག་པའི་དམ་ཚིག་བཞི། བརྟུལ་ཞུགས་ཀྱི་ཉེར་གསུམ། སྒྲུབ་པའི་ཉི་ཤུ། སྤྱོད་ལམ་སློང་བ་རྒྱུན་གྱི་བཞི། བདུད་
ལྔ་སྤོང་པ། དགྲ་བཞི་གཞོམས་པ། ལྟ་བའི་གུར་ཕྱེ་བ་དང་། གཞན་ཡང་རྒྱུད་སྡེ་སོ་སོར་རྩ་བ་ཡན་ལག་གིས་བསྡུས་པའི་བསྲུང་བའི་དམ་ཚིག་དང་

༄༅། །ཏིང་ངེ་འཛིན་དང་། སྤྱོད་ལམ་དང་། བཟའ་བའི་ཚིག་དང་། མི་འབྲལ་བའི་ཡོ་བྱད་ཀྱི་དམ་ཚིག་སོགས་རྣམ་བཞག་མང་དུ་གསུང་ 
ནའང་རྩ་བ་ཡན་ལག་འདིར་མ་འདུས་པ་མེད་དེ། གསལ་བཀྲ་ལས། རང་ལུས་རྒྱལ་བའི་ཕྱག་རྒྱ་ཆེ། །ཞེས་སོགས་གསུངས་པ་ལྟར། རང་གི་རྡོ་
རྗེ་ལུས་གཉུགས་མའི་རྩ་རླུང་ཐིག་ལེ་ཡེ་ཤེས་དང་བཅས་པ་གདོད་མ་ནས་སྐུ་གསུང་ཐུགས་དབྱེར་མེད་ཡེ་ཤེས་རྡོ་རྗེའི་བདག་ཉིད་དུ་བཞུགས་པ་ཉིད་
ཤེས་པར་གྱུར་ན། སྙིང་པོ་ལས། དམ་ཚིག་འདི་ནི་རྨད་པ་ཆེ། འཇིག་རྟེན་དྲུག་གི་ཕྱོགས་བཅུ་ན། །སྲིད་གསུམ་འགྲོ་བ་ཇི་སྙེད་པའི། །རྟོག་འདུལ་
དམ་ཚིག་དེ་སྙེད་སྤྲོ། །ཞེས་བསམ་གྱིས་མི་ཁྱབ་པར་སྤྲོས་པ་དེ་ཐམས་ཅད་འདུས་ཤིང་རྣམ་པར་དག་པར་འགྱུར་བ་ཡིན་ནོ། །དེ་དག་ཉམས་པའི་
རྒྱུ༑ མ་ཉམས་པར་བསྲུང་བ། དེའི་ཡོན་ཏན། ཉམས་ན་ཉེས་པ། དེ་བཤགས་པ་ཚུལ་ལོ། །དང་པོ་ནི། མཁའ་འགྲོ་སྡོམ་པའི་རྒྱུད་ལས། 

མི་ཤེས་པ་དང་བག་མེད་དང་། །ཉོན་མོངས་མང་དང་མ་གུས་པ། །བརྗེདངས་དྲན་པ་མི་གསལ་བ། །འདི་དྲུག་དམ་ཚིག་ཉམས་པའི་རྒྱུ། ཞེས་དང་། གཉིས་པའི་
སྡོམ་འབྱུང་ལས། ཅི་སྟེ་དངོས་གྲུབ་མཆོག་འདོད་ན། །སྲོག་ནི་ཡོངས་སུ་གཏོང་ཡང་སླ། །འཆི་བའི་དུས་ལ་བབ་ཀྱང་སླའི། །རྟག་ཏུ་དམ་ཚིག་
བསྲུང་བར་བྱ། །ཞེས་གསུངས། དྲན་ཤེས་བཞིན་བག་ཡོད་ཀྱི་སྒོ་ནས་ངོ་ཚ་ཁྲེལ་ཡོད་དང་འཇིགས་པ་དང་གུས་པ་རྣམས་ཀྱིས་བསྲུང་ངོ་། །
གསུམ་པ་ནི། ཚེ་འདིར་བསམ་པ་ཐམས་ཅད་འགྲུབ་ཅིང་ཀུན་གྱི་ཡིད་དུ་འོང་བ་དང་། མཁའ་འགྲོས་བྱིན་གྱིས་རློབ། ཚོགས་རྫོགས། བར་ཆད་ཞི། 
བརྩོན་འགྲུས་དང་དབང་པོ་ཐ་མས་ཀྱང་དམ་ཚིག་མ་ཉམས་ན་སྐྱེ་བ་བདུན་ནམ་བཅུ་དྲུག་ན་ངེས་པར་གྲོལ་ཞིང་མཐར་ཐུག་སངས་རྒྱས་ཐོབ་པར་འགྱུར་
རོ༑ །གསང་སྙིང་ལས། མཉམ་པའི་དམ་ཚིག་ལས་གནས་ན། །མཉམ་རྫོགས་ཆེན་པོ་ཐོབ་འགྱུར་བས། །ཞེས་སོ། །བཞི་པ་ནི། ཚེ་འདིར་

༄༅། །ཀུན་གྱི་ཡིད་དུ་མི་འོང་ཞིང་ནད་དང་འཚོ་བ་མང་ཞིང་ཅི་བསམ་མི་འགྲུབ་པས། ཆར་ཕབ་ཀྱང་ཐན་པ་འབྱུང་བ་སོགས་བསྒྲུབ་
པ་ཐམས་ཅད་ལོག་པས་མི་དགེ་བ་སྣ་ཚོགས་འབྱུང་ཞིང་། ཕྱི་མ་དམྱལ་བ་ཆེན་པོར་ལྟུང་བར་འགྱུར་ཏེ། དེ་ཉིད་ལས། རྩ་བ་ཉམས་པའི་ཕྱལ་
པ་དག །གསོ་ལ་ཉེ་བར་མི་བརྩོན་དང་། །སྐད་ཅིག་ཡུད་ཙམ་སྨྲ་མི་བྱེད། །ཉམས་གྱུར་ཉེས་པ་བརྗོད་མི་ལང་། །རྩ་བའི་དམ་ཚིག་ཉམས་གྱུར་ན། །
བསྒྲུབ་པ་ཐམས་ཅད་ལོག་པར་འགྱུར། །ཡིད་དུ་མི་འོང་སྣ་ཚོགས་པའི། །འབྲས་བུ་མི་འདོད་བཞིན་དུ་འདུ། །ཡན་ལག་དམ་ཚིག་ཉམས་
གྱུར་ན། །འབྲས་བུ་མེད་ཅིང་ངན་སོང་ལྟུང་། །ཞེས་སོ། །ལྔ་པ་ནི། འགལ་བ་ནི་ཞག་གཅིག་གིས་བར་མ་ཆོད་པའོ། །ཉམས་པ་ནི་ཟླ་
བ་བར་མ་ཆོད་པ་ཚུན་གྱི་ཉེས་པའོ། །འདས་པ་ནི་ལོ་ཚུན་ཆད་དོ། །རལ་བ་ནི་ལོ་གཉིས་དང་གསུམ་ཚུན་ཆད་དོ། །ཇི་ལྟར་བསྐང་བ་ནི། དམ་

ཚིག་བཀོད་པ་ལས། འགལ་ན་ཚོགས་ཀྱི་འཁོར་ལོས་བཤགས། ཉམས་ན་རང་གི་བདག་པོ་པས་བསྐང་། །འདས་པ་བུ་དང་ཆུང་མ་དང་། །ཉེ་
འཁོར་ལུས་དང་ངག་དག་དང་། །ཡིད་དང་བདོག་པར་བཅས་པས་བསྐང་། །རལ་ན་རང་གི་སྲོག་གིས་བསྐང་། །ཞེས་པས། བཀོད་པ་ཆེན་པོ་
ལས༑ བླ་མ་དང་ནི་ཉེ་བའི་འཁོར། །རྡོ་རྗེ་སྤུན་དང་སྲིང་མོ་ལ། །ངན་སྨྲས་ཚིག་གི་ཟུར་ཙམ་ཡང་། །བརྡའམ་དངོས་པོར་བརྗོད་མི་བྱ། །གལ་
ཏེ་རྨི་ལམ་དག་ཏུ་ཡང་། །བྱུང་ན་ཡིད་ཀྱིས་བཤགས་པར་བྱ། །དངོས་སམ་ཞེ་ཡིས་བྱ་བ་དང་། །གལ་ཏེ་དྲན་པས་མ་ཟིན་པར། །ཐལ་བར་
གྱུར་ཀྱང་མ་བཤགས་ན། །ཐུར་དུ་བལྟས་ཏེ་དམྱལ་བར་འགྲོ། །ཞེས་གསུངས་པས། སྒོ་གསུམ་དགེ་ལ་བཀོལ་བ་དང་། དམིགས་པ་དང་། 
ནམ་མཁའ་ལྟ་བུའི་ངང་ལ་བློ་ཇི་སྲིད་གནས་ཀྱི་བར་མཉམ་པར་བཞག་ནས་བསྔོ་བ་བྱས་ན་ཉེས་པ་ཐམས་ཅད་དག་པར་སྦྱོང་བའི་མཆོག་ཏུ་གསུངས་

༄༅། །སོ༑ །ཚད་ནི་རྨི་ལམ་དུ་སྒྲིབ་པ་དག་པའི་ལྟས་གོས་དཀར་པོ་གྱོན་པ་དང་། རི་རྩེར་ཕྱིན་པ། ཉི་ཟླ་ཤར་བ་ལ་སོགས་པ་
འབྱུང་བ་ཡིན་ནོ། །སྨིན་ལམ་དབང་གི་རིམ་པ་ཞར་བྱུང་དམ་ཚིག་དང་བཅས་པའི་འཕྲོས་བཤད་ཟིན་ཏོ།། ༈ །།གཉིས་པ་གྲོལ་ལམ་
གདམས་པའི་རིམ་པ་ཡིད་ཆེས་ཤིང་ཁུངས་བཙུན་པར་བྱེད་པའི་ཡན་ལག་ཏུ་བརྒྱུད་པའི་ལོ་རྒྱུས་དང་། དེ་ལས་བྱུང་བའི་གདམས་པ་དངོས་སོ། །དང་
པོ་ནི། གཞ་དོན་རྟོགས་པར་བ་ཕྱིར་བླ་མ་ལ་བརྟེན་ནས་ཁྲིད་ཞུ་ནས་གདམས་པའི་ཕུ་ཐད་བཅད་དགོས་ཏེ། དེ་ཡང་གདམས་ངག་འདེབས་ལུགས་
ལའང་རྣམ་པ་གསུམ་སྟེ། ཁྲིད་ཀྱི་ལུགས་སུ་གདབ་པ། ངོ་སྤྲོད་ཀྱི་ལུགས་སུ་གདབ་པ། ཚངས་སྤྲུགས་སུ་གདབ་པའོ། །རང་ཅག་བོད་
ཡུལ་གྱི་ལྗོངས་འདིར་སྒྲུབ་རྒྱུད་ཀྱ་བླ་མ་གོང་མ་རྣམས་ཕྱག་བཞེས་ལྟར་ཁྲིད་ཀྱི་ལུགས་སུ་གདབ་པ་ཁ་ན་སྟེ། ཆོས་འཆད་པའི་དུས་སུ་ཀུན་མཁྱེན་

ཆེན་པོས་ཚིག་དོན་རིན་པོ་ཆེའི་མཛོད་ལས་གསུངས་པ་ལྟར་ཉམས་སུ་ལེན་པར་རིགས་ཏེ། འོ་ད་ལན་འདུས་པ་ཀུན་གྱིས་འདི་ལྟར་གསལ་གདབ་
པར་འཚལ་ཏེ། བདག་འཆད་པ་པོ་སྟོན་པོ་ཀུན་ཏུ་བཟང་པོའམ། རྡོ་རྗེ་འཆང་ངམ། རྡོ་རྗེ་སེམས་དཔའ་བསྒོམ་ལ། ཆོས་ཀྱི་འོད་ཟེར་ནམ་
མཁའ་ཁྱབ་པར་སྤྲོས་པས། ཞིང་གི་རྡུལ་སྙེད་ཀྱི་འགྲོ་བ་རྣམས་ཀྱིས་ཐོབ་སྟེ། མ་རིག་པའི་གཉིད་སངས། ཡེ་ཤེས་ཀྱི་དོན་རྙེད། ཐར་པའི་ལམ་
ལ་འཁོད། ཚིག་དོན་གྱི་གནད་རྟོགས་པར་བསམ་ཞིང་། ཉན་པ་པོ་རིགས་ཀྱི་སེམས་དཔའ་དང་། སེམས་མ་དང་། མཁའ་འགྲོའི་སྣང་བར་
ཤེས་པས། སྦྱོར་བ་སེམས་ཀྱི་དམ་པ་འོད་གསལ་རྟོགས་པ་ལ་དམིགས་ནས། བདག་དང་མཐའ་ཡས་སེམས་ཅན་རྣམས། །ཡེ་ནས་སངས་
སངས་ཡིན་པ་ལ། །ཡིན་པར་ཤེས་པའི་བདག་ཉིད་དུ། །བྱང་ཆུབ་མཆོག་ཏུ་སེམས་བསྐྱེད་དོ། །ཅེས་དང་། དངོས་གཞི་འོག་མིན་གྱི་ཞིང་

༄༅། །ན༑ སྣང་ལ་རང་བཞིན་མེད་པའི་དཀྱིལ་འཁོར་ཕུན་སུམ་ཚོགས་པ་ལྔའི་ཆོས་འཁོར་ལོ་འབྱུང་བ་དང་། རྗེས་ལ་སེམས་ཅན་
དང་བསྟན་པ་ཡུན་རིང་དུ་གནས་པའི་ཕྱིར་བསྔོ་བ་སྟེ། སངས་རྒྱས་བསྟན་པ་དར་ཞིང་རྒྱས་པར་ཤོག །སེམས་ཅན་ཐམས་ཅད་བདེ་ཞིང་སྐྱིད་
པར་ཤོག །ཉིན་དང་མཚན་དུ་ཆོས་ལ་སྤྱོད་པར་ཤོག །རང་གཞན་དོན་གཉིས་ལྷུན་གྱིས་གྲུབ་པར་ཤོག །ཅེས་བརྗོད་པར་བྱ་བའི་སྦྱོར་དངོས་རྗེས་
ཀྱི་བྱ་བ་དེ་ལྟ་བུར་ཐུགས་ཀྱི་ཉམས་བཞེས་མཛད་པར་ཞུ་ཞེས་བརྡའ་སྦྱར་ནས། འཆད་པ་དངོས་ནི། གང་དག་ཕྱོགས་བཅུ་སྟེང་གི་འཇིག་རྟེན་ན། །
བདེ་གཤེགས་སློབ་མར་གྱུར་པ་གང་སུ་དག །དེང་འདིར་སྟོན་པས་ཆོས་ཀྱི་ཆར་ཕབ་ནས། །ཉན་པར་འདོད་ན་རྣམས་ནི་འདིར་གཤེགས་ཤིག །ཨཱརྱ་
ལྷ་ཡི་སྐད་དང་ཀླུ་དང་གནོན་སྦྱིན་སྐད། །གྲུལ་བུམ་སྐད་དང་མི་ཡི་སྐད་རྣམས་དང་། །འགྲོ་བ་ཀུན་གི་སྒྲ་སྐད་ཇི་ཙམ་པར། །ཐམས་ཅད་སྐད་དུ་བདག་

གིས་ཆོས་བསྟན་ཏོ། །དེ་ཡང་རིག་པ་རང་ཤར་གྱི་རྒྱུད་ལས། སེམས་ཀྱི་རྣམ་རྟོག་སྤངས་ལ་ཉོན། །ཡང་དགུ་ཐེག་ཆེན་དོན་བཤད་ཀྱིས། །མ་
ཡེངས་ཚུལ་དུ་གུས་པས་ཉོན། །ཞེས་གསུངས་པས། ཉོན་པར་བསྐུལ་ནས་དེའི་ཚེ་ཀུན་ཏུ་སྤྱོད་པ་ཡང་། སེམས་ཉིད་ངལ་བསོ་ལས། བླ་མ་
སྨན་པ་གདམས་ངག་སྨན་དང་ནི། །རང་ལ་ནད་པའི་འདུ་ཤེས་ཉེར་བཞག་སྟེ། ནན་ཏན་བརྩོན་པས་སྨན་ཉིད་བསྟན་ཚུལ་དང་། ཞི་བདེ་ནད་ལས་
གྲོལ་བའི་འབྲས་ཐོབ་བཞིན། །བསྟན་ཚུལ་གཞན་རྣམས་ཚུལ་དེས་དཔག་བྱས་ལ། །དག་པའི་འདུ་ཤེས་བཞི་ཡིས་བསྟན་པར་བྱ། །ཞེས་
གསུངས་པའི་འདུ་ཤེས་བཞི་དང་། གཞན་ཡང་སྣོད་ཀྱི་སྐྱོན་གསུམ་དང་། དྲི་མ་དྲུག་སྤངས་དགོས་ཏེ། སྐྱོན་གསུམ་ནི། ལུང་ལས། རྣ་བ་མི་
གཏད་ཁ་སྦུབ་ལྟ་བུའི་སྐྱོན། ཡིད་ལ་མི་འཛིན་ཞབས་རྡོལ་ལྟ་བུའི་སྐྱོན། །ཉོན་མོངས་དང་འདྲེས་དུག་ཅན་ལྟ་བུའི་སྐྱོན། ཞེས་དང་། དྲི་མ་དྲུག་ཀྱང་། 

༄༅། །རྣམ་བཤད་རིག་པ་ལས། ང་རྒྱལ་དང་ནི་མ་དད་པ། །དོན་ད་གཉེར་བ་མད་ཉིད་དང་། །ཕྱི་རོལ་རྣམ་གཡེངས་ནང་དུ་སྡུད། །
སྐྱོ་བས་ཉན་པ་དྲ་མ་ཡིན། །ཞེས་གསུངས་ཤིང་། ཉི་ཟླ་ཁ་སྦྱོར་ལས་ཀྱང་། རྟོག་པ་ཐམས་ཅད་ལེགས་པར་བསྡུས་ནས་ནི། །ཤིན་ཏུ་བསམ་
པ་བཟང་དང་ལྡན་པས་ཉེན། །བརྗེད་ངལ་བློ་ལ་རྡོ་རྗེ་སེམས་དཔའ་སོགས། །དུས་གསུམ་རྒྱལ་བ་རྣམས་ཀྱིས་བར་མི་རློབ། །ཞེས་པས། རྣམ་
རྟོག་གི་གཡང་བ་ཐམས་ཅད་སྐྱུངས་ཏེ། དྲན་པ་ནང་དུ་བཀུག་ནས་རྩེ་གཅིག་གིས་ཉན་པ་དང་། དེ་ཡང་རང་གཅིག་པུ་ཞི་བདེའི་བསམ་པས་མ་ཡིན་པར་
མཁའ་ཁྱབ་ཀྱི་སེམས་ཅན་ཐམས་ཅད་ལ་སྙིང་རྗེའི་ཕན་སེམས་བཟང་པོས་ཉན། སྒྱིད་ལུགས་དང་ལ་ལའ་དབང་གིས་མ་ཡིན་པར། སྙིང་ལ་ལྕགས་
བཅུག་པའི་བརྩོན་འགྲུས་དྲག་པ་ཉམས་ས་བླངས་དགོས་པ་ལས། དེ་ལྟར་མ་བྱས་ན་རྒྱལ་བའི་བྱིན་རླབས་འཇུག་པར་ཤེས་པའི་འདུན་པ་བཅས་

པའི་སྐལ་བ་བཟང་པོ་སྟེ། འདུལ་བ་ལུང་ལས། གྲོགས་པོ་གང་དག་དད་དང་ཆོས་ཉན་པར། །འདི་འདྲ་བསྐལ་པ་བརྒྱར་ཡང་རྙེད་པར་དཀའ། །
ཞེས་དང་། ཐོབ་པའི་ཕན་ཡོན་དྲན་པའི་སྒོ་ནས་ཉན་དགོས་ཏེ། ས་སྙིང་འཁོར་ལོ་བཅུ་པའི་མདོ་ལས། དགེ་བ་དང་ནི་སྡིག་པའི་ཆོས། །མ་ཐོབ་
བར་དུ་ཤེས་མི་འགྱུར། །དེ་ཕྱིར་དགེ་དང་སྡིག་པའི་ཆོས། །ཐོས་ནས་རྣམ་པར་ཤེས་པར་འགྱུར། །ཞེས་དང་། གནད་བཞི་ནི། ཐོས་པ་གནད་དུ་
འགྲོ་ནས་འབྱེད་པ་དང་། །ཉམས་ལེན་གཞན་དུ་འགྲོ་ནས་མྱོང་བ་དང་། །སྒོམ་པ་གནད་དུ་བབ་ནས་རྟོགས་པ་བཞིན། །གང་ལྟར་བརྩོན་པ་གནད་དུ་འགྲོ་
བ་གཅེས། །ཞེས་བསྔགས་པ་ལྟར་གསལ་གང་གདབ་ལ། གང་གིས་སྟོན་པར་བྱེད་པའི་སློབ་དཔོན། གང་ལ་བསྟན་པའི་སྣོད་སློབ་མ། གང་བསྟན་
པར་བྱ་བ་དམ་པའི་ཆོས་དང་གསུམ་ལས། དང་པོ་ནི། མཚན་ཉིད་དང་ལྡན་པའི་རྡོ་རྗེ་སློབ་དཔོན་ཉིད་བརྟེན་པར་གལ་ཆེ་བས། དེའི་མཚན་ཉིད་ཀྱང་། 

༄༅། །ཨ་ཏི་བཀོད་པ་ཆེན་པོ་ལས། མཁས་ཤིང་བྱ་བ་བྲལ་བ་དང་། །ཆོས་ཉིད་དོན་ལྡན་ཚད་ཕེབས་དང་། །འདོད་པའི་དོན་ལ་
རྨོངས་པ་མེད། །གསང་སྔགས་བླ་མའི་མཚན་ཉིད་དོ། །ཅེས་དང་། འདུལ་བ་ལས། སཱ་ལའི་ཤིང་ལས་འཁྲི་ཤིང་བཞིན། །དམ་པ་རྣམས་ལ་བརྟེན་
གྱུར་པ། །བཟང་པོའི་དཔལ་གྱིས་འཁྱུད་པར་བྱེད། །ཅེས་པ་དང་། མི་ཡ་མདུན་ན་ཀུ་ཤ་ལ། །ཉ་རུལ་གྱིས་ནི་དཀྲིས་གྱུར་ན། །དེ་ནི་རིང་པོར་མི་ཐོགས་
པར༑ །ཀུ་ཤ་ཉིད་ཀྱང་དེ་འདྲར་གྱུར། །དེ་ཕྱིར་དམ་པ་མ་ཡིན་པར། །བརྟེན་པར་གྱུར་པའང་དེ་འདྲ་བཞིན། །ཞེས་གསུངས་པས། དམ་པའི་ཞབས་
ལ་བསྟེན་ཞིང་། །ངན་པ་སྤངས་པར་གདམས་པ་ཡང་། །འདི་ལྟར་ཙནྡན་གྱི་ཤིང་ལ་བརྟེན་པའི་འཁྲི་ཤིང་ནི་དེ་བས་ཀྱང་མཐོ་ཞིང་བསུངས་ཞིམ་ལ། ཉ་
རུལ་ལྟ་བུའི་མ་གཙང་བས་གོས་ན་གཙང་མའི་ཀུ་ཤ་ཡང་རྩོག་པ་ལྟར། ཕན་ཡོན་དང་ཉེས་དམིགས་ཀྱི་སྒོ་ནས་སྤང་བླང་མ་ནོར་བར་བསླབ་པར་བྱ་བས། 

དགོས་ཆེད་གང་ཞེ་ན། གནས་སྐབས་སུ་འཁོར་བའི་འཇིགས་ལ་སྐྱོབ་ཅིང་། མཐར་ཐུག་རྒྱལ་བའི་གོ་འཕང་སྟེར་བར་བྱེད་པའོ། །གཉིས་པ་ནི། །
ཀློང་གསལ་ལས། དད་ལྡན་སྙིང་རྗེ་གཏོང་ཕོད་ཆེ། རྒྱུད་དུལ་སྡིག་འཛེམ་དབང་པོ་རྣོ། སྐྱོ་ཤས་སྡུག་སྲན་སྙིང་རུས་ཆེ། དེ་ནི་གསང་སྔགས་གསང་
བའི་སྣོད་ཡིན་པས། བདུད་རྩིའི་ཐིག་པ་སྙིང་གི་ཡང་ཞུན་འདི། །བུ་ཡི་བུ་མཆོག་དེ་ལ་བསྟན་པར་བྱ། །ཞེས་ནང་གི་སྣོད་ལྡན་དང་། ཕྱིའི་སྣོད་ལྡན་
ནི། དེ་ཉིད་ལས། ཨེ་མ་དད་དང་སྙིང་རྗེ་གཏོང་ཡོད་ཡང་པ་ཆེ། །དབང་པོ་རྣོ་ཞིང་ངག་འཇམ་དུལ་ཚིག་སྨྲ། །བླ་མ་ལ་གུས་ཚིག་གི་སྤྲོས་པ་ཆོད། །མ་
བརྟགས་གསང་ཚིག་གཞན་དུ་རྡུལ་ཙམ་ཡང་། །གཞན་ལ་མི་བརྗོད་ཉམས་ལེན་འདི་ལ་བརྩོན། །འདི་ནི་གསང་སྔགས་གསང་བའི་སྣོད་ཡན་ནོ། །དེ་
ལྟ་བུའི་སྣོད་ལྡན་ལ་གདམས་པ་སྦྱིན་པས། དགོས་ཆེད་གནས་སྐབས་སུ་བསྒྲུབ་ལ་བརྩོན་པས་བཀའ་མི་འཆད་པར་འཇིག་རྟེན་དུ་ཡུན་རིང་དུ་གནས་ཤིང་། 

༄༅། །མཐར་ཐུག་འགྲོ་བ་ཐར་ལམ་འདྲེན་པའི་དེད་དཔོན་ད་གྱུར་པས་སོ། །ཇི་ལྟར་བསྟན་ཚུལ་ནི། རྫོགས་པ་ཆེན་པོ་སེམས་ཉིད་ངལ་
ལས༑ རྟག་བརྟེན་འཕོ་འགྱུར་མེད་པའི་དད་པ་ཡིས། དུས་རྣམས་ཀུན་ཏུ་སྐྱོ་ངལ་མེད་པར་བསྟན། ཇི་ལྟར་ནད་པས་སྨན་པའི་རྒྱལ་པོ་དང་། །དམངས་
ཀྱིས་རྒྱལ་པོ་མགྲོན་པོས་སྐྱེལ་མ་དང་། །ཚོང་པས་དེད་དཔོན་གྲུ་པས་མཉན་པ་ལྟར། །ཉོན་མོངས་ཞི་ཕྱིར་ཉེས་ཀུན་གནོད་བྲལ་ཕྱིར། སྐྱེ་ཤིའི་
འཇིགས་ཕྱིར་དོན་གཉིས་ལྷུན་གྲུབ་ཕྱིར། །སྲིད་མཚོ་བརྒལ་ཕྱིར་བླ་མ་བསྟན་པར་བྱ། །ཞེས་གསུང་པས། དགོས་ཆེད་ཀྱང་གནས་སྐབས་སུ་བླ་
མ་མཉེས་པས་གསང་མཛོད་དམ་པ་གསུངས་པ། ཅི་བསམ་འགྲུབ་ཅིང་རྟོག་པ་སྐྱེ་བ། མཐར་ཐུག་རྫོགས་པའི་སངས་རྒྱས་འགྲུབ་པའོ། །གསུམ་
པ་ནི། གང་བསྟན་པར་བྱ་བ་དམ་པའི་ཆོས། དེ་ལ་ཡིད་ཆེས་ཤིང་ཁུངས་བཙུན་པའི་ཕྱིར་བརྒྱུད་པའི་ལོ་རྒྱུས་དང་། དེ་ལ་བྱུང་བའི་གདམས་པའོ། །དང་

པོ་ནི། ཀློང་གསལ་ལས། སྐལ་ལྡན་ངེས་ཤེས་བསྐྱེད་པའི་ཕྱིར། བརྒྱུད་པའི་བཤད་པར་བྱ། །ཞེས་པས། འདི་ལ་མ་བཤད་པའི་སྐྱོན། 
བཤད་པའི་ཡོན་ཏན། རྒྱུད་པ་དངོས་བཤད་པ་དང་གསུམ་ལས། དང་པོ་ནི། དེ་ཉིད་ལས། རྒྱལ་བ་དགོངས་པའི་བརྒྱུད་ཚུལ་མ་བཤད་ན། བཀའ་
དྲི་མ་མེད་པར་མི་འགྱུར། རིག་འཛིན་བརྡའ་ཡི་བརྒྱུད་ཚུལ་མ་བཤད་ན། བླ་མེད་ངེས་པའི་དོན་དུ་མི་འགྱུར། གང་ཟག་སྙན་དུ་བརྒྱུད་ཚུལ་མ་བཤད་ན། རྒྱ་
བོད་འབྲེལ་བའི་མན་ངག་ལ་ཡིད་ཆེས་ཀྱི་ཁུང་དུ་མི་འགྱུར། །ཞེས་དང་། ཉི་ཟླ་ཁ་སྦྱོར་ལས། །ལོ་རྒྱུས་དོན་གྱིས་མ་བཅད་ན། །གསང་ཆེན་ངེས་པའི་
བཀའ་འདི་ལ། །ཡིད་མི་ཆེས་པའི་སྐྱོན་དུ་འགྱུར། །ཞེས་སོ། །གཉིས་པ་ནི། སྔ་མ་ལས། རྒྱུད་པར་ཁྱད་པར་འཕགས་པ་དང་། །གདམས་པ་
ཟབ་ཕྱིར་ངེས་ཤེས་སྐྱེ། །ཞེས་དང་། རྣ་རྒྱུད་ལུང་གི་ཐིག་ལེ་ལས། རྒྱལ་བ་རྣམས་ནི་འཇིག་རྟེན་བྱོན་པའི་ཚེ། །དེ་ཡིས་གསུངས་པའི་ལུང་ཆེན་

༄༅། །རྣམས་ལ་ཡང་ཕྱི་རོལ་རྒོལ་བ་ངན་པ་མི་འབྱུང་ཕྱིར། །དང་པོ་བརྒྱུད་པ་ཁུང་གི་ལོ་རྒྱུས་གཅེས། །ཞེས་དང་། ཀུན་བྱེད་
རྒྱལ་པོ་ལས། དང་པོ་ཡིད་ཆེས་ཁུངས་བཙུན་བསྟན་པའི་ཕྱིར། །ལོ་རྒྱུས་དོན་གྱི་བཤད་ལུགས་བསྟན་པར་བྱ། །ཞེས་སོ། །གསུམ་པ་ནི། 
རྒྱས་པར་སྤྲོ་ན་རྫོགས་ཆེན་སྤྱིའི་ལོ་རྒྱུས་དང་། ཁྱད་པར་དུ་ཆོས་འདིའི་ལོ་རྒྱུས་བསྙད་པར་བྱའོ། །དེ་ལ་འོ་སྐོལ་གྱི་སྟོན་པ་སྐུ་གསུམ་གྱི་བདག་ཉིད་
ཚད་མེད་པའི་ཐུགས་རྗེ་ཆེ་ཞིང་ཐབས་མཁས་པའི་མཛད་པ་མངའ་བ་གང་གིས། སེམས་ཅན་རྣམས་ཀྱི་དབང་པོ་ཁམས་དང་། ཉོན་མོངས་བརྒྱད་
ཁྲི་བཞི་སྟོང་འདུལ་བའི་གཉེན་པོར་འདུལ་བྱེད་དེ་དང་རྗེས་སུ་མཐུན་པའི་ཆོས་ཀྱི་སྒོ་མོ་བརྒྱད་ཁྲི་བཞི་སྟོང་ལ་སོགས་གང་ལ་གང་འདུལ་གྱི་ཆོས་སྣ་ཚོགས་
པར་གསུངས་པ། ལུང་ལས། ཐེག་པ་འདི་ནི་མཁའ་འདྲ་གཞལ་མེད་ཁང་ཆེན་ཏེ། །དགའ་སྐྱེད་བདེ་བ་མངོན་པར་ཐོབ་བྱེད་ཐེག་པའི་མཆོག །

དེ་གང་ཞོན་ནས་སེམས་ཅན་ཐམས་ཅད་མྱ་ངན་འདའ། །ཅི་ཕྱིར་ཞེ་ན་ཆོས་ཀྱི་རང་བཞིན་ཡོངས་ཤེས་ཕྱིར། །ཞེས་གསུངས་པའི་རིམ་དགུ་ཐེག་པ་ཐམས་
ཅད་ཀྱི་རྩེ་རྒྱལ། །རྒྱུད་ལུང་མན་ངག་ཐམས་ཅད་ཀྱི་སྙིང་པོ། འཕྲད་ཆོག་རང་གྲོལ་འོད་གསལ་རྫོགས་པ་ཆེན་པོའི་ཁྲིད་འཆད་པ་ལ། དང་པོ་བརྒྱུད་པའི་ལོ་
རྒྱུས་ནི། ཀློང་གསལ་ལས། རྒྱུད་པ་ཉེ་ཟབ་ཁུངས་བཙུན་ཕྱིར། ཀུན་ཏུ་བཟང་ནས་རིམ་པར་བཤད། །ཞེས་པས་གསུམ་སྟེ། དང་པོ་ནི། དབྱིངས་རང་
བཞིན་གྱི་རྣམ་པར་དག་པའི་འོག་མིན་ཆོས་ཀྱི་དབྱིངས་ཀྱི་ཕོ་བྲང་དུ། འདུས་མ་བྱས་པ་ཡེ་ནས་ཀ་དག་དང་ལྷུན་གྲུབ་སྣང་སྟོང་ཐབས་ཤེས་དབྱེར་མེད་མཉམ་པར་
བཞུགས་པའི་བཅོམ་ལྡན་འདས་དཔལ་ཀུན་ཏུ་བཟང་པོ་ཡབ་ཡུམ་ཡིན་ཏེ། དེ་ཆོས་སྐུ་དྲི་བྲལ་ཅིའི་ངོ་བོར་མ་གྲུབ་པ་ལས། གདུལ་བྱའི་སྣང་ངོར་ཐུགས་རྗེ་ཞལ་
ཕྱག་གི་རྣམ་པ་སྐུ་དང་དཔེ་བྱད་དུ་འབར་བར་བཞེངས་ཏེ། སྤྲོས་མཚན་ཐམས་ཅད་དང་བྲལ་བའི་ངང་ནས་ཀུན་ཁྱབ་གདལ་བ་ཆེན་པོ་འོད་ལྔ་འཁྱིལ་བར་བཞུགས་

༄༅། །སོ། །དེས་རྡོ་རྗེ་འཆང་ལ་གཏད་ནས་སྤྱི་བླུགས་ཆེན་པོར་བྱིན་གྱིས་བརླབས་སོ། །དེས་གདུལ་བྱ་རྣམས་ཀྱི་ང་ལ་ཐུགས་རྗེ་རང་
བབས་སུ་བྱོན་ཞིང་ཐུགས་རྗེ་ཆེ་ལ་ཐབས་མཁས་པས་རྡོ་རྗེ་སེམས་དཔའ་ལ་དགོངས་པ་གཏད་ཅིང་བྱིན་གྱིས་བརླབས་སོ། །དེ་ཡང་སྤྲོས་བྲལ་ཆེན་པོའི་ཀློང་
ལས་ཐུགས་རྗེ་རང་བྱུང་གི་ཡེ་ཤེས་རྣམ་པར་དག་པ་གཡོས་པས་ལོངས་སྤྱོད་རྫོགས་པའི་སྐུ་རང་བྱུང་དུ་རྒྱས་པར་བཤད་པ་ལ་གསུམ་སྟེ། རྒྱལ་
བ་དགོངས་པའི་བརྒྱུད་པ་དེ་ལ་སྐུ་གསུམ་སྟེ། དང་པོ་ནི། བདག་ཅག་གི་སྟོན་པ་ཀུན་བཟང་ཉིད་གཞི་གདོད་མའི་གནས་སུ་མངོན་པར་བྱང་ཆུབ་སྟེ། སྐུ་
དང་ཡེ་ཤེས་འདུ་འབྲལ་མེད་པར་དགོངས་པ་ལས་མི་གཡོ་བར་བཞུགས་སོ། །ནང་གསལ་དུ་ངོ་བོ་རང་བཞིན་ཐུགས་རྗེ་གསུམ་དུ་གནས་ལ། རྣམ་པ་
ཡུལ་ལ་མི་དཔྱོད་ཕྱིར་ཐམས་ཅད་མཁྱེན་པའི་ཡེ་ཤེས་འོད་གསལ་བའོ། །དེའི་ཚེ་གནས་ཕུན་སུམ་ཚོགས་པ་འོད་གསལ་རྡོ་རྗེ་སྙིང་པོའི་ཞིང་ཁམས་སུ་

སྟོན་པ་རང་རིག་ཀུན་ཏུ་བཟང་པོ། འཁོར་ཡེ་ཤེས་རྒྱ་མཚོ། དུས་འཕོ་འགྱུར་བྲལ་བར། ཆོས་རྫོགས་པ་ཆེན་རང་ཆས་ལྷུན་གྱིས་གྲུབ་པའི་ངང་དུ་འོད་
གསལ་བའོ། །གཉིས་པ་དེ་ཉིད་ཀྱི་ངང་ལ་མ་གཡོས་བཞིན་དུ། གནས་རྣམ་དག་འཐུག་པོ་བཀོད་པ། སྟོན་པ་རང་སྣང་ལོངས་སྤྱོད་རྫོགས་སྐུ། འཁོར་
རིགས་ལྔའི་ཚོམ་བུ། དུས་ཆོས་ཉིད་བསམ་གྱིས་མི་ཁྱབ་པ། ཆོས་ཡེ་ཤེས་འོད་གསལ་གྱི་དགོངས་པ་བརྗོད་དུ་མེད་པ་བསྟན་པའོ། །གསུམ་པ། དེ་
ལས་སྤྲུལ་པའི་སྐུར་འཕྲོ་བ་ནི། གདུལ་བྱའི་རང་སྣང་ལ་ཆུ་ཟླ་ལྟ་བུར། དབང་པོའི་ཁྱད་པར་དུ་ས་བཅུའི་སེམས་དཔའ་རྣམས་ལ་སྤྲུལ་པའི་རིགས་ལྔ་
སོ་སོ་དང་། རིགས་དྲུག་གི་གདུལ་བྱ་ཐུབ་དྲུག །མ་དག་པ་རྣམས་རིགས་མཐུན་གྱི་སྤྲུལ་པ་སོགས་གྲངས་མེད་པ་ལས་རེ་ཞིག་མི་མཇེད་འདིར་འཕྲོ་ཚུལ་
ལས༑ དང་པོ་བྱིན་རླབ་མཆོག་གི་སྤྲུལ་སྐུ་གསུམ་སྟེ། རིན་པོ་ཆེ་བརྒྱ་རྩ་གཅིག་གི་རྒྱ་ལས་རང་བྱུང་གི་སྐུ་གཟུགས་དང་། བསྟན་པ་བུ་གཅིག་པའི་རང་རྒྱུད་

༄༅། །སྒྲར་གྲགས་པ་དང་། ཆོས་ཉིད་ཀྱི་རྡོ་རྗེ་ཆག་གང་པ་ལས་གང་འདོད་ཆོས་དང་ལོངས་སྤྱོད་ཀྱི་ཆར་འབེབས་པས་གྲོལ་བར་བྱེད་
པ་གཞོམ་གཞིག་དང་བྲལ་བར་བསྟན་པའི་བཙས་སུ་བཞུགས་སོ། །གཉིས་པ་ཡེ་ཤེས་དམ་པའི་སྤྲུལ་པ་ནི། གནས་འོག་མིན་ཆོས་དབྱིངས་སུ་སྟོན་
པ་དྲུག་པ་རྡོ་རྗེ་འཆང་ཆེན་པོ། འཁོར་རིགས་ལྔའི་མ་མོ་མཁའ་འགྲོ་མ་བསམ་གྱིས་མི་ཁྱབ་པ། ཆོས་ཀློང་གསལ་ཉི་མ་སོགས། དུས་བསྐལ་པ་ཀུན་
གྱི་སྔོན་རོལ་དུའོ། །དེ་ནས་དང་པོ་མངོན་འཕགས་དྲན་པ་མགོན་ནས་གྲགས་པ་ཟད་པའི་འཇིག་རྟེན་མགོན་ཡན་མངོན་རྫོགས་སྟོན་པ་དྲུག་ཅུ་རྩ་ལྔ་བྱོན་
ནས་རྫོགས་པ་ཆེན་པོ་གསུངས་པ་ལ་བརྟེན་ནས་འགྲོ་བའི་དོན་མཛད་པ་དང་། ཞིང་འདིར་ཡང་། དགའ་ལྡན་བརྩེགས་པར་སྣང་བ་དམ་པ། མི་མཇེད་
འཇིག་རྟེན་དུ་འོད་མི་འཁྲུགས་པ། དྲོད་གཤེར་འདུས་པར་དཔའ་བོ་འཇིགས་པ་སྐྱོབས་པའི་ཡིད། ཆགས་འབྱུང་མངའ་སྣང་དུ་གཞོན་ནུ་རོལ་པ་རྣམ་པར་

རྩེ་བ། འཚོ་བྱེད་གཞོན་ནུའི་ལྷུམ་རར་སྟོན་པ་རྡ་རྗེ་འཆང་། དུར་ཁྲོད་མེ་རི་འབར་བར་དཔའ་བོ་སྟོབས་ལྡན། དེ་ཡན་ལྷ་གནས་སུ་བྱོན་ཚུལ་དང་། དེ་ནས་
མི་ཡུལ། སྲིན་པོ་རུ་ལུའི་སྒྲ་ལྡན་དུ་སྟོན་པ་དྲང་སྲོང་ཁྲོས་པའི་རྒྱལ་པོ། བྱ་རྒོད་སྤུངས་སར་གསེར་འོད་དམ་པ། གཡུའི་སྨིན་མར་བརྩེ་བའི་རྣམ་རོལ་
བློ་གྲོས། བྱ་རྒོད་ཕུང་པོའི་རི་བོར་འོད་སྲུང་འགྲེས་སོ། །རྡོ་རྗེ་གདན་དུ་མངོན་རྫོགས་རྒྱལ་པོ། ཝཱ་ར་ཎ་སིར་ཤཱཀྱ་ཐུབ་པ་སྟེ། མངོན་རྫོགས་བཅུ་གཉིས་
སུ་གྲགས་པ་དེ་དག་འགྲོ་བའི་དཔལ་དུ་བྱོན་པའོ། །དེ་བཞིན་དུ་མ་བྱོན་པ་ཡང་བྱམས་པ་ནས་བཟུང་མོས་པའི་བར་དུ་འགྲོ་བའི་ཁ་ལོ་བསྒྱུར་བར་རིམ་པར་
འབྱུང་བ་ཡིན་ནོ། །དེ་ལྟར་དུས་ཐམས་ཅད་དུ་བྱོན་པའི་སངས་རྒྱས་དེ་དག་གི་ངོ་བོ་ཀུན་ཏུ་བཟང་པོ་ཡིན་པ་ལ། དགོངས་པ་ཆོས་ཉིད་ལས་མི་གཡོ་བར་རིམ་
པར་བྱུང་བས་རྒྱལ་བ་དགོངས་བརྒྱུད་ཅེས་བྱ་བའོ། །གཉིས་པ་རིག་འཛིན་བར་བརྒྱུད་ནི། དཔལ་ཀུན་ཏུ་བཟང་པོའི་འོད་ཟེར་ལས་རིག་གསུམ་མགོན་པོར་

༄༅། །སྤྲུལ་ཏེ་སྤྲུལ་པས་འཇིག་རྟེན་ཁྱབ་པར་བཀྱེས་ཏེ་ཆོས་སྟོན། རྒྱ་ནག་རི་བོ་རྩ་ལྔར་འཕགས་པ་འཇམ་དཔལ། རི་བོ་པོ་ཊ་ལར་སྤྱན་རས་གཟིགས་དབང་ཕྱུག་
ལྕང་ལོ་ཅན་དུ་ཕྱག་ན་རྡོ་རྗེས། ལྷའི་རིག་འཛིན་གྲགས་ལྡན་ཆོས་སྐྱོང་། མིའི་རིག་འཛིན་དྲི་མེད་གྲགས་པ། ཀླུའི་རིག་འཛིན་མཐའ་ཡས་འཇོག་པོ། སྲིན་པོའི་རིག་
འཛིན་བློ་གྲོས་ཐབས་ལྡན། གནོད་སྦྱིན་རིག་འཛིན་སྐར་མདའ་གདོང་ལ་སོགས་པས་རང་རང་གནས་མཐའ་ཡས་པར་རྫོགས་པ་ཆེན་པོ་གསུངས་ཤིང་དོན་
མཛད། མེ་རི་འབར་བ། མ་ལ་ཡའི་རྩེ། རྒྱལ་པོ་ཛ་ཡི་གནས་ལ་སོགས་པར་གྲུབ་པ་དང་། ཌཱ་ཀའི་ཚོགས་ལ་ཆོས་སྟོན་པ་དང་། ཁྱད་པར་རྡོ་རྗེ་གདན་གྱི་
ནུབ་ཕྱོགས། ཨུ་རྒྱན་ཐོར་ཅོག་ཅན་གྱི་ཡུལ་དུ་རྒྱལ་པོ་ཨུ་པ་རཱ་ཛའི་སྲས་མོ་སུ་དྷ་མར་འཁྲུངས་པའི་སྤྲུལ་སྐུ་དགའ་རབ་རྡོ་རྗེས་རི་བོ་ཉི་མ་སྣང་བྱེད་དུ་རྡོ་རྗེ་སེམས་
དང་ཕྱག་ན་རྡོ་རྗེ་ལ་རྫོགས་ཆེན་གསན། དེ་ཉིད་དུར་ཁྲོད་བསིལ་བ་ཚལ་དུ་བཞུགས་པ། རིམ་པ་གཉིས་པའི་གྲོང་དུ་དུ་བྲམ་ཟེ་ལགས་ལྡན་སྟོན་པའི་སྲས་

འཇམ་དཔལ་བཤེས་གཉེན་འཇམ་དཔལ་རྣོན་པོས་ལུང་བསྟན་བཞིན་ཆོས་གསན་དགོངས་པ་མངོན་དུ་གྱུར། དགའ་རབ་གཤེགས་རྗེས་ཚིག་གསུམ་གནད་
དུ་སྡེབས་པའི་འདས་རྗེས་བབས་སོ། །དེ་ཉིད་དུར་ཁྲོད་སོ་ས་གླིང་དུ་བཞུགས་ས། རྒྱ་ནག་གྲོང་ཁྱེར་ཤོ་ཁྱམ་དུ་ཁྱིམ་བདག་དགེ་བ་ཅན་གྱི་ཡིད་ཅན་གྱི་
སྲས་ཤྲཱི་སིང་ཧ་ལ་སྤྱན་རས་གཟིགས་ཀྱིས་ལུང་བསྟན་བཞིན་ཆོས་གསན་དགོངས་པ་མངོན་དུ་གྱུར། སློབ་དཔོན་འོད་ཕུང་གཤེགས་རྗེས་སྒོམ་ཉམས་
དྲུག་པའི་འདས་རྗེས་བབས་སོ། །དེ་ཉིད་དུར་ཁྲོད་ཆེན་པོ་བསིལ་བྱིན་དུ་བཞུགས་པ། རྒྱ་གར་གྲོང་ཁྱེར་གླང་པོ་སྒང་ཞེས་བྱ་བར་ཁྱིམ་བདག་བདེ་ལྡན་
འཁོར་ལོའི་སྲས་སློབ་དཔོན་བི་མ་མི་ཏྲུ་དང་། ཡང་ཀ་མའི་གྲོང་དུ་གདོལ་པ་ཤིན་ཏང་ལག་གི་བུ་ཡེ་ཤེས་མདོ་ཞེས་བྱ་བ་གཉིས་རིག་པའི་གནས་ལ་མཁས་
ཤིང་རྡོ་རྗེ་གདན་དུ་བཞུགས་པའི་ཚེ། ནུབ་ཕྱོགས་འདམ་བུའི་ཚལ་འཐུག་པོར་སྐྱོ་བསངས་ལ་བྱོན་དུས་རྡོ་རྗེ་སེམས་དཔའ་ལུང་བསྟན་པ་བཞིན་ཆོས་

༄༅། །གསན་དགོངས་པ་མངོན་དུ་གྱུར། སློབ་དཔོན་འོད་ཕུང་དུ་གཤེགས་རྗེས་གཟེར་བུ་བདུན་པའི་འདས་རྗེས་བབས་སོ། །
དེ་ཉིད་དུར་ཁྲོད་བ་སིང་དུ་བཞུགས་པ་བི་མ་ལར་ཌཱ་ཀི་དཔལ་གྱི་བློ་གྲོས་ཀྱིས་ལུང་བསྟན་པ་བཞིན་ཆོས་གསན་དགོངས་པ་མངོན་དུ་གྱུར། སློབ་དཔོན་
འོད་ཕུང་གཤེགས་རྗེས་རིན་པོ་ཆེའི་གའུ་བཞག་ཐབས་བཞི་པ་ཞེས་བ་བའི་འདས་རྗེས་བབས་སོ། །ཤྲཱི་སདྷེ་ལ། ཡེ་ཤེས་མདོ། བི་མ་ལ། ཨོ་རྒྱན་
རིན་པོ་ཆེ་གསུམ་གྱིས་གསན་ཏེ། ཁྱད་པར་དུ་ཨོ་རྒྱན་ཆེན་པོས། འོག་མིན་དུ་ཀུན་ཏུ་བཟང་པོ། མཁའ་དབྱིངས་རྣམ་དག་ཏུ་རྡོ་རྗེ་སེམས་དཔའ། བཀོད་
པ་ལྷུན་གྲུབ་ཏུ་ཀུན་བཟང་རྡོ་རྗེ་འཆང་། སྤྲིན་ནག་འདུས་པར་དེ་ཝ་བཟང་སྐྱོང་རྣམས་ལ། མ་ཧ་ཨ་ན་ཨ་ཏི་སྤྱི་ཏི་ཡང་ཏི་སོགས་དཔག་ཏུ་མེད་པ་གསན་
ནས་ཕྱི་མ་གཉིས་པོ་བདེ་ཆེན་འཕོ་བ་ཆེན་པོས་སྐུར་ཇི་སྲིད་བར་བཞུགས་སོ། །དེ་དག་ནི་ཚིག་ཙམ་བརྡ་ཙམ་གྱིས་དགོངས་པ་ཆོས་ཉིད་ཀྱི་དོན་གཏན་ལ་

ཕེབས་པས་ན་རིག་འཛིན་བརྡའ་བརྒྱུད་ཅེས་བྱ་བའོ། །གསུམ་པ་གང་ཟག་སྙེན་ཁུང་བརྒྱུད་པ་ནི། དེའི་ཚེ་འོད་ཀྱི་རྒྱལ་པོ་ཁྲི་སྲོང་ལྡེའུ་བཙན་གྱིས་བསམ་ཡས་
མི་འགྱུར་ལྷུན་གྱིས་གྲུབ་པའི་གཙུག་ལག་ཁང་བཞེངས་ཤིང་། དེར་མཁན་སློབ་ཀྱི་གཙོས་པཎ་ཆེན་མང་དུ་སྤྱན་དྲངས། སད་མི་བདུན་སོགས་ཆོས་སྒོར་བཙུད། 
སྒྲ་བསྒྱུར་མཁས་པའི་གཙུག་རྒྱན་བཻ་རོ་ལ་སོགས་པའི་ལོ་ཙ་མང་པོ་རྒྱ་གར་དུ་བརྫོངས། ཆོས་མང་དུ་བསྒྱུར་བའི་མཁས་པ་ཤྲཱི་སིདྷ་ལས་གནུབས་ནམ་སྙིང་དང་བཻ་རོས་
གཏུག་སྟེ་བརྒྱུད་པ་དང་། ཕྱིས་སུ་ཉང་ཏིང་འཛིན་བཟང་པོས་ལུང་བསྟན་ནས་སྤྱན་དྲངས་པའི་ཁ་ཆེའི་པཎ་ཆེན་བི་མ་ལ་མི་ཏྲ་ནས་བརྒྱུད་པ་སོགས་ལ་སྔ་འགྱུར་
ཕྱི་འགྱུར་དུ་བཏགས་པ་ལས། རྗེས་འབངས་ཉེར་ལྔ། ཡེར་པའི་སྒོམ་ཆེན་བརྒྱ་རྩ། དཔལ་ཆེན་ཆུ་བོ་རིར་སྒོམ་པ་སོགས་མདོ་སྔགས་ཀྱི་འཆད་ཉན་ཉི་མ་
ཤར་བ་ལྟ་བུ། དེང་སང་གི་བར་དུ་རྒྱུན་མ་ཆད་པར་བཞུགས་པ་སྙིང་ཐིག་ཡ་བཞི། སེམས་སྨད་བཅོ་བརྒྱད། གསང་སྐོར་སོགས་གདམས་པའི་རྣམ་གྲངས་

༄༅། །དཔག་ཏུ་མེད་ཅིང་བརྗོད་ཀྱིས་མི་ལང་བ་ཉམས་སུ་བཞེས་པ་དེ་དག་བཀའ་རྣམས་སྙན་ནས་སྙན་དུ་བརྒྱུད་པས་དེ་ལྟར་གྲགས་
པའོ༑ །ཨོ་རྒྱན་རིན་པོ་ཆེས་ཕྱི་ནང་གི་བསྐྱེད་རྫོགས་གདམས་པ་དཔག་ཏུ་མེད་པའི་གཏེར་ཁ་བྱེ་བ་ཙམ་བོད་དུ་སྦས་པ་དང་། རྒྱ་གར་དུ་ཡང་ཌཱ་ཀི་མ་རྣམས་
ཀྱི་དགོངས་པ་རང་ནན་གྱི་རྒྱས་ནམ་མཁའ་རི་བྲག་མཆོད་རྟེན་རྣམས་སུ་སྦས་པ། རིག་འཛིན་གྲུབ་ཐོབ་རྣམས་ཀྱིས་བཏོན་པ་དང་། བོད་ཡུལ་དུ་ཡང་སྤྲུལ་པའི་
གཏེར་སྟོན་རྣམས་ཀྱིས་གཏེར་ཁ་དུ་མ་ནས་བྱུང་བའི་རྫོགས་ཆེན་གྱི་ཆོས་སྐོར་ཐ་དག་པ་རྣམས་ནི་གཏེར་ཆོས་སྨོན་ལམ་གྱི་བརྒྱུད་པ་དང་། གསར་མ་ཁ་གཅིག་
གིས་ཟབ་གཏེར་ཐེ་ཚོམ་དུ་བྱེད་ན་ཡང་། ཀླུ་གྲུབ་ཀྱིས་ཀླུ་ཡུལ་ནས་གདན་དྲངས་པའི་འབུམ་དང་། སློབ་དཔོན་པདྨ་བཛྲ་གྱིས་རྡོ་རྗེ་གདན་གྱི་ཀ་པ་ནས་སྤྱན་
དྲངས་པའི་མགོན་པོའི་གཏེར་ཆོས་སོགས་དང་། དུས་འཁོར་སོགས་དབུས་འགྱུར་ཁོ་ན་མ་ཡིན་པར་གྲུབ་བརྙེས་རྣམས་ཀྱིས་དྲངས་པའི་ཆོས་ནི་མང་ངོ་། །

དག་པའི་སྣང་བར་གསན་པའི་ཆོས་བརྡ་ཆད་དུ་འགྱུར་ན། དག་སྣང་ད་རྡོ་རྗེ་ཆང་དུ་མཇལ་གསུངས་པའི་ཆོས་ཀྱང་བརྡ་ཆད་ཅིས་མི་འགྱུར། ལམ་གྱུར་གྱི་རིག་
འཛིན་བརྙེས་པའི་གྲུབ་ཐོབ་ལ་གསར་རྙིང་ཅི་ཡོད། གསར་མའི་མཁས་གྲུབ་རྩོད་པ་དང་བྲལ་ཞིང་ས་སྟེང་འགྲན་ཟླས་དབེན་པ་རྣམས་ཀྱིས་རྫོགས་ཆེན་གྱི་ཆོས་
དང་། གཏེར་ཆོས་ཚད་མར་འཛིན་པའང་རང་རང་གི་རྣམ་ཐར་ན་གསལ་བ་ཤིན་ཏུ་མང་ངོ་། །ཡེ་ཤེས་ཀྱི་མཁའ་འགྲོ་དང་ཆོས་བདག་པོས་དངོས་སམ་རྨི་ལམ་དུ་ལུང་
བསྟན༑ གནང་བ་སྦྱིན་པ་ནི་མཁའ་འགྲོ་གཏད་རྒྱ་བརྒྱུད་པའོ། །མཚན་ལྡན་གྱི་བླ་མ་ལས་ཉམས་ཁྲིད་ཞུས་པ་དང་། མཚན་ཐོས་པ་ཙམ་མམ། ཉམས་རྨི་
ལམ་དུ་བྱིན་གྱིས་བརླབས་པ་དང་ཉམས་རྟོགས་ཁྱད་པར་ཅན་སྐྱེས་པ། གཏེར་ཆོས་གཞུང་ནས་ལུང་བསྟན་ནམ། བླ་མས་ལུང་བསྟན་པའི་སྒོ་ནས་རང་གཞན་
དོན་གཉིས་གྲུབ་པ་དག་ཀྱང་བཀའ་བབ་དོན་གྱི་བརྒྱུད་པ་ཡིན་ནོ། །དེ་ལྟར་བརྒྱུད་པ་དྲུག་ལྡན་ནམ། དགུ་ལྡན་གྱི་ལོ་རྒྱུས་རྒྱས་པར་འདོད་ན་སྙིང་ཐིག་སྤྱིའི་ལོ་

༄༅། །རྒྱུས་རྣམས་ཀྱི་བབ་ལུག་ཆེན་པོ་དང་འདྲ་ཞིང་། རང་རང་བརྒྱུད་ལུགས་བླ་མ་རྣམས་ཀྱི་རྣམ་ཐར་ནི་བཀའ་འབུམ་ལས་གསལ་བ་
བཞིན་གྱིས་རྟོགས་པར་འགྱུར་རོ། །རྫོགས་ཆེན་པྲ་ཁྲིད། ཀློང་སྡེ་ལྟར་ཟང་ཐལ། སེམས་སྨད་བཅོ་བརྒྱད་ཨ་རོ་ལུགས། ཕྱག་ཆེན་སྨར་ཚང་ལུགས། 
སྙིང་ཐིག་ཡ་བཞི། ཡང་ཏི་ནག་པོའི་རྒྱུད་ལུགས་ཤེས་པར་འདོད་ན། རང་ལུགས་ཀྱི་སྡོང་བྱ་བྲལ་བསོད་ནམས་དོན་གྲུབ་ཀྱི་ཟབ་དོན་སྙིང་པོ། ཡང་ཁྲོད་
དབོན་པོ་བཀྲ་ཤིས་རིན་ཆེན་གྱི་ཟབ་ལམ་རིག་པའི་མེ་ལོང་། ཁོལ་རི་པ་བྱང་ཆུབ་རྒྱལ་མཚན་གྱི་ཀ་དག་ཀློང་ཡངས། ཐང་སྒང་དྲུང་པ་ཡེ་ཤེས་རྒྱལ་མཚན་གྱི་
མན་ངག་རྒྱ་མཚོ། སྟོང་ཆུང་བཀྲ་ཤིས་རྒྱ་མཚོའི་ཕྱག་ཆེན། སྟག་བླ་པདྨ་བློ་གྲོས་ཀྱི་ཟབ་ལམ་དོན་གསལ་སོགས་ལས་གཟིགས་མཛོད། གཉིས་པ་ཆོས་འདིའི་
ལོ་རྒྱུས་བྱེ་བྲག་ཏུ་བཤད་པ་ནི། གནས་འོག་མིན་ཆོས་ཀྱི་དབྱིངས་ཀྱི་ཕོ་བྲང་དུ་ཀུན་ཏུ་བཟང་པོས་འཁོར་རིགས་ལྔ་རྡོ་རྗེ་འཆང་ཡེ་ཤེས་ལྷུན་གྱིས་གྲུབ་པར་བསྟན་

དེས་རྡོ་རྗེ་སེམས་དཔའ་ལ་རང་བཞིན་བྱིན་གྱིས་བརླབས་ཏེ་གསུངས། དེས་དུར་ཁྲོད་མེ་རི་འབར་བར་སྤྲུལ་པ་པོ་དགའ་རབ་རྡོ་རྗེ་ལ་ཚིག་སྡེབས་སྦྱོར་ལེགས་པའ་སྒོ་
ནས་བསྟན། དེས་རྩུབ་འགྱུར་ཚལ་གྱི་དུར་ཁྲོད་དུ་མཁས་པ་ཤྲཱི་སིདྷ་ལ་མངོན་སུམ་རང་ཐོག་ཏུ་ཕབ་ནས་གསུངས། དེས་དུར་ཁྲོད་སོ་ས་གླིང་དུ་རིག་འཛིན་པདྨ་
འབྱུང་གནས་ལ་གནས་ལུགས་ཡིད་དཔྱོད་བྲལ་བར་གསུངས། དེས་ལྷ་སྲས་བྱང་ནས་འཁོར་བའི་སྒྲིབ་སྦྱངས་དང་ཚེ་གཅིག་ལུས་གཅིག་ལ་ཟག་མེད་རྡོ་རྗེའི་སྐུ་
འགྲུབ་པར་བྱ་བའི་ཕྱིར། འཆིམས་ཕུ་གྲེའུ་དགེ་འུར་མཚོ་རྒྱལ་དང་མངའ་བདག་ཡབ་སྲས་ལ་མངོན་སུམ་རང་ཐོག་ཏུ་ངོ་སྤྲད་ནས་གསུངས། དེས་རིག་འཛིན་ཀློང་
གསལ་སྙིང་པོ་ལ་རོལ་པ་བདེ་ཆེན་ཁང་དུ་དབང་བཞི་ཡེ་ཤེས་ཀྱི་ཆུ་བོ་མངོན་སུམ་འོད་གསལ་གྱི་དཀྱིལ་འཁོར་དུ་ཕབ་ནས་གསུངས། དེས་མཆེད་གྱུར་བླ་མ་ལོ་ཙ་
བ་ཆོས་ཀྱི་བློ་གྲོས་ཀྱིས་སྐྱེ་བར་ལུང་གི་ཟིན་པའི་མཚུངས་མེད་བཀྲ་ཤིས་འོད་ཟེར། དེས་རྗེ་བཙུན་བླ་མ་དམ་པ་ཆོས་འདིའི་བདག་པོར་གཏེར་ལུང་གི་གསལ་བ་

༄༅། །ཀ༔ཐོག་དྲུང་པ་ནམ་མཁའ་རྒྱ་མཚོ་ལ། དེས་བརྩེ་བ་ཆེན་པོས་རྗེས་སུ་བསྐྱངས་ཏེ་བུམ་པ་གང་བྱོས་ཀྱི་ཚུལ་དུ་བདག་ལའང་
བཀའ་དྲིན་དུ་བརྩལ་བའོ། །ཁོ་བོ་མ་གཏོགས་པ། རྗེ་བཙུན་གོང་མ་དེ་དག་འཕགས་ཆེན་དམ་པ་ཁོ་ནར་ཟམ་མ་ཆད་པར་བྱོན་པའི་རྣམ་པར་ཐར་པར་སྣ་རེ་
རེས་ཆོག་པ་ཤ་སྟག་གོ །གཉིས་པ་གདམས་པ་རང་གི་ངོ་བོ་བཤད་པ་ལ་གསུམ་སྟེ། བརྩོན་འགྲུས་ཅན་དབང་རབ་ཚེ་འདིར་གྲོལ་བྱེད་ཀྱི་གདམས་པ། 
དབང་འབྲིང་འཆི་ཀའི་བར་དོར་གྲོལ་བའི་གདམས་པ། ཐ་མ་རང་བཞིན་སྤྲུལ་སྐུའི་ཞིང་ཁམས་སུ་གྲོལ་བའི་གདམས་པ་གསུམ་ལས། དང་པོ་ལ་བཞི་སྟེ། 
སྔོན་འགྲོའི་རིམ་པ་ཇི་ལྟར་བསྟན་པའི་ཚུལ། དངོས་གཞི་ཟག་མེད་ཡེ་ཤེས་རྒྱུད་ལ་སྐྱེ་ཚུལ་ཁྲེགས་ཆོད་ཀྱི་གདམས་པ་དང་། ཟག་མེད་ཡེ་ཤེས་མངོན་སུམ་རང་
གནད་ལ་དབབ་པ་སྣང་བ་བཞིའི་འཆར་ཚུལ་དང་བཅས་པ། མཐའ་བརྟེན་གྱི་མན་ངག་དང་བཞི། དེ་དག་སྤྱིར་རྩིས་ཆེ་བ་བཀའ་རྒྱས་གདབ་པ་དང་བཅས་

པའོ༑ །དང་པོ་ལ་བཞི་སྟེ། ཐུན་ལ་འཇུག་པའི་སྔོན་འགྲོ་དང་། རྣལ་འབྱོར་གྱི་སྣོད་རུང་དུ་བྱ་བ་ཐུན་མོང་གི་སྔོན་འགྲོ་དང་། ཐུན་མོང་མ་ཡིན་པ་
ཁྱད་པར་གྱི་སྔོན་འགྲོ་གསུམ་མོ། །དང་པོ་ནི། བསམ་གཏན་ལ་ཚེར་མ་མི་འབྱུང་བའི་གནས་དབེན་པར་སྟན་བདེ་བ་ལ་ལུས་གནད་དྲང་པོར་བསྲངས་
ཤིང་སེམས་རྣལ་དུ་ཕབ་སྟེ། ཐོག་མར་རླུང་རོ་ལན་གསུམ་བསལ་བས་ནད་གདོན་སྡིག་སྒྲིབ་ཐམས་ཅད་སངས་ཀྱིས་དག་པར་བསམ། དེ་ནི་བཅུད་
བླུགས་པའི་སྔ་ལོགས་སུ་སྣོད་ལ་བཀྲུ་བཤལ་བྱེད་པ་དང་འདྲ་གསུངས། དེ་ནས་མཁའ་མཉམ་གྱི་སེམས་ཅན་ཐམས་ཅད་ཀྱི་དོན་དུ་ལམ་ཟབ་མོ་ཉམས་
སུ་བླངས་སྙམ་དུ་སེམས་བསྐྱེད། སྤྱི་བོར་བླ་མ་བསྒོམ་ལ་མོས་གུས་ཚད་མེད་པས། དུས་གསུམ་སངས་རྒྱས་ཐམས་ཅད་ཀྱི་ངོ་བོ་བླ་མ་རིན་པོ་ཆེ་
མཁྱེན་ནོ། །བདག་གི་ལུས་བྱིན་གྱིས་བརླབ་ཏུ་གསོལ། བདག་གི་བློ་ཆོས་སུ་འགྲོ་བར་བྱིན་གྱིས་བརླབ་ཏུ་གསོལ། ཆོས་ལམ་དུ་འགྲོ་བར་བྱིན་གྱིས་

༄༅། །བརླབ་ཏུ་གསོལ། ལམ་འཁྲུལ་པ་ཞི་བར་བྱིན་གྱིས་བརླབ་ཏུ་གསོལ། འཁྲུལ་སྣང་ཡེ་ཤེས་སུ་འཆར་བར་བྱིན་གྱིས་བརླབ་ཏུ་གསོལ། ཞེས་འདོད་པའི་དོན་ལ་ཞེ་ཐག་
པ་ནས་གསོལ་བ་གདབ་དེ་རྣམས་ཐུན་སྒོམ་རེས་བཞིན་མགོ་འཛིན་གྱི་ཚུལ་དུ་ཐོག་མར་གཏོང་བ་ཕྱག་ལེན་ནོ། །གཉིས་པ་རྣལ་འབྱོར་གྱི་སྣོད་རུང་དུ་བྱ་བ་ཐུན་མོང་གི་སྔོན་འགྲོ་ལ་
གཉིས་ཏེ། བློ་ཆོས་སུ་འགྲོ་བར་བྱེད་པ་བློ་ལྡོག་རྣམ་བཞིའི་ཁྲིད་དང་། ཆོས་ལམ་དུ་འགྲོ་བར་བྱེད་པ་སྐྱབས་འགྲོ་སེམས་བསྐྱེད་ཀྱི་ཁྲིད་དོ། །དང་པོ་བློ་ཆོས་སུ་འགྲོ་བར་བྱེད་
པའི་ཁྲིད་ལ་བཞི་སྟེ། དལ་འབྱོར་རྙེད་པར་དཀའ་བ་ལ་བསམ་ནས་དོན་མེད་འཁོར་བའི་བྱ་བ་སྤངས་ནས་ཐར་པ་དོན་དུ་གཉེར་བའི་ཁྲིད་དང་། འཆི་བ་མི་རྟག་པ་ལ་བསམ་ནས་ལེ་
ལོ་སྙོམས་ལས་སྤངས་ཏེ་ཆོས་ལ་བརྩོན་འགྲུས་བསྐྱེད་པའི་ཁྲིད་དང་། ལས་རྒྱུ་འབྲས་ལ་བསམ་ནས་མི་དགེ་བ་ཐ་དག་སྤངས་ནས་ཆོས་ལ་རྩེ་གཅིག་ཏུ་འབད་པའི་ཁྲིད་དང་། 
འཁོར་བའི་སྡུག་བསྔལ་ལ་བསམ་ནས་འཇིག་རྟེན་འདིའི་བྱ་བ་སྤངས་ནས་ཕྱི་མ་དོན་དུ་གཉེར་བའི་ཁྲིད་དང་གཞི་ལས། དང་པོ་ནི། སློབ་དཔོན་པདྨས། དེ་ནས་བླ་མས་སློབ་མ་ལཿ ཐོག་མར་དལ་

འབྱོར་རྙེད་དཀའ་བསྟན། ཞེས་པས། ཚེ་འདི་ལ་མངོན་པར་ཞེན་པའི་གཉེན་པོར་དལ་འབྱོར་རྙེད་པར་དཀའ་བའི་ཁྲིད། དེ་ལའང་ལྔ་སྟེ། དལ་འབྱོར་
རང་གི་ངོ་བོ་བཤད་པ། རྙེད་པར་དཀའ་བའི་རྒྱུ་མཚན་བསྟན་པ། སངས་རྒྱས་བསྒྲུབ་པའི་རྟེན་ཡིན་ཚུལ། ཕྱིས་ནས་ཡང་རྙེད་པར་དཀའ་ཚུལ། །
དགོས་ཆེད་བསྟན་པ་དང་བཅས་པའོ། །དང་པོ་ནི། དལ་བ་བརྒྱད་དང་འབྱོར་པ་བཅུ་སྟེ། ཅིའི་ཕྱིར་དལ་འབྱོར་ཞེས་བྱ་ཞེ་ན། མདོ་ལས། མི་
ཁོམ་བརྒྱད་སྤངས་དལ་བ་སྟེ། ཞེས་པས། མི་ཁོམ་པའི་གནས་རྣམས་སུ་སྐྱེན་རང་རང་གི་ལས་ངན་གྱིས་བྲེལ་ནས་ཆོས་བྱེད་མི་ཁོམ་སྟེ། མཛོད་
ལས། དམྱལ་བ་ཡི་དྭགས་དུད་འགྲོ་དང་། །ཚེ་རིང་ལྷ་དང་ཀླ་ཀློ་དང་། །ལོག་ལྟ་སངས་རྒྱས་ཀྱིས་སྟོངས་པ། །ལྐུགས་པ་འདི་དག་མ་ཁོམ་བརྒྱད། །ཞེས་
པས། དམྱལ་བ་ཡི་དྭགས་དུད་འགྲོ་གསུམ་རྟག་ཏུ་སྡུག་བསྔལ་གྱིས་མནར་བས་བྲེལ། ལྷ་ཚེ་རིང་པོ་ནི་ཆོས་བྱེད་པའི་འདུ་ཤེས་མེད་པས་ཐོས་བསམ་

༄༅། །གྱི་རྟེན་འགག་པ་སྟེ་ཕྱིའི་མི་ཁོམ་པ་བཞི། གལ་ཏེ་མིར་སྐྱེས་ཀྱང་བསྟན་པ་ལ་འཇུག་པའི་བློ་མེད་པས་ཀླ་ཀློ་དང་། ལས་འབྲས་ལ་
ཡིད་མི་ཆེས་པས་སྒྲོ་བཀུར་གྱི་མཐར་ལྷུང་བའི་ལོག་ལྟ་ཅན་དང་། ཚིག་དོན་གྱི་བརྡའ་འཕྲོད་པའི་ནུས་པ་མེད་པས་ལྐུགས་པ་དང་། སངས་རྒྱས་ཀྱིས་
སྟོང་པ་པ་ཞེས་དཀོན་མཆོག་གསུམ་གྱི་སྒྲ་ཙམ་ཡང་མི་ཐོས་པ་མུན་པའི་བསྐལ་པ་ལ་སྐྱེས་པ་བཞི་ནི་ནང་གི་མི་ཁོམ་པ་སྟེ། བདག་དེ་བརྒྱད་པོ་གང་དུའང་
མ་སྐྱེས་པ་འདིར་འཚངས་སྙམ་དུ་དལ་བ་བརྒྱད་ཐོབ་པ་ལ་སྤྲོ་དགའ་དང་བཅས་པས་ཆོས་ལ་བརྩོན་པར་བྱའོ། །དེར་མ་ཟད་ཆོས་ལ་སྤྱོད་པའི་འབྱོར་པ་བཅུ་
ཡང་ལེགས་པར་ཚང་སྟེ། མཛོད་ལས། མི་ཉིད་དབུས་སྐྱེས་དབང་པོ་ཚང་། །ལས་མཐའ་མ་ལོག་གནས་ལ་དད། །སངས་རྒྱས་བྱོན་དང་དེས་ཆོས་
གསུངས༑ །བསྟན་པ་གནས་དང་དེ་རྗེས་འཇུག །གཞན་ཕྱིར་སྙིང་གི་བརྩེ་བའོ། །ཞེས་པས། བདག་ལྷ་ཆོས་ཀྱི་རྟེན་མི་ལུས་ནི་ཐོབ། ཐོས་བསམ་གྱི་

རྟེན་དབང་པོ་སྒོ་ལྔ་ཚང་། བསྟན་པ་གནས་པའི་ཡུལ་དབུས་སུ་སྐྱེས། འཇུག་པའི་སྒོ་དད་པའི་གནས་སུ་འོས་པ་ལ་དད་པས་མུ་སྟེགས་སོགས་ཕྱིན་ཅི་
ལོག་གི་རྗེས་སུ་མ་ཞུགས། ལས་མཐའ་མ་ལོག་པས་ལམ་གྱི་མཐུན་རྐྱེན་ཐམས་ཅད་ཚང་བ་སྟེ་རང་འབྱོར་ལྔ་དང་། འཇིག་རྟེན་དུ་སངས་རྒྱས་འབྱོན་པ་ཨུ་དུམ་
ཝ་རིའི་མེ་ཏོག་ལས་ཀྱང་དཀོན་ན། ད་རེས་སངས་རྒྱས་འཇིག་རྟེན་དུ་བྱོན་ཅིང་། དེས་ལམ་ཐར་པ་དམ་པའི་ཆོས་གསུངས། དེའི་བསྟན་པ་མ་ནུབ་ཙམ་དུ་གནས་
པས༑ དེའི་རྗེས་སུ་སྒྲུབ་པའི་གང་ཟག་ཀྱང་ཡོད། དེས་ཀྱང་སྙིང་རྗེས་གཞན་རྗེས་སུ་འཛིན་ནུས་པར་འདུག་པས་གཞན་འབྱོར་ལྔ་སྟེ། དེ་ལྟ་བུའི་དལ་
འབྱོར་གྱི་ཆོས་བཅོ་བརྒྱད་ཚང་བའི་རྟེན་གཙང་མ་འདི་ཉིད་དོ། །གཉིས་པ་ནི། སློབ་དཔོན་ཆེན་པོས། །ཡང་ཡང་རྙེད་དཀའ་ཨུ་དུམ་ཝ་ར་འདྲ། །རྙེད་པ་
དོན་ཅན་ཡིད་བཞིན་ནོར་བུ་འདྲ། །ཞེས་གསུང་པ་ལྟར། །ད་ལེན་ཙམ་མ་གཏོགས་ཤིན་ཏུ་རྙེད་པར་དཀའ་ཞིང་། །རྙེད་ན་འདི་ལས་ལྷག་པའི་ཆོས་བསྒྲུབ་པའི་རྟེན་གཞན་

༄༅། །མེད་པས་དོན་ཆེན་པོ་དང་ལྡན་པ་སྟེ། ཙནྟྲ་གོ་མིས། བདེ་གཤེགས་ལམ་བརྟེན་འགྲོ་བ་འདྲེས་པར་ཆས་གྱུར་པ། སེམས་ཀྱི་སྟོབས་ཆེན་
མི་ཡི་རྙེད་པ་གང་ཡིན་པ། ལམ་དེ་ལྷ་དང་ཀ་ཡིས་མི་རྙེད་ལྷ་མིན་དང་། མཁའ་ལྡིང་རིག་འཛིན་མིའམ་ཅི་དང་ལྟོ་ཕྱེ་མིན། ཞེས་གསུངས་པས་ན། དབུལ་
པས་ཡིད་བཞིན་གྱི་ནོར་བུ་རིན་པོ་ཆེ་རྙེད་པ་ལྟར་བདག་གིས་མི་ལུས་རིན་པོ་ཆེ་ཐོབ་ཅིང་། བླ་མ་དམ་པ་ལ་བརྟེན་ནས་ཟབ་མོའི་གདམས་པ་ཉམས་སུ་བླང་དུ་ཡོད་
པ་འདི་རེ་དགའ་སྙམ་དུ་བསམ་པ་དང་། རྙེད་པར་དཀའ་བའི་ཚུལ་ཡང་། རྒྱུའི་སྒོ་ནས་རྙེད་པར་དཀའ་བ་ནི། ངན་སོང་གསུམ་དུ་སྐྱེས་ན་རྒྱུ་དགེ་བ་དཀོན་
པས་འབྲས་བུ་མི་ལུས་དཀོན་པ་སྟེ། དཔེར་ན་དཔྱིད་ས་བོན་དཀོན་ན་སྟོན་འབྲས་བུ་དཀོན་པ་བཞིན་ནོ། །དཔེའི་སྒོ་ནས་རྙེད་པར་དཀའ་བ་ནི། དཔེར་
ན་སྟོང་གསུམ་གྱི་སྟོང་ཆེན་པོ་ཚུན་ཆད་རྒྱ་མཚོ་ཆེན་པོ་གཅིག་ཏུ་གྱུར་ཏེ། རྒྱ་མཚོ་དེའི་སྟེང་ན་གཉའ་ཤིང་བུ་ག་གཅིག་དང་ལྡན་པ་ཡོད་ཅིང་། དེ་ཡང་རླུང་གིས་

དེ་ནས་གར་འགྲོ་ཆ་མེད་ལ། མཚོ་དེའི་གཏིང་ན་རུ་སྦལ་མིག་མེད་པ་ཅིག་ཡོད་པ་དེ་ལོ་བརྒྱ་བརྒྱར་ལེན་རེ་སྟེང་དུ་མཆོངས་པས། ལན་གཅིག་ཤིང་གི་བུ་གར་
ཚུད་སྲིད་པ་ཙམ་སྟེ། དེ་ཡང་རྒྱ་མཚོ་དེ་ཤིན་ཏུ་ཁ་ཞིང་ཆེ་བ། ཤིང་གཉའ་ཤིང་ཙམ་དེ་ཕྱོགས་གཅིག་ཏུ་མི་སྡོད་ཅིང་བུག་གཅིག་ལས་མེད་པ་དང་། རུ་
སྦལ་དེ་མིག་མེད་ཅིང་འབྱུང་འཇུག་ཉུང་བས་སྐམ་སར་ཐོན་པར་དཀའ་སྟེ། དེ་བཞིན་དུ་འཁོར་བ་སྡུག་བསྔལ་གྱི་རྒྱ་མཚོ་འདི་རྒྱ་ཆེ་བ། རུ་སྦལ་མིག་
མེད་པ་དང་འདྲ་བར་དགེ་སྡིག་བླང་དོར་འབྱེད་པའི་ཤེས་རབ་ཀྱི་མིག་མེད་པ། གཉའ་ཤིང་གི་བུ་ག་གཅིག་པ་བཞིན་དུ་མི་ལུས་དཀོན་པ། ལས་ཀྱི་རླུང་
གིས་དེད་ཅིང་ལོ་བརྒྱ་བརྒྱ་ནས་ལན་རེ་སྟེང་དུ་མཆོང་པ་བཞིན་དུ་དགེ་བ་བྱེད་པའང་བརྒྱ་ལ་ལན་གཅིག་སྟེ། སྤྱོད་འཇུག་ལས། དེ་ཉིད་ཕྱིར་ན་བཅོམ་ལྡན་
གྱིས༑ །རྒྱ་མཚོ་ཆེར་གཡེངས་གཉའ་ཤིང་གི །བུ་གར་རུ་སྦལ་མགྲིན་ཆུད་ལྟར། །མི་ཉིད་ཤིན་ཏུ་ཐོབ་དཀའ་གསུངས། །ཞེས་གསུངས་སོ། །གྲངས་

༄༅། །ཀྱི་སྒོ་ནས་རྙེད་པར་དཀའ་བ་ནི། མདོ་ལས། བཅོམ་ལྡན་འདས་ལ་ཤ་རིའི་བུས་གསོལ་པ། བཅོམ་ལྡན་འདས་དམྱལ་བའི་ཚད་
ནི་ཇི་ཙམ་ཡོད། ཡི་དྭགས་ཀྱི་ཚད་ནི་ཇི་ཙམ་ཡོད། དུད་འགྲོའི་ཚད་ནི་ཇི་ཙམ་ཡོད། ལྷ་མ་ཡིན་གྱི་ཚད་ནི་ཇི་ཙམ་ཡོད། ལྷ་མི་གཉིས་པོའི་ཚད་ནི་ཇི་ཙམ་
ཡོད། །ཅེས་གསོལ་པ། བཀའ་སྩལ་པ། དམྱལ་བའི་ཚད་ན་སའི་རྡུལ་གྱི་གྲངས་ཙམ་ཡོད། ཡི་དྭགས་ནི་བྱེ་མའི་གྲངས་ཙམ། དུད་འགྲོ་ནི་ཆང་གི་སྦང་མ་
ཙམ༑ ལྷ་མ་ཡིན་ནི་ཁ་བ་བུ་ཡུག་འཚུབས་པ་ཙམ། ལྷ་མི་གཉིས་ནི་སྔོན་མོའི་སྟེང་དུ་རྡུལ་ཆགས་པ་ཙམ་ཞིག་ཡོད། ཅེས་པས། དེ་ལྟར་འགྲོ་བ་གཞན་གྱི་
གྲངས་ལ་བལྟས་ན་མི་ལུས་ཐོབ་པ་ཤིན་ཏུ་དཀའ་སྟེ། ཕ་དམ་པས། སྤྱིར་སེམས་ཅན་ཙམ་གྱི་ལུས་མཐོང་ན། །མི་ལུས་ཐོབ་པ་མེད་པ་ཙམ། །སྒོས་ཁ་འཐོར་
བ་ཡི་ལུས་མཐོང་ནས། །མི་ལུས་ཐོབ་པ་སྲིད་པ་ཙམ། །ཞེས་གསུངས་སོ། །གསུམ་པ་ནི། སེམས་ཉིད་ངལ་བསོ་ལས། ལྷར་བཅས་འཇིག་རྟེན་དབུས་

ན་འགྲོ་བའི་གཙོ། ཉན་རང་སྲས་ཀྱིས་བསྐོར་བའི་མགོན་པོ་ཡི། །འཆི་མེད་བདུད་རྩིའི་གོ་འཕང་བརྙེས་པ་ཡང་། །མི་ལུས་རིན་ཆེན་མཆོག་ལས་བྱུང་བས་
ན༑ །ལྷ་བས་ལྷག་པའི་ལུས་ཞེས་དལ་འབྱོར་བསྔགས། །དེ་ཕྱིར་མི་ཉིད་ཐོབ་ལ་སྤྲོ་བ་བསྐྱེད། །ཅེས་གསུངས་པས། དེ་ཡང་གནས་སྐབས་ཀྱི་འབྲས་
བུ་ལྷ་མའི་དཔལ་འབྱོར་ཕུན་སུམ་ཚོགས་པ་དང་། མཐར་ཐུག་ངེས་ལེགས་ཐེག་པ་གསུམ་གྱི་འབྲས་བུ་ཡང་མི་ལུས་ལ་བརྟེན་ནས་འགྲུབ་པ་སོགས་དུས་གསུམ་
དུ་གཤེགས་ཤིང་བཞུགས་པའི་བདེ་གཤེགས་ཐམས་ཅད་ཀྱིས་རྟེན་གཙང་མ་འདི་ཁོ་ན་ཉིད་ལ་བརྟེན་ནས་སངས་རྒྱས་ཀྱི་མཛད་པ་སྐྱོང་བས་ཁྱད་པར་དུ་འཕགས་
པའོ། །བཞི་པ་ནི། སྤྱོད་འཇུག་ལས། དལ་འབྱོར་འདི་ནི་ཤིན་ཏུ་རྙེད་པར་དཀར། །སྐྱེས་བུའི་དོན་འགྲུབ་ཐོབ་པར་གྱུར་པ་ལ། །གལ་ཏེ་འདི་ལ་ཕན་པ་མ་
བསྒྲུབ་ན། །ཕྱིས་ནས་ཡང་དག་འབྱོར་པར་ག་ལ་འགྱུར། །ཞེས་དང་། མི་ཡི་གྲུ་ལ་བརྟེན་ནས་ནི། །སྡུག་བསྔལ་ཆུ་བོ་ཆེ་ལས་སྒྲོལ། །གྲུ་འདི་ཕྱིས་ནས་

༄༅། །རྙེད་དཀའ་བས། །རྨོངས་པའི་དུས་སུ་གཉིད་མ་ལོག །ཅེས་དང་། ཕ་དམ་པས། དལ་འབྱོར་མི་ལུས་རིན་ཆེན་གླིང་དང་འདྲ། །
མདོ་མེད་སྟོང་ལོག་མ་བྱེད་དིང་རི་པ། །ཞེས་གསུངས། ཚེ་འདིའི་སྣང་བ་འཁོར་འདས་གཉེན་འདུན་ལོངས་སྤྱོད་སོགས་ལ་མ་ཆགས་པར། །ད་རེས་ཐར་
པའི་ལམ་སྣ་ཟིན་པའི་ཐབས་ཁོ་ན་ལ་འབད་དགོས། གལ་ཏེ་མ་འབད་ན་དེད་དཔོན་རྒྱ་མཚོ་ནས་སྟོང་ལོག་བྱེད་པ་ལས་བླུན་ཏེ། སྲོག་མ་ཆད་ཀྱང་རོ། འདྲེས་
མ་ཁྱེར་ཡང་སྨོན་པ། དབུགས་མ་བྲལ་ཡང་བེམ་པོ་ཡིན། དེས་ན་སློབ་དཔོན་ཆེན་པོས། ད་རེས་ཕུན་ཚོགས་རྐྱེན་ཀུན་འབྱོར་སྐབས་འདིར༔ བརྩོན་འགྲུས་དྲག་
པོས་སྲིད་ལས་འདའ་བར་མཛོད། ཅེས་པས། གྲུ་ཡོད་དུས་ཆུ་བོ་ལས་བརྒལ་དགོས་པ་དང་། དཔའ་བོའི་དཔུང་ཚོགས་དུས་དགྲ་འདུལ་བ་དང་། ཆུ་
དྲོད་གཤེར་འཛོམ་དུས་ས་བོན་ཅི་ཐེབས་བྱེད་དགོས་པ་བཞིན་དུ་ཆོས་བྱེད་པའི་མཐུན་རྐྱེན་ཐམས་ཅད་ཚང་བའི་དུས་འདིར་བྱ་བ་ཐམས་ཅད་མདོ་མེད་དུ་མ་སོང་བར་

སྐྱེ་བ་གཏན་གྱི་སོ་ནམ། རང་མགོ་འདོན་པའི་འདུན་གྲོས་སུ་པའི་ཆོས་བཤད་མ་གཅིག་རང་མི་བྱེད་རེ་ཤི་སྙམ་དུ་དྲག་ཏུ་བསམ་པར་བྱའོ། །ལྔ་པ་ནི། ཡིད་བཞིན་
མཛོད་ལས། དེ་ཡི་ཕན་ཡོན་ཚེ་འདི་བློ་ཐོངས་ཤིང་། ཕྱི་མ་དོན་གཉེར་བརྩོན་འགྲུས་མེ་བཞིན་འབར། དལ་ཁོམ་མེད་པར་དགེ་བས་དུས་འདའ་ཞིང་། 
མྱུར་དུ་སྲིད་གསུམ་རྒྱ་མཚོའི་ཕ་རོལ་འགྲོ། ཞེས་གསུངས་པ་བཞིན། གནས་སྐབས་སུ་དལ་འབྱོར་དོན་མེད་ཆུད་གསོན་དུ་མི་བྱེད་པར་སྤྲོ་བ་དང་བཅས་ནས་
ཆོས་འཇུག་པའི་རྒྱུ་བྱེད་ཅིང་། མཐར་ཐུག་ཐར་པའི་ལམ་སྣ་ཟིན་ཅིང་དལ་འབྱོར་དོན་ཡོད་པའི་དགོས་པ་ཡོད་དོ། །དེ་ཡང་ངག་འདོན་ནི། ཀྱེ་མ་རིགས་དྲུག་
ནང་ནས་དལ་འབྱོར་རྙེད་པར་དཀའ༔ མི་ལུས་ནང་ནས་ཆོས་དང་འཕྲད་པར་དཀའ༔ དཀའ་བཞིན་རྙེད་པའི་ནོར་བུ་རིན་ཆེན་འདི༔ ཡལ་བར་མ་དོར་སྒྲུབ་པ་
སྙིང་པོར་བྱེད༔ ཅེས་གསུངས་པ་ལྟར༔ ཕྱི་རིགས་དྲུག་གི་གྲངས་ལ་བསམ་ནས་དལ་འབྱོར་རྙེད་པར་དཀའ་བ། ནང་སེམས་ཅན་གྱི་སྡུག་བསྔལ་བསམ་

༄༅། །ནས་དལ་འབྱོར་རྙེད་པར་དཀའ་བ། གསང་བ་རང་ལུས་ཀྱི་ཡོན་ཏན་ལ་བསམ་ནས་དལ་འབྱོར་རྙེད་པར་དཀའ་བ་ལ་བློས་གཞིག་པར་
བྱའོ། །གཉིས་པ་ལེ་ལོ་དང་སྙོམས་ལས་སྤངས་པའི་གཉེན་པོར་འཆི་བ་མི་རྟག་པའི་ཁྲིད་ལ། སྣོད་བཅུད་སྤྱིར་མི་རྟག་པ། བྱེ་བྲག་ངེས་པར་མི་རྟག་པ། 
བསོད་ནམས་གྲུབ་པ་རྣམས་ཀྱང་མི་རྟག་ན་རང་ལ་སྨོས་ཅི་དགོས་པའི་དཔེས་བསྟན་པ། དགོས་ཆེད་བསྟན་པ་དང་བཅས་པའོ། །དང་པོ་ནི། སེམས་ཉིད་
ངལ་བསོ་ལས། དེ་ལྟར་རྙེད་དཀའི་དལ་བ་ཐོབ་གྱུར་ཀྱང་། །སྐད་ཅིག་མི་རྟག་འཇིག་པའི་ཆོས་ཅན་ཏེ། །རྣམ་པར་བརྟགས་ན་སྙིང་པོ་འགའ་མེད་ལ། །ལྦུ་བ་
རྡོལ་འདྲ་ཡིད་བརྟེན་མི་རུང་བས། །ཉིན་མཚན་ཀུན་ཏུ་ངེས་པར་འཆི་བ་བསམ། །ཞེས་པས། དེ་ཡང་ཕྱི་སྣོད་ཀྱི་འཇིག་རྟེན་འདི་དག་སྲ་ཞིང་འཁྲེགས་པ་ལྟར་
སྣང་ཡང་མི་རྟག་ཅིང་བསྐལ་པ་འཇིག་ཆགས་གནས་བཞིར་འགྱུར་ཏེ། ངལ་བསོ་ལས། སྣོད་བཅུད་མི་རྟག་སྲིད་པ་ཆགས་འཇིག་གི། །མེ་བདུན་ཆུས་གཅིག་རླུང་

གིས་འཐོར་བའི་ཚེ། འཁོར་ཡུག་རྒྱ་མཚོ་གླིང་དང་རིས་བསྐོར་བའི། ལྷུན་པོ་རིན་ཆེན་བཞི་ཡང་མི་རྟག་ཅིང་། ཐམས་ཅད་ནམ་མཁའ་གཅིག་ཏུ་འགྱུར་བའི་
སྐབས། ངེས་པར་བསམ་སྟེ་སྙིང་ནས་ཆོས་མཛོད་ཅིག །ཅེས་སོ། །ནང་བཅུད་ཀྱི་སེམས་ཅན་རྣམས་ཀྱང་མི་རྟག་ཅིང་སྐྱེ་རྒས་ན་འཆི་བཞིས་འགྱུར་བ་
སྟེ། པདྨའི་ལམ་རིམ་དུ། སྣོད་ཀྱི་འཇིག་རྟེན་དེ་ལྟར་མི་རྟག་ན། །བཅུད་ཀྱི་སེམས་ཅན་དེ་བས་སྨོས་ཅི་དགོས། །སྐྱེ་རྒས་ན་འཆི་ཆུ་བོའི་གཉེར་མ་བཞིན། །
འགྱུར་བའི་མཐའ་ནས་སྙིང་པོ་མེད་ལ་གཟིགས། །ཞེས་སོ། །གཞན་ཡང་ལོ་ནི་མི་རྟག་སྟེ་དབྱར་དགུན་སྟོན་དཔྱིད་བཞིས་འགྱུར་། ཟླ་བ་མི་རྟག་དཀར་
ནག་གཉིས་ཀྱི་འགྱུར། ཞག་ནི་མི་རྟག་ཉིན་མཚན་གཉིས་ཀྱིས་འགྱུར་ཏེ། སློབ་དཔོན་ཆེན་པོས། དབྱར་དགུན་སྟོན་དཔྱིད་ནམ་ཟླ་དུས་མི་རྟག །སྐྱོ་ཤས་
གཏིང་ནས་སྐྱེ་བར་བྱིན་གྱིས་རློབས། །ན་ཉིན་ད་ལོ་ན་ལའི་སྟོད་སྨད་དང་། །ཞག་དང་ཉིན་མཚན་སྐད་ཅིག་དུས་མི་རྟག །ཅེས་སོ། །གཉིས་པ་ནི། །

༄༅། །དལ་འབྱོར་ལ་སྙིང་པོ་ལེན་པ་དེ་ཡང་། སྡར་མའི་དཔང་དུ་སྦྲུལ་ཞུགས་པའམ། སྒེགས་མོའི་མགོ་ལ་མེ་ཤོར་བ་ལྟར་སང་
བྱེད་གནང་བྱེད་ཀྱི་ཕྱི་ཤོལ་དུ་མ་སོང་བར་འཕྲལ་རང་དུ་བླང་དགོས། དེའི་རྒྱ་མཚན་རང་རེ་རྣམས་ཀྱིས་ད་རེས་རྙེད་དཀའི་རྟེན་འདི་ཐོབ་ཏུ་ཟིན་ཀྱང་། ཡུན་རིང་
པོར་མི་སྡོད་པར་འཆི་ངེས་པ་ཅན་ཏེ། སྐྱེས་ཕན་ཆད་མ་ཤི་བར་ཚེ་ཐར་དུ་ལུས་པའི་སེམས་ཅན་གཅིག་རང་ཡང་མ་མཐོང་ཞིང་མ་ཐོས་ལ། ཡོད་དམ་མེད་དམ་
སྙམས་དུ་ཐེ་ཚོམ་གྱི་བློ་འཇུག་པ་ཙམ་ཡང་མི་སྲིད་པ་ཡིན་ཏེ། རྟ་དབྱངས་ཀྱིས། སའམ་འོན་ཏེ་མཐོ་རིས་ན། །སྐྱེས་ནས་གང་ཞིག་མ་ཤི་བ། །གལ་ཏེ་
ཁྱོད་ཀྱིས་མཐོང་བའམ། །ཐོས་སམ་འོན་ཏེ་ཐེ་ཚོམ་ཟ། །ཞེས་པས། ངེས་པར་འཆི་དགོས་པ་ཡིན། དེ་ཡང་མ་རྟག་པའི་གཏམ་ལས། ལྟག་ཆུ་བཅད་
པའི་སྫིང་བཞིན་དུ། །སྣོན་མེད་འདྲིད་པ་དང་བཅས་པས། །ཀུན་ཀྱང་འཆི་བའི་ལམ་ཞུགས་ན། །བློ་བུར་ཚེ་ལ་སུ་ཡིད་རྟེན། །ཞེས་པས། ཚེ་ལ་གུད་

ནས་སྣོན་པ་མེད་ཅིང་འདྲིད་པ་ཡོད་པས་མྱུར་དུ་རང་འཆི་སྟེ། ལྟག་ཆུ་བཅད་པའི་རྫིང་བུ་མཐིལ་རྡོལ་ལྟར་ཚེ་འཛད། ཉི་མ་ནུབ་ཀྱི་གྲིབ་སོ་ལྟར་ཚེ་འགྲིབ། འབྲུའི་
བང་མཛོད་བཅུས་པ་ལྟར་ཚེ་འཛད། གསོད་སར་ཁྲིད་པའི་སེམས་ཅན་གྱི་གོམས་པ་སྤོས་པ་ལྟར་ལོ་ཟླ་ཞག་དང་སྔ་དྲོ་ཕྱི་དྲོ་ཙམ་གྱིས་ཀྱང་འཆི་བ་ལ་ཐག་
ཇེ་ཉེ་རུ་སོང་བ་འདི་མ་ཚོར་བ་མཚང་རེ་ཆེ། དེར་མ་ཟད། དོ་ནུབ་རང་ཡང་མི་འཆི་སྙམ་པའི་བློ་གདེང་ཐུབ་པ་མ་ཡིན་ཏེ། སྤྱོད་འཇུག་ལས། དེ་རིང་ཁོ་ན་མི་
འཆི་ཞེས། བདེ་བར་འདུག་པ་རིག་མ་ཡིན། །ཞེས་པས། རྟ་འགྲོགས་པའམ། ཕྱེ་ལེབ་མར་མེ་དང་འཕྲད་པ་ལྟར། ད་ལྟ་རང་གཟའ་གདོང་ཐུག་ལྟ་བུའི་
འཆི་བ་ཐོགས་རྒྱུགས་སུ་མི་ཡོང་བའི་གདེང་ཅུང་ཟད་ཀྱང་མེད་དོ། མདོར་ན་ཚེ་སྟོན་ཀའི་ན་བུན་ལས་ཀྱང་ཡུན་ཐུང་། མཛའ་བཤེས་གཉེན་འདུན་ཚོང་
དུས་ཀྱི་མགྲོན་པ་ལས་ཀྱང་གྱིས་སླ། འདོད་ཡོན་ལོངས་སྤྱོད་སྒྱུ་མ་བས་རྟག་མི་ཐུབ། འཆི་བདག་ཁོ་དགོང་ཁའི་གྲིབ་སོ་བས་ཀྱང་མགྱོགས་པར་

༄༅། །འོང་བས་ཞེ་རེ་འཇིགས་ཏེ། སློབ་དཔོན་ཆེན་པོས། ཚེ་འདི་མི་རྟག་སྟོན་ཀའི་སྤྲིན་དང་འདྲཿ མཛའ་བཤེས་གཉེན་འདུན་ཚོངས་འདུས་མགྲོན་པོ་འདྲཿ
འཆི་བདག་བདུད་ནི་དགོངས་ཁའི་གྲིབ་སོ་འདྲཿ འཇིག་རྟེན་ཕྱི་མ་སོས་ཀའི་ཉ་བརྡོས་འདྲཿ ཚེ་འདིའི་སྣང་བ་མདང་གི་རྨི་ལམ་འདྲཿ འདོད་ཡོན་ལོངས་སྤྱོད་སྒྱུ་
མའི་དགའ་སྟོན་འདྲཿ ཿདོན་མེད་བྱ་བ་ཆུ་ཡི་གཉེར་མ་འདྲཿ ཿཞེས་པ་དང་། མདོར་ན་སྐྱེས་པའི་ཐ་མ་འཆི་བ་སྟེཿ ཿའདུས་པའི་ཐ་མ་དེ་བཞིན་འབྲལ་བ་
ཡིནཿ ཿབསགས་པ་ཟད་ཅིང་འབྱོར་པ་གུད་པའི་རྒྱུཿ །ཞེས་གསུངས་པས། སྐྱེ་བའི་ཐ་མ་འཆི། འདུས་པའི་ཐ་མ་འབྲལ། བསགས་པའི་ཐ་མ་འཛད། 
མཐོན་པོའི་མཐའ་ལྷུང་བ་བཞི་ལས་མ་འདས་པས་སྔར་ཕན་ཆད་མ་བསམ་པས་ལེན། ད་བསམ་ན་རང་གི་ལུས་ཆུའི་ལྦུ་བ་ལྟ་བུ་འདི་ངེས་པར་འཇིག་ལ། 
དེའི་ཚེ་ན་འཇམ་དཔལ་རྣམ་པར་རོལ་པ་ལས། ཕ་མ་ཁྱོད་ཀྱི་སྐྱབས་མ་ཡིན། །མཇའ་བཤེས་རྩ་ལག་རྣམས་ཀྱང་མིན། །དེ་དག་གིས་ནི་ཁྱོད་བོར་ནས། །

རང་ཉིད་གཅིག་པུར་ཕྱི་མར་འགྲོ། །ཞེས་པས། རང་གི་བརྩེགས་པའི་མཁར། བསགས་པའི་ནོར། འགྲོགས་པའི་ཉེ་འབྲེལ་སོགས་ཐམས་ཅད་ཆམ་
གྱིས་བསྐྱུར་ནས་རང་ཉིད་གཅིག་ཕུར་མར་གྱི་གསེབས་ནས་སྤུ་བཏོན་པ་ལྟར་འཇིག་རྟེན་ཕ་རོལ་དུ་ནམ་དུ་གྲོ་ཆ་མི་འདུག་པས་ཚེ་འཇུག་སྤྲིན་བར་གྱི་ཉི་ཞུར་ཙམ་འདི་
ལ་བློ་སྣ་བསྟུངས་ཏེ། སྐྱེ་བ་གཏན་གྱི་འདུན་མ་ཚགས་སུ་ཚུད་པའི་ཆོས་ཤིག་མི་བྱེད་རེ་ཤི་སྙམ་དུ་དྲག་ཏུ་བསམ་པར་རིགས་ཏེ། ཁྱོད་ཀྱི་བྱ་བ་ཟིན་ནམ་ཞེས།
འཆི་བདག་སྡོད་པར་མི་འགྱུར་གྱི། །གང་ཞིག་སབ་དགོས་དམ་ཚིག་ཆོས། །དེ་རིང་ཉིད་དུ་བརྟུན་ལ་གྱིས། །ཞེས་དང་། སློབ་དཔོན་ཆེན་པོས། ཡུན་
ཐུང་ཚེ་ཡི་ཕྱེད་ཙམ་གཏི་མུག་གཉིདཿ ཕྱེད་ཀྱང་སུམ་གཉིས་རྣམ་གཡེངས་འདུ་འཛི་སྟེཿ སུམ་ཆ་གཅིག་ལའང་བར་ཆད་རྐྱེན་དབང་མངཿ དེ་ཕྱིར་འདུ་བྱེད་
སྟོན་ཀའི་སྤྲིན་བཞིན་གཡོཿ ཚེ་སྲོག་ནམ་མཁའི་གློག་ལྟར་མི་བརྟེན་ཅིངཿ ལས་ནི་གྲིབ་མ་བཞིན་དུ་རྗེས་སུ་འབྲངསཿ ལང་འཚོ་ལྡན་པའི་ལུས་ཀྱང་མྱུར་

༄༅། །དུ་འཇིགཿ དེ་ཚེ་ཕན་པའི་ཐབས་ལ་བརྩོན་པ་གཅེསཿ །ཞེས་པས། འཆི་བ་མི་རྟག་སྙིང་ཁོང་རུས་པའི་གཏིང་ནས་ཚུགས་
ཐབས་མེད་པའི་དྲེད་ཤ་འཐོན་འཐོན་བསྒོམ་པར་བྱའོ། །གསུམ་པ་ནི། འོ་སྐོལ་འཆི་བ་ལ་ལྟ་ཅི་སྨོས་ཏེ། དེ་ཡང་འཇིག་རྟེན་གྱི་མེས་པོ་ཚངས་པ་
དང་དབང་ཕྱུག་རྣམས་ཀྱང་དཔལ་དང་གྲགས་པ་དང་བསོད་ནམས་གཟི་བརྗིད་འབར་བ་ཡང་འཆི་བ་ལས་མ་འདས་ཤིང་། དེར་ཡང་མ་ཟད། ཏིང་
འཛིན་གྱི་བསམ་གཏན་གྲུབ་པའི་དྲང་སྲོང་རྫུ་འཕྲུལ་ཅན་དང་། རིགས་སྔགས་འཆང་རྣམས་དང་། འཕགས་པ་ཉན་རང་དགྲ་བཅོམ་པ་རྣམས་ཀྱང་
མཐར་ཐུག་སྐུ་ལུས་གཏོང་བ་སྟེ། དེར་ཡང་མ་ཟད་ཀྱི་ཡང་དག་པར་རྫོགས་པའི་སངས་རྒྱས་སྤྲུལ་པའི་སྐུ་མཚན་དཔེས་བརྒྱན་པ་རྡོ་རྗེའི་རང་བཞིན་ལྟ་བུ་
ཡང་སྐུ་ལུས་འཇོག་ན་འོ་སྐོལ་ལྟ་ཅི་སྨོས་ཏེ། སློབ་དཔོན་དཔའ་བོའི་ཞལ་ནས། ཇི་སྙེད་སངས་རྒྱས་རྣམས་ཀྱི་སྐུ། །མཚན་དང་དཔེ་བྱད་ཀྱིས་

བརྒྱན་པའི། །རྡོ་རྗེའི་སྐུ་ཡང་མི་རྟག་ན། །ཆུ་ཤིང་སྙིང་པོ་མེད་འདྲ་བའི། །ལུས་ཅན་རྣམས་ལ་སྨོས་ཅི་དགོས། །ཞེས་གསུངས་པ་ལྟར། དཔལ་རྒ་ལོ་
བར་སྤྱན་སྔ་བས་གསུངས་པ། དགེ་བའི་བཤེས་གཉེན་འབྲོམ་སྟོན་གྱི་སློབ་མ་བྱང་ཆུབ་སེམས་དཔའ་སྟོང་དང་ལྔ་བརྒྱ་བཞུགས་པ་རྣམས་ཀྱང་ཆོས་ཟབ་ཤེས་
འདི་ལ་བྱེད་པ་ཡིན་གསུངས། འདི་ལས་ཟབ་པའི་ཆོས་ང་ལ་མེད་གསུངས་ཏེ། སངས་རྒྱས་དབོན་གྱིས། འཆི་བ་རྒྱུད་ལ་མ་སྐྱེས་པའི། །ཆོས་གསང་བ་འདུས་
པ་ཟབ་རྒྱུ་མེད། །འཆི་བ་རྒྱུད་ལ་སྐྱེས་པ་ན། །ལམ་སྐྱབས་སུ་འགྲོ་ལས་ཟབ་པ་མེད། །ཅེས་དང་། རྨོག་ཆོག་པའི་ཞལ་ནས། འཆི་བ་རྒྱུད་ལ་མ་སྐྱེས་
པའི༑ །ཉམས་མྱོང་སྟོན་ཀའི་ན་བུན་འདྲ། །འཆི་བ་རྒྱུད་ལ་མ་སྐྱེས་པའི། །བཙུན་པོ་རྒྱལ་པོའི་བཙུན་མོ་འདྲ། །འཆི་བ་རྒྱུད་ལ་མ་སྐྱེས་པའི། །
སྙིང་རུས་དབྱར་ཁའི་ཆ་བྲོམ་འདྲ། །ཞེས་གསུངས་པས། ཆོས་སྙིང་ནས་བྱེད་ཅིང་ཚེ་ཕྱི་མ་དོན་དུ་གཉེར་ན་འདི་གལ་ཆེ་བར་གསུངས་སོ། །བཞི་པ་ནི། 

༄༅། །གནས་སྐབས་སུ་ཆོས་ལ་འཇུག་ཅིང་བརྩོན་འགྲུས་དྲག་པོས་ཆོས་བསྒྲུབ་པའི་གྲོགས་བྱེད། མཐར་ཐུག་འོད་གསལ་ཆོས་སྐུ་
ཐོབ་པའི་རྟེན་བྱེད་དེ། ངལ་བསོ་ལས། དེས་ནི་འདི་ཕྱིར་ཕན་བདེའི་ཆོས་འགྲུབ་ཅིང་། །བརྩོན་འགྲུས་དྲག་པོས་བསྒྲུབ་ལ་བརྩོན་པ་དང་། །ཚེ་འདི་བློས་
ཐོངས་བདག་འཛིན་འཁྲུལ་པ་འཇིག །མདོར་ན་ལེགས་པའི་ཡོན་ཏན་ཐམས་ཅད་འགྲུབ། །ཉེས་ཀུན་མཐར་འབྱིན་ཐར་པ་དམ་པའི་རྒྱུ། །ཆོས་ཀུན་རྩ་བ་མི་
རྟག་བློ་སྣ་བསྟུངས། །ཞེས་སོ། །དེ་ལྟར་མི་རྟག་པ་དེ་ཉིད་རང་གི་རྒྱུད་དང་སྦྱར་ནས་ཞེ་ཐག་པ་ནས་བསམ་ཞིང་། ངག་ཏུའང་། སྐྱེས་པའི་སྒྱུ་ལུས་འཆི་
བའི་རང་བཞིན་ཅནཿ སྐྱེས་བུའི་ཚེ་འགྲོ་རི་གཟར་འབབ་ཆུ་འདྲཿ །འཆི་རྐྱེན་ལེགས་ཉེས་གང་གིས་མ་བྱས་མེདཿ དེ་ཕྱིར་ད་ལྟ་ཉིད་དུ་བསམ་གཏན་བསྒོམཿ 
ཞེས་གསུངས་པ་ལྟར། ཕྱི་སྔོན་གྱི་འགྲོ་བ་མ་འཆི་བ་མེད་པ་ལ་བསམ་ནས་རང་གི་ཚེ་མི་རྟག །ནང་མཐོང་ཚད་ཀྱི་འགྲོ་བ་རིམ་གྱིས་འཆི་བ་ལ་བསམ་ནས་རང་གི་

ཚེ་མི་རྟག །གསང་བ་འབྱུང་བའི་ལུས་སོ་སོར་ཞིག་པས་སྒྱུ་མ་དང་འདྲ་བར་བསམ་ནས་རང་གི་ཚེ་མི་རྟག་པར་བློས་གཞིག་པར་བྱའོ། །གསུམ་པ་ལས་རྒྱུ་
འབྲས་ལ་བསམ་ནས་དགེ་མི་དགེ་བླང་དོར་མ་ནོར་ཆོས་ལ་རྩེ་གཅིག་ཏུ་འབད་པའི་ཁྲིད་ལ། རྒྱུ་འབྲས་ཀྱི་རང་བཞིན་སྤྱིར་བསྟན་པ། དབྱེ་བ། ས་མཚམས། 
ལྕི་ཡངས། འབྲས་བུ། བསྒོམ་པའི་དགོས་ཆེད་བསྟན་པའོ། །དང་པོ་ནི། འགྲོ་བའི་བདེ་སྡུག་གི་སྣང་ཚུལ་ཐམས་ཅད་ཟག་བཅས་ཀྱི་ལས་ལས་
བྱུང་བར་གསུངས་ཏེ། ངལ་བསོ་ལས། དེ་ལྟར་སྲིད་པའི་བདེ་སྡུག་མཐོ་དམན་རྣམས། །སྔོན་བསྔགས་ལས་ལས་བྱུང་བར་ཐུབ་པས་གསུངས། །
ཞེས་དང་། མདོ་སྡེ་ལས་བརྒྱ་པ་ལས། ལས་རྣམས་ཀྱང་ནི་སྣ་ཚོགས་ལས། །དེ་ཡིས་འགྲོ་འདི་སྣ་ཚོགས་བྱས། །ཞེས་དང་། མངོན་པ་མཛོད་
ལས༑ འཇིག་རྟེན་སྣ་ཚོགས་ལས་ལས་སྐྱེས། །ཞེས་གསུངས་པས་སོ། །འཆི་བ་དེ་བདེན་མོད། འོན་ཀྱང་། མེ་ཤི་ཐལ་བ་རླུང་ཁྱེར་འདྲ། །

༄༅། །སླར་སྐྱེ་བ་དག་ག་ལ་ཡོད། །ཅེས་པ་ལྟར་ཡིན་པས་ཆོས་རང་བྱ་མི་དགོས་སམ་སྙམ་ན། དེ་ལྟར་ཤི་ནས་སེམས་ཅང་མེད་དུ་འགྲོ་བ་བདེན་
ན་འཚེར་རྒྱུ་མེད་ཀྱང་། ཅང་མེད་དུ་མི་འགྲོ་སྟེ། མདོ་ལས། ལུས་ཅན་རྣམས་ཀྱི་ལས་དབང་ནི། །བསྐལ་པ་བརྒྱར་ཡང་ཆུད་མི་ཟ། །ཆགས་ཤིང་དུས་ལ་བབ་
པ་ན། །འབྲས་བུ་ཉིད་དུ་སྨིན་པར་འགྱུར། །ཞེས་པས། ས་བོན་མངར་བ་ལ་མངར་བ། ཁ་བ་ལ་ཁ་བ། འབྲས་བུ་སོ་སོར་སྨིན་པ་ལྟར། བདེ་སྡུག་གི་
རྒྱུ་དགེ་མི་དགེ་གཉིས་ཡིན་པས་ཐར་འདོད་རྣམས་ཀྱིས་བླང་དོར་མ་ནོར་བར་བྱ་དགོས་ཏེ། སློབ་དཔོན་ཆེན་པོས། ཚེ་རབས་མང་པོར་སྡུག་བསྔལ་རྒྱུར་འགྱུར་
བའི༔ སྡིག་པ་འདིར་བདེ་བས་ཅི་ཞིག་བྱཿ ཚེ་འདི་ཡུན་ཐུང་ལོ་ཟླ་འགའ་ཞིག་ཡིནཿ འཇིག་རྟེན་ཕྱི་མར་ཚད་བཟུང་མེད་པའི་ཕྱིརཿ སྐྱེ་བ་གཞན་དུ་སྡུག་
བསྔལ་མི་འབྱུང་ཞིངཿ བདེ་བའི་ཐབས་སུ་དགེ་སྡིག་བླང་དོར་བྱཿ །ཅེས་གསུངས་པ་བཞིན་ནོ། །གཉིས་པ་ནི། དགེ་བ་དང་མི་དགེ་བ་གཉིས་ཀྱི། 

དང་པོ་ལ་ཡང་། སྒྲུབ་བྱ་སྒྲུ་ཚུལ་ལ་ལྟོས་ནས་བཅུ། སེམས་ཅན་གྱི་སྲོག་སྐྱོབ་པ། མ་ཆགས་པར་སྦྱིན་པ་གཏོང་བ། ཚངས་སྤྱོད་ལ་གནས་པ་སྟེ་ལུས་ཀྱི་
ལས་གསུམ། བདེན་པར་སྨྲ་བ། ཞི་ཞིང་དེས་པར་སྨྲ་བ། མི་མཐུན་པ་བསྡུམ་པ། གཞན་གྱི་ཡོན་ཏན་བརྗོད་པ་སྟེ་ངག་གི་བཞི། ཆོག་ཤེས་པ། 
གཞན་ལ་བྱམས་པ། ལས་འབྲས་ལ་ཡིད་ཆེས་པ་སྟེ་ཡིད་ཀྱི་ལས་གསུམ་མོ། །ཡང་བསླབ་བྱ་སློབ་ཚུལ་ལ་ལྟོས་ནས་ཀྱང་བཅུ་སྟེ། དབུས་མཐའ་རྣམ་
འབྱེད་ལས། ཡི་གེ་འབྲི་མཆོད་སྦྱིན་པ་དང་། །ཉན་དང་ཀློག་དང་འཛིན་པ་དང་། །འཆད་དང་ཁ་ཏོན་བྱ་བ་དང་། །དེ་སེམས་པ་དང་སྒོམ་པ་དང་། །
སྤྱོད་པ་འདི་བཅུའི་བདག་ཉིད་ནི། །བསོད་ནམས་ཕུང་པོ་དཔག་ཏ་མེད། །ཅེས་སོ། །ཐུན་མོངས་རྒྱུད་ལ་བསྐུར་ཚུལ་ལ་ལྟོས་ལ་སྦྱིན་པའི་ཕ་རོལ་དུ་
ཕྱིན་པ་སོགས་ཕར་ཕྱིན་བཅུའོ། །དེ་ལྟ་བུའི་དགེ་བ་དེ་དག་ཕྲ་ཞིང་ཕྲ་བའང་ཁྱད་མི་གསོད་པར་དང་དུ་བླང་བར་བྱ་སྟེ། ཆུང་ངུ་བསགས་པས་ནམ་

༄༅། །ཞིག་ཆེན་པོར་འགྱུར་བའི་ཕྱིར་ཏེ། ཆུའི་ཐིག་པས་བུམ་པ་རིམ་གྱིས་འགེངས་པ་བཞིན་ནོ། །དེ་ཡང་སྡུད་པ་ལས། ཆུའི་ཐིག་
པས་བུམ་པ་དང་པོ་ཐ་མའི་བར། རིམ་གྱིས་ཉུང་ངུ་ཉུང་ངུས་དེ་ཡང་འགེངས་པ་ལྟར། །དེ་བཞིན་དང་པོའི་སེམས་ཀྱང་བྱང་ཆུབ་རྒྱ་ཡིན་ཏེ། །རིམ་གྱིས་
དཀར་པོའི་ཡོན་ཏན་རྫོགས་པའི་སངས་རྒྱས་འགྱུར། །ཞེས་སོ། །དེ་བཞིན་དུ་དགེ་བའི་མི་མཐུན་ཕྱོགས་སྤང་བྱ་སྤང་ཚུལ་གྱི་སྒོ་ནས་མི་དགེ་བ་ནི། བྱེད་པ་པོ་
ལ་ལྟོས་ནས་ལུས་ངག་ཡིད་གསུམ་གྱི་དབྱེ་བ་གཞི་ལས་བཅུ་སྟེ། བསམ་བཞིན་དུ་མ་ནོར་བར་སེམས་ཅན་གསོད་པ། གཞན་གྱི་ནོར་རྐུ་འཕྲོག་གི་སྒོ་ནས་
མ་བྱིན་པར་ལེན་པ། ཡུལ་མ་ཡིན་པར་འཁྲིགས་པ་སྤྱད་པ་འདོད་ལོག་སྟེ་ལུས་ཀྱི་ལས་གསུམ། བདེན་པའི་འདུ་ཤེས་བསྒྱུར་ནས་རྫུན་སྨྲ་བ། གཞན་
གྱི་ཞོར་འདེབས་ཀྱི་ཚིག་རྩུབ། གཞན་མཛའ་བ་འབྱེད་པའི་ཕྲ་མ། དེ་མ་ཡིན་པའི་ཉོན་མོངས་པ་ཅན་གྱི་ཚིག་ས་བ་ཐམས་ཅད་ངག་འཁྱལ་ཏེ་ངག་གི་

ལས་བཞི། གཞན་གྱི་ནོར་ཁོ་ལ་མེད་ཀྱང་རུང་། ང་ལ་ཡོད་ན་སྙམ་པའི་བརྣབ་སེམས། གཞན་ལ་ཞེ་སྡང་བའི་གནོད་སེམས། དགེ་མི་དགེའི་ལས་ཀུན་
རྫོབས་ཏུ་མེད་པར་ལྟ་བ་སོགས་ལོག་ལྟ་སྟེ་ཡིད་ཀྱི་ལས་གསུམ་མོ། །ཡང་ཡུལ་ལ་ལྟོས་ནས་མཚམས་མེད་ལྔ་དང་ཉེ་བ་ལྔ་སྟེ། ཕ་མ་དགྲ་བཅོམ་གསུམ་
གསོད་པ། དགེ་འདུན་གྱི་དབྱེན། དེ་བཞིན་གཤེགས་པའི་སྐུ་ལ་ངན་སེམས་ཀྱི་ཁྲག་འབྱིན་པ་སྟེ་མཚམས་མེད་ལྔ་དང་། མཆོད་རྟེན་འཇིགས་པ། བྱང་
སེམས་གསོད་པ། དགྲ་བཅོམ་ལ་སུན་ཕྱུང་བ། སློབ་པ་གསོད་པ། དགེ་འདུན་གྱི་འདུ་སྒོ་འཕྲོག་པ་སྟེ་ཉེ་བ་ལྔའོ། །ཡང་ཡུལ་དང་བྱ་བ་གཉིས་ཀ་ལ་
ལྟོས་ནས་ལྕི་ཞིང་ལོག་པ་དང་བཅས་པའི་ཁ་ན་མ་ཐོ་བ་བཅུ་གཉིས་ཏེ། དེ་ཡང་ལྕི་བ་བཞི་ནི། མཁས་པའི་གྲལ་གོང་། དགེ་སློང་གི་ཕྱག །སྒྲུབ་པ་པོའི་
ཟས༑ སྔགས་པའི་ནོར་རྣམས་ཏེ་ལོག་པའི་ལྕི་བ་བཞི་ཞེས་བྱ་ལ། དེའི་སྟེང་དུ་ཉམས་པ་དང་། སྨད་པ་དང་། བཀུར་བའི་ལྕི་བ་བཞི་བཞི་སྟེ་བཅུ་གཉིས་

༄༅། །བསྣན་པ་ལས་བཅུ་དྲུག་ཏུ་འགྱུར་རོ། །ལོག་པ་བརྒྱད་ནི། དཀར་ནག་ཕྱོགས་ལ་སྨད་དང་བསྟོད། དགེ་བ་ཅན་གྱི་ཚོགས་
བཅག་དང་། བླ་མ་ལྷ་དང་མཆེད་ལྕམ་སྤངས། དཀྱིལ་འཁོར་གཉེན་པོ་བྲལ་བ་དང་བརྒྱད། འདི་དག་ལོག་པ་བརྒྱད་དུ་གསུངས། །ཞེས་སོ། །དེ་
ལྟ་བུའི་མི་དགེ་བའི་ལས་དེ་དག་ཕྲ་ཞིང་ཕྲ་བ་ཡང་དུག་བཞིན་དུ་སྤང་དགོས་ཏེ། འགྱུར་སྟོབས་རབ་ཏུ་ཆེ་བས་མི་དགེ་བ་ཆུང་དུས་ཀྱང་སྡུག་བསྔལ་ཆེན་པོ་
བསྐྱེད་པའི་ཕྱིར་རོ། །དེའང་མདོ་ལས། སྡིག་པ་ཆུང་ངུ་བྱས་པས་ཀྱང་། །འཇིག་རྟེན་ཕ་རོལ་འཇིག་ཆེན་དང་། །ཕུང་ཁྲོལ་ཆེན་པོ་བྱེད་འགྱུར་ཏེ། །
ཁོང་པར་སོང་བའི་དུག་བཞིན་ནོ། །ཞེས་དང་། སློབ་དཔོན་ཆེན་པོས། ལས་ནི་ཆུང་ཡང་འབྲས་བུ་རྒྱ་ཆེ་སྟེཿ དགེ་སྡིག་ཆེན་པོ་བསགས་ལ་སྨོས་ཅི་
དགོསཿ །ཞེས་སོ། །ས་མཚམས་ནི། སྤྱིར་ཉོན་མོངས་པ་གསུམ་གྱིས་ཀུན་ནས་བསློངས་ཤིང་གཞན་ལ་གནོད་པ་གཞི་དང་བཅས་པའི་སྒོ་གསུམ་གྱི་

བྱ་བ་ནི་མི་དགེ་བའི་ལས་ཡིན་ལ། ཉོན་མོངས་པ་གསུམ་མེད་པའི་སེམས་ཀྱིས་ཀུན་ནས་བསློངས་ཤིང་གཞན་ལ་ཕན་པ་འབྲས་བུ་དང་བཅས་པའི་སྒོ་
གསུམ་གྱི་བྱ་བ་ནི་དགེ་བའི་ལས་སོ། །བྱེ་བྲག་རང་བཞིན་མེད་རྟོགས་ཀྱི་ཤེས་རབ་ཀྱིས་ཟིན་པའི་དགེ་བ་ཐམས་ཅད་ཟག་མེད་ཀྱིས་དགེ་བ་སྟེ་ཐར་པ་ཆ་
མཐུན་དང་། དེས་མ་ཟིན་པ་ནི་ཟག་བཅས་ཀྱི་དགེ་བ་སྟེ་བསོད་ནམས་ཆ་མཐུན་ཞེས་བྱའོ། །ལྕི་ཡངས་ནི། ཡུལ་དང་ཀུན་བསློངས་དྲག་ཞེན་ལ་སོགས་
པའི་ཁྱད་པར་གྱིས་མི་དགེ་བ་ལྕི་ཡངས་བར་མ་གསུམ་དང་། དགེ་བའི་ལས་ཆེ་འབྲིང་ཆུང་གསུམ་མོ། །འབྲས་བུ་ནི། ཟག་པ་དང་བཅས་པའི་མི་དགེ་
བ་ལྕི་བས་དམྱལ་བ། འབྲིང་གིས་ཡི་དྭགས། ཡངས་པས་དུད་འགྲོ་སྟེ་རྣམ་སྨིན་གྱི་འབྲས་བུའོ། །སྲོག་གཅོད་པ་ལ་དགའ་བ་ལ་སོགས་པ་མི་
དགེ་བ་གང་བྱེད་དེར་སྐྱེ་བ་ནི་བྱེད་པ་རྒྱུ་མཐུན་དང་། སྲོག་གཅོད་པས་ཚེ་ཐུང་ཞིང་ནད་མང་བ་སོགས་མྱོང་བ་རྒྱུ་མཐུན་གྱི་འབྲས་བུའོ། །དབང་གི་ 

༄༅། །འབྲས་བུ་ཡུལ་ལ་སྨིན་ཏེ། ཡུལ་ཚེར་མ་ཅན་ལོ་འབྲས་མི་སྨིན་པ་སོགས་བཀྲ་མི་ཤིས་པའི་ཡུལ་དུ་སྐྱེ་བའོ། །ཟག་པ་དང་
བཅས་པའི་དགེ་བ་ཆེན་པོས་ཁམས་གོང་མིའི་ལྷ། འབྲིང་གིས་འདོད་ལྷ། ཆུང་དུས་མིར་སྐྱེ་བ་སྟེ་རྣམ་སྨིན་གྱི་འབྲས་བུ་དང་། རྒྱུ་མཐུན་དང་དབང་
གི་འབྲས་བུ་སོགས་ཀྱང་སྔར་ལས་ལྡོག་ཏེ་ཤེས་པར་བྱའོ། །ཟག་མེད་ཀྱི་དགེ་བའི་འབྲས་བུ་ནི་ཐར་པ་མྱ་ངན་ལས་འདས་པའི་ལམ་དང་འབྲས་བུའི་
དགེ་བ་ཐམས་ཅད་སྟེར་བར་བྱེད་པ་ཡིན་ནོ། །དེ་ཡང་སྦྱོར་དངོས་རྗེས་གསུམ་དུ་དགེ་སེམས་དང་བཅས་ན་མཐའ་གཅིག་ཏུ་དགེ་བའི་ལས་ཁོ་ན་ཡིན་པས་
རྣམ་སྨིན་ཡང་བདེ་བ་ཁོ་ན་སྟེར་མོད། གཞན་དུ་སྙན་གྲགས་འདོད་ནས་སྦྱིན་པ་གཏོང་བ་སོགས་བསམ་པ་གནག་ལ་སྦྱོར་བ་དཀར་བ་དང་། ཕན་
འདོད་ཀྱིས་བརྡེག་བརྡུང་དང་། མི་སྙན་པར་སྨྲ་བ་སོགས་བསམ་པ་དཀར་ལ་སྦྱོར་བ་གནག་པ་སྟེ། དེ་དག་གིས་ཀྱང་བདེ་སྡུག་སྤེལ་མར་བསྐྱེད་པར་

བཤད་པས་མཐའ་གཅིག་ཏུ་དཀར་བའི་ལས་ཁོ་ན་བསྒྲུབ་པ་ལ་སྐྱོ་དུབ་མེད་པ་ཁྱིམ་བདག་སོ་ནམ་བྱེད་པ་ལྟ་བུ་དང་། རླབས་པོ་ཆེའི་དགེ་བ་ལ་དཔའ་མི་
ཞུམ་པ་དཔའ་བོ་གཡུལ་དུ་འཇུག་པ་ལྟ་བུ་དང་། བར་མཚམས་མེད་པ་འགལ་མེའི་འཁོར་ལོ་བསྐོར་བ་ལྟར་བསླབ་པར་བྱའོ། །དེ་ལྟར་འཁོར་བའི་
དངོས་པོ་འདི་བསྐྱེད་མཁན་ཟག་བཅས་ཀྱི་ལས་གསུམ་པོ་དེ་ཡིན་ནོ། །དེ་ཡང་ལས་ཀྱི་རྣམ་སྨིན་དེ་དག་གིས་བསླུ་མི་སྲིད་ཅིང་། བདེ་སྡུག་ཐམས་ཅད་ཀྱི་
གཞི་བྱེད་པ་སྟེ། དྲན་པ་ཉེར་བཞག་ལས། མེ་ནི་གྲང་བར་འགྱུར་ཡང་སྲིད། །རླུང་ནི་ཞགས་པས་ཟིན་ཡང་སྲིད། །ཉི་ཟླ་ཐང་ལ་ལྷུང་ཡང་སྲིད། །
ལས་ཀྱི་རྣམ་སྨིན་བསླུ་མི་སྲིད། །ཞེས་དང་། འདུལ་བ་ལུང་ལས། སྡིག་པ་ཆུང་ངུ་དག་ལ་ཡང་། །མི་གནོད་སྙམ་དུ་བརྙས་མི་བྱ། །མེ་སྟག་ཆུང་ངུ་
དག་གིས་ཀྱང་། །རྩ་ཕུང་རི་རབ་བསྲེག་པར་བྱེད། །དགེ་བ་ཆུང་ངུ་དག་ལ་ཡང་། །མི་ཕན་སྙམ་དུ་བརྙེས་མི་བྱ། །ཆུའི་ཐིག་པ་བསོགས་པ་ཡིས། །

༄༅། །སྣོད་ཆེན་རིམ་གྱིས་གང་བར་འགྱུར། །ཞེས་སོ། །གསུམ་པ་ནི། གནས་སྐབས་སུ་དགེ་སྡིག་བླང་དོར་ཤེས་ཤིང་དགེ་ལ་བརྩོན་
པ་དང་། མཐར་ཐུག་ཚོགས་གཉིས་ཟུང་དུ་འཇུག་ནས་སྟོང་ཉིད་སྙིང་རྗེ་ཟུང་དུ་འབྲེལ་པའི་དགོས་པ་ཡོད་དོ། །བཞི་པ་འཁོར་བའི་སྡུག་བསྔལ་ལ་བསམ་
ནས་འཇིག་རྟེན་ཚེ་འདིའི་བྱ་བ་སྤངས་ཤིང་ཕྱི་མ་དོན་དུ་གཉེར་བའི་ཁྲིད་ལ། སྡུག་བསྔལ་གྱི་རང་བཞིན་སྤྱིར་བསྟན་པ། བྱེ་བྲག་ཏུ་རིགས་དྲུག་གི་སྡུག་བསྔལ་
སོ་སོར་བཤད་པ། དེ་བསྒོམ་པའི་དགོས་ཆེད་བསྟན་པ་དང་བཅས་པའོ། །དང་པོ་ནི། སེམས་ཉིད་ངལ་བསོ་ལས། དེ་ལྟར་མི་རྟག་ཁམས་གསུམ་འཁོར་
བའི་ཆོས། །རྣམ་པར་འགྱུར་བས་ཤིན་ཏུ་སྡུག་བསྔལ་ཏེ། སྡུག་བསྔལ་འགྱུར་དང་འདུ་བྱེད་ཉིད་གསུམ་གྱིས། །གྲོངས་ཁྱེར་དྲུག་གི་འགྲོ་ཀུན་ཉམས་རེ་
ཐག༑ །ཅེས་གསུང་པ་བཞིན། འདུ་བྱེད་ཀྱི་སྡུག་བསྔལ། འགྱུར་བའི་སྡུག་བསྔལ། སྡུག་བསྔལ་གྱི་སྡུག་བསྔལ་གསུམ་གྱི་རང་བཞིན་ཏེ། སྤྱིར་ཁྱབ་པ་

འདུ་བྱེད་ཀྱི་སྡུག་བསྔལ་གྱད་ཀྱི་སྒྱུ་རྩལ་ལམ་དུག་ཅན་གྱི་ཟས་ལ་སྤྱོད་པ་ལྟ་བུ་འདུ་བྱེད་ཐམས་ཅད་རྐྱེན་ཁར་ལུས་པ་རྟག་ཏུ་རང་དབང་བྲལ་བའི་མཚན་ཉིད་
ཅན་གྱི་སྡུག་བསྔལ་ཏེ། བཞི་བརྒྱ་པ་ལས། ལས་ནི་འབད་པས་བྱེད་འགྱུར་ཞིང་། །བྱས་ཟིན་འབད་པ་མེད་པར་འཇིག །ཅེས་གསུངས་སོ། །དེས་
ན་ཁམས་གསུམ་འཁོར་བའི་གནས་འདི་མཐོ་དམན་གང་དུ་སྐྱེས་ཀྱང་ཟུག་གཟེར་རྒྱུན་མི་ཆད་པའི་ནད་པ་ལྟར་བདེ་བའི་གོ་སྐབས་སྐད་ཅིག་ཙམ་ཡང་མི་འདུག་
པས་ནག་ཅན་བརྩོན་དོང་ནས་འབྲོས་པ་ལྟར། ད་རེས་འདི་ནས་ངེས་པར་ཐར་བ་ཞིག་བྱ་སྙམ་དུ་འཁོར་བ་ལ་ཞེ་ཐག་པ་ནས་སྐྱོ་བ་བསྐྱེད་དགོས་ཏེ། སློབ་
དཔོན་ཆེན་པོས། འཇིག་རྟེན་བྱ་བར་བརྩོན་ཡང་ཟིན་པ་མེདཿ ཿཆོས་ལ་འབད་ན་ལས་ཐབས་མྱུར་དུ་ཟིནཿ ཿའཁོར་བའི་བྱ་བ་ལེགས་ཀྱང་ཐ་མར་འཕུངཿ ཿ
དམ་ཆོས་སྤྱད་པའི་འབྲས་བུ་ཉམས་མི་སྲིདཿ ཿལས་ཉོན་བག་ཆགས་ཐོག་མ་མེད་དུས་ནསཿ གོམ་ཤིང་རྒྱུད་ལ་བར་མེད་བསོགས་པ་སྟེ། ཿདེ་ཡི་དབང་གིས་

༄༅། །འཁྲུལ་སྣང་འཁོར་བར་མཁྱམས། ཿའདི་ཙམ་དུས་ན་ཐར་ཞེས་ཚད་བཟུང་མེདཿ ཿའཆི་བའི་ཚེན་དྲན་ཡང་རབ་ཏུ་འཕྱིསཿ ཿམགོ་
བོ་ཆད་ལ་སྨན་གྱིས་ཕན་མེད་བཞིནཿ ཿདེ་ཕྱིར་འཁོར་བའི་སྡུག་བསྔལ་ཡང་ཤེས་ནསཿ ཿཞི་བའི་ལམ་ལ་ཡང་དག་འཇོག་པའི་ཕྱིརཿ ཿབྱམས་དང་སྙིང་
རྗེས་འགྲོ་ཀུན་རྗེས་སྐྱོང་ཞིངཿ ཿསྟོང་ཉིད་སྙིང་རྗེ་ཟུང་འཇུག་བསྒོམ་པར་མཛོདཿ །ཅེས་དང་། གྲུབ་ཆེན་མེ་ལོང་གི་ཞལ་ལས། འཁོར་བའི་སྡུག་
བསྔལ་བསམ་མཛོད་ལ། །འབུངས་གསུམ་དམ་པའི་ཆོས་ལ་ཐོན། །མི་ལུས་དོན་ཅན་འོང་སྟེ་འཆི། །ཞེས་གསུངས་པ་རྣམས་ལ་ངེས་བསྐྱེད་ནས་
བྱ་བ་བཏང་ནས་དམ་པའི་ཆོས་ལ་ཉམས་ལེན་བྱའོ། །གཉིས་པ་ནི། ངན་འགྲོའི་སྡུག་བསྔལ་དང་། བདེ་འགྲོའི་སྡུག་བསྔལ་ལོ། དེ་ལ་དེ་ལ་ངན་འགྲོ་
ནི། མི་དགེ་བའི་ལས་ཀྱིས་ངན་སོང་གསུམ་དུ་སྐྱེས་ཀྱང་འཇིག་རྒྱུ་རང་ཅི་ཡོད་སྙམ་ན། བློ་རྒོད་དེ་འདྲ་བ་ད་ལྟ་མ་བསམ་པས་ཡིན། བསམས་ན་སྡུག་

བསྔལ་ཉམས་སུ་མྱོང་བ་ལྟ་ཅི་སྨོས། སྡུག་བསྔལ་ཐོས་སམ། གཟུགས་བརྙེན་རི་མོར་བྲིས་པ་མཐོང་ན་ཡང་སྙིང་རླུང་ལྡང་པ་ཙམ་དུ་བཟོད་པའི་ཐབས་མེད། 
དེའི་རྒྱུ་མཚན། དམྱལ་བར་སྐྱེས་ན་ཚ་དམྱལ་རྣམས་ནི་སྡུག་བསྔལ་གྱི་ཁྱད་པར་ལྕགས་བསྲེག་གིས་བཞི་དང་། མེ་འོབས་མེ་ལྕེ་རབ་ཏུ་འབར་བའི་གནས་དེ་
ལྟ་བུར་ཡང་། ཡང་སོས་ཀྱི་སེམས་ཅན་རྣམས་ནི་ཕན་ཚུན་དགྲ་མི་ཤ་བོ་ལྟ་བུར་མཐོང་སྟེ་མཚོན་བསྣུན་རེས་ཀྱིས་ཡང་ཤི་ཡང་སོས་དང་། ཐིག་ནག་ནི་ལུས་
ལ་ཐིག་བཏབ་སྟེ་ལྕགས་ཀྱི་སོག་ལེ་མེ་འབར་བས་གླད་ཁྲག་འཐོར་བཞིན་དུ་གཤོག་ཅིང་འབྱར་ལ་ཡང་གཤོག་པ་དང་། བསྡུས་འཇོམས་ནི་ལྕགས་སྲེག་གི་
རི་ར་ལུག་གི་གདོང་པ་འདྲ་བའི་བར་དུ་ཏིལ་མར་ལྟར་དམར་འདག་འདག་འཚེར་ཞིང་གྱེས་པ་ན་ཡང་སོས་ཏེ་ཡང་འཚེར་བ་དང་། ངུ་འབོད་ནི་ཉམ་ཐག་ནས་
ཡིབས་པའི་གནས་འཚོལ་བ་ན་ལྕགས་ཁང་མེ་འབར་བའི་ནང་དུ་ཚུད་དེ་སྒོ་ཟུམ་ནས་བསྲེག་པ་དང་། ངུ་འབོད་ཆེན་པོ་ནི་ལྕགས་ཁང་སྒོ་མེད་ཉིས་རིམ་མེ་

༄༅། །འབར་བང་སྲེག་ཅིང་སྒོ་ནང་མ་ནས་རྒྱ་ལ་ཐར་ཡང་ཕྱི་མ་ནས་ཡུན་མི་ཐར་བ་དང་། ཚ་བ་ནི་ལྕགས་ཀྱི་ཕྲུ་བ་མེ་འབར་བའི་ནང་དུ་བསྲེག་
ཅིང་མདུང་རྩེ་གསུམ་པས་བསྣུན་པ་དང་། འདག་མེ་འབར་བའི་ས་གཞི་ལ་ལྤགས་པ་བཤུས་ཏེ་ཕུར་བུ་ས་བརྒྱང་བ་དང་། རབ་ཏུ་ཚ་བ་ནི་ལྕགས་ཟངས་ཁོལ་
མར་བསྲེགས་པ་ན་ཁར་ལོང་གི་འོང་བ་ན་ཤ་སྐྱེ་ཞིང་གཏིང་དུ་སོང་བ་ན་རུས་པར་འགྲོ་བ་དང་། གླ་སྙིང་ལ་སོགས་པ་ཕྱི་ནང་ཐམས་ཅད་མེས་བསྲེག་ཟངས་ཞུན་
སྐོལ་བ་བླུད་པས་ལུས་བུན་གྱིས་བསྲེག་པ་དང་། མནར་མེད་ནི་ས་གཞི་ཆེན་པོ་མེ་འབར་བར་སོང་ནས་ལུས་མར་མེའི་སྡོང་བུ་ལྟར་བསྲེག་པས་སྡུག་སྐད་ཐོས་
པ་ཙམ་ལས་མེ་དང་སེམས་ཅན་སོ་སོར་མི་མཐོང་བ་དང་ཕྱེ་མར་འཐག་པ་ལ་སོགས་པའི་སྡུག་བསྔལ་བཟོད་ཐབས་མེད་པ་ཡིན་ནོ། །གལ་ཏེ་དེ་དག་ལས་ཐོན་
ཏེ་བྲོས་པ་ན་ཕྱོགས་བཞིར་འདག་མེ་འབར་བའི་འོབས་སུ་པུས་ནུབ་ཙམ་ལ་ཚུད་དེ་རྐང་པ་བཞག་ན་གཞོབ་འཐུལ་ཏེ་ཚིག་ཅིང་བཏེགས་ན་སོས་པ་དང་། དེ་ལས་

ཐར་ནས་རོ་མྱག་ཕྱི་སའི་སུ་འདམ་ལ་ཚུད་དེ་སྲིན་བུ་ཟངས་ཀྱི་མཆུ་ཁབ་འདྲ་བས་འབུག་པ་དང་། དེ་ལས་ཐར་ཡང་མཚོན་ཆའི་ཐང་ལ་རྐང་པ་བཞག་དུས་
འབིགས་ཤིང་བཏེགས་ན་འཚོ་བ་དང་། ཤིང་ལོ་བབ་པ་རལ་གྲིར་གྱུར་ནས་གཅོད་པ་དང་། ཤལ་མ་ལི་ལྕགས་ཀྱི་ཐུར་མ་གྱེན་མཐུར་དུ་བལྟ་བ་ལ་འབབ་
འཛེགས་བྱས་པ་ཉམ་ཐག་ཅིང་བྱ་ཁྱིས་ཟ་བ་དང་། དེ་ལས་ཐར་ནས་སྐོམ་པས་ཆུ་ཀླུང་གི་འགྲམ་དུ་རྒྱུག་པས་ན་ཐལ་ཚན་གྱི་ཆུ་བོ་རབ་མེད་ཀྱི་ནང་དུ་ལྷུང་
སྟེ་ཤ་རུས་ཚིག་པས་མནར་བར་འགྱུར་རོ། །ཚེ་ཚད་ཡང་སོས་ནས་ཚ་བའི་བར་དྲུག་ནི་རྒྱལ་ཆེན་རིས་བཞི་སོགས་འདོད་ལྷ་དྲུག་གི་ཚེ་ཚད་ལ་ཞག་གཅིག་ཏུ་
བྱས་པའི་རང་ལོ་ལྔ་བརྒྱ་ནས་ཁྲི་དྲུག་སྟོང་གི་བར་ཉིས་འགྱུར་དང་། རབ་ཏུ་ཚ་བས་བར་བསྐལ་ཕྱེད་དང་། མནར་མེད་ཀྱིས་བར་བསྐལ་གཅིག་ཐུབ་པ་ཡིན་
ནོ༑ །མདོར་ན་བསྐལ་པ་འཇིག་པའི་མེ་ལས་ཡང་སོས་ཀྱི་མེས་ཚ་ཞིང་། དེ་ལས་ཀྱང་འོག་མ་འོག་མ་བཞི་འགྱུར་གྱིས་ཚ་བས་བཟོད་བླག་མེད་དོ། །གྲང་

༄༅། །དམྱལ་རྣམས་ནི། གནས་སྐབས་ཀྱི་ཁྱད་པར་སྣང་བ་མེད་པའི་མུན་ཁྲོད། གངས་བར་དང་། ཁ་བ་བུ་ཡུག་དང་། འཁྱགས་སྦུགས་དང་། འཁྱག་པའི་འོབས་
དང་། འཁྱག་པའི་ཅོང་རོང་ཆེན་པོའི་ཁྲོད་དུ་གྲོང་བས་ཉན་ནས་འདར་བའི་སྐད་ངན་ཨ་ཆུ་ཆུ་ཟེར་བ་དང་། ཀྱི་ཧུད་ཅེས་སྡུད་སྐད་འདོན་པ་དང་། སོ་ཐམ་ཐམ་པ་ལས་སྐད་
མི་ཐོན་པ་དང་། གྲང་བའི་རེག་བྱས་ལུས་ལ་ཆུ་བུར་མཐེབ་རྡོག་ཙམ་པས་གང་བ་དང་། དེ་བས་ཀྱང་གྲང་བས་ཆུ་བུར་རྡོལ་ནས་རྨར་སོང་བ་དང་། ཧ་ཅང་གྲང་
དྲག་པས་པདྨ་ལྟར་ལུས་ཚལ་པ་བཞིར་གས་པ་དང་། གས་པའི་རྨ་ཕྱི་ནང་ལོག་ནས་ཆུ་རྒྱུས་ཕྲ་མོས་འབྲེལ་པ་ཨུཏྤལ་ལྟར་གས་པ་དང་། ཚལ་པ་བརྒྱ་
སྟོང་ལ་སོགས་པར་གས་ཤིང་དུམ་བུར་འཐོར་བ་པདྨ་ཆེན་པོ་ལྟར་གས་པ་སྟེ་སྡུག་བསྔལ་བཟོད་ཐབས་མེད་དེ། ཚེ་ཚད་ནི། མཛོད་ལས། ཏིལ་སྦྱངས་
ནང་ནས་ལོ་བརྒྱ་ཞིང་། ཏིལ་གཅིག་ཕྱུངས་པས་ཟད་གྱུར་པ། ཆུ་བུར་ཅན་གྱི་ཚེ་ཡིན་ཏེ། གཞན་གྱི་ཚེ་ནི་ཉི་ཤུར་འགྱུར། །ཞེས་པ་ལྟར་ཏེ་ཆུ་བུར་

ཅན་སྔོན་ལ་འདྲེན་པའི་ལུགས་སོ། །ངན་སོང་གི་གནས་གཉིས་པ་ཡི་དྭགས་ཀྱི་སྡུག་བསྔལ་ཡང་བསམ་གྱི་མི་ཁྱབ་སྟེ། ཕྱིའི་སྒྲིབ་པ་ཅན་ 
རྣམས་ནི། བཀྲེས་སྐོམས་གྱིས་ཉེན་པས་ཕྱོགས་སུ་རྒྱུག་ཀྱང་བཟའ་བཏུང་གང་ཡང་མི་རྙེད་ཅིང་མི་མཐོང་ལ། མཐོང་ཡང་གཤིན་རྗེའི་སྐྱེས་བུས་བསྲུང་ཏེ་
སྤྱད་དབང་མེད་པ་དང་། བལྟས་པ་ཙམ་གྱིས་ཆུ་ཀླུང་ཆེན་པོ་ཡང་བསྐམས་ཏེ་གྲམ་པར་སྐྱ་ཁྲོལ་གྱིས་འགྲོ་བ་དང་། སྨན་ཤིང་ནགས་ཚལ་སོགས་
ཀྱང་སོལ་བའི་ཕུང་པོ་དང་འགལ་དུམ་དང་། རད་རོད་ཅན་དུ་འགྱུར་བ་དང་། དུས་ཚིག་ཕྱིན་ཅི་ལོག་ཏུ་གྱུར་པས་སོས་དུས་ཟླ་བས་ཀྱང་བསྲེག་ཅིང་། 
དགུན་ཉི་མའང་བསིལ་བས་གྲང་རེག་མི་གཟོད་པ་སོགས་སྡུག་བསྔལ་བཟོད་བླགས་མེད་དོ། །ནང་གི་སྒྲིབ་པ་ཅན་རྣམས་ནི། བཟའ་བཏུང་ཅུང་ཟད་རྙེད་
པ་ཟོས་པ་ན་ཁོང་དུ་སླེབ་མ་ཐག་མེར་གྱུར་ནས་ནང་ཁྲོལ་ཀུན་གནོལ་ཐུབ་གྱིས་བསྲེག་ཅིང་ཁ་སྣ་གསུས་པ་སོགས་ནས་མེ་ལྕེ་དུད་པར་བཅས་པ་འདུལ་བ་

༄༅། །བ་དང་། སྤྱི་མཐུན་གྱི་སྒྲིབ་པ་ཅན་ནི། ཟས་སྐོམ་མ་མྱོང་བས་ཁ་འདུས་ཐམས་ཅད་བསྐམས་ཤིང་། རྒྱུ་མ་སྒལ་ཚིག་ལ་
འབྱར་བ། སྐུ་ཟིངས་ཟིངས་པོར་འཛིངས་པ། མགྲིན་པ་གཞུ་རྒྱུད་ལྟ་བུ་དང་། རྐང་ལག་འཇག་མ་ལྟར་གྱུར་པ། ཚ་གྲང་གི་གདུང་བས་ཁ་དོག་ནི་སྔོ་ལ་
ཧམ་པ། བཟའ་བཏུང་ཅུང་ཟད་རྙེད་ཀྱང་ཁ་ཁབ་མིག་ཙམ་དང་། མེད་པ་རྟ་རྔ་ལྟར་ཕྲ་བས་དང་པོར་མི་འགྲངས་ཤིང་ཁོང་དུ་སླེབས་པ་ན་ཁོག་པ་ཡུལ་
ལྗོང་ལྟར་ཆེ་བས་མི་ཁེངས། ཁ་གཅིག་ཁ་བྱིལ་པོས་བཟའ་བཏུང་ཁོག་པར་འགྲོ་ས་མེད་པ་དང་། ཁའི་དུག་གིས་ཆུ་ཀླུང་ཡང་སྐེམས་པར་བྱེད། རྟག་
ཏུ་བཀྲེས་སྐོམ་གྱི་སྡུག་བསྔལ་བཟོད་ཐབས་མེད་པ་ཡིན་ཏེ། སློབ་སྤྲིངས་ལས། ཁབ་མིག་ཙམ་གྱི་ཁ་ལ་དཔག་ཚད་མང་འཇིགས་པའི། ལྟོ་ཆེན་
ཉམ་ཐག་རྒྱ་མཚ་ཆེན་པོའི་ཆུ་འཐུང་ཡང་། མགུལ་ཕུག་ཡངས་པ་ཉིད་དུ་ཕྱིན་པར་མ་གྱུར་པ། ཁ་ཡི་དུག་གིས་ཆུ་ནི་རློན་ཡང་བསྐམས་པར་འགྱུར། །

ཞེས་གསུངས་ཤིང་། ཚེ་ཚད་ནི་མི་ལོ་ཁྲི་དང་ལྔ་སྟོང་གི་བར་དུ་ཐུབ་པོ། ངན་སོང་གི་གནས་གསུམ་པ་དུད་འགྲོའི་སྡུག་བསྔལ་ཡང་དབྱིངས་ན་གནས་པ་
ནི། ཆེ་བས་ཆུང་བ་ཟ་བ། ཆུང་བས་ཆེ་བ་འབིགས་པ། གཅིག་ལ་མང་པོ་རུབ་ནས་ཟ་ཞིང་། མང་པོ་གཅིག་ཁོ་ནས་ཟ་བ། ཀླུ་རྣམས་ལ་ཉིན་རེ་ཞིང་བྱེ་
ཚན་གྱིས་བསྲེག་ཅིང་མཁའ་ལྡིང་གིས་འཇིགས་པ་དང་། ཁ་འཐོར་བ་ས་གཞི་རི་ཀླུང་ཀུན་ཡོད་པའི་བྱ་དང་རི་དྭགས་ཕྱུགས་ལུག་ལ་སོགས་པ་འདི་
དག་ཀྱང་གཅིག་གིས་གཅིག་ཟ་བ་དང་། འཚེ་བ་དང་། ཤ་ལྤགས་རུས་པའི་ཆེད་དུ་མི་རྣམས་ཀྱིས་རང་དབང་མེད་པར་གསོད་པ་དང་། གཞན་ཡང་ཁལ་
མི་ཐེག་བཞིན་དུ་འགེལ་བ། རྨོ་རྨོ་བ། ཞོ་བཞོ་བ། བལ་འཐོག་པ། སྤུ་འབྲེག་པ། འདོད་པ། བརྡུང་བ་སོགས་བཀོལ་སྤྱོད་ཀྱི་སྡུག་བསྔལ་
དང་། ཐུན་མོང་དུ་གླེན་ལྐུགས་ཀྱི་སྡུག་བསྔལ་སོགས་བསམ་གྱིས་མི་ཁྱབ། ཚེ་ནི་རིང་ཐུང་མཐའ་གཅིག་ཏུ་མ་ངེས་ཤིང་། རིང་ཤོས་ཁ་གཅིག་

༄༅། །བསྐལ་པའི་བར་དུ་སྡུག་བསྔལ་མྱོང་བའང་ཡོད་དོ། །དེ་ཡང་རང་ཅག་རྣམས་སྔར་ཡང་ངན་སོང་གི་གསུམ་པོ་འདིར་ལན་གྲངས་དུ་
མ་སྐྱེས་ཏེ་སྡུག་བསྔལ་འདི་མ་མྱོང་བྱ་བ་གཅིག་མེད་དེ་མྱོང་། ད་ལན་ཡང་སྔར་གྱི་ལས་ངན་རྒྱུད་ལ་ཡོད་པའི་སྟེང་དུ་ཚེ་འདི་བློས་མ་མཐོངས་པས་འདིའི་
ཆེད་དུ་མི་བྱ་མེད་པ་ཅིག་བྱས་པས་ཕྱིས་ཀྱང་འགྲོ་ས་ཐུར་ལས་མེད། མྱོང་རྒྱུ་སྡུག་བསྔལ་ལས་མེད་པས། ད་ལྟ་ཉིན་གཅིག་གི་ཚ་གྲངས་བཀྲེས་སྐོམ་ཅུང་
ཟད་རེ་ཡང་མི་བཟོད་ན་དམྱལ་བའི་ཚ་གྲང་དང་། ཡི་དྭགས་ཀྱི་བཀྲེས་སྐོམ། དུད་འགྲོའི་བཀོལ་སྤྱོད་ལ་སོགས་པ་ངན་འགྲོའི་སྡུག་བསྔལ་ཡུན་རིང་ལ་
བཟོད་བླག་མེད་པ་དེ་དག་བཟོད་པར་འདུག་གི་སྙམ་དུ་དྲག་ཏུ་བསམ་པར་བྱའོ། །ཡང་དགེ་བའི་ལས་ཀྱིས་བདེ་འགྲོར་སྐྱེ་ན་ཡང་མཐོ་རིས་ཀྱི་བདེ་བ་ལ་
ལོངས་སྤྱད་དུ་ཡོད་པའི་ཕྱིར་དེ་ཙམ་གྱིས་ཆོག་གམ་སྙམ་ན། མེ་ཆེ་ཆུང་གང་གིས་ཀྱང་བསྲེག་པ་ལས་མ་འདས་པ་བཞིན་དུ་འཁོར་བ་མཐོ་དམན་གང་དུ་

སྐྱེས་ཀྱང་སྡུག་བསྔལ་གྱི་རང་བཞིན་ཅན་ཡིན་པས། ངན་སོང་གསུམ་ན་སྡུག་བསྔལ་གྱི་མེའི་འོབས་ལྟར་བཟོད་དཀའ་བར་མ་ཟད། མཐོ་རིས་ན་ཡང་
བདེ་བ་མེད་དོ། འདི་ལྟར་མིའི་གནས་ནའང་ཆེ་ཆུང་ཐམས་ཅད་ལ་རང་རང་གི་བོང་དང་སྦྱར་བའི་སྡུག་བསྔལ་རེ་སོ་སོར་ཡོད་ཅིང་ཁྱད་པར་སྤྱི་མཐུན་ལ་
སྐྱེ་རྒ་ན་འཆིའི་སྡུག་བསྔལ་དང་། དབུལ་འཕོངས་འབྱོར་གུད། འདུ་འབྲལ། བརྡེག་བརྡུང། གསོད་གཅོད་སོགས་བསམ་གྱིས་མི་ཁྱབ། ལྷ་
མ་ཡིན་རྣམས་ལའང་། གཞན་གྱིས་དཔལ་ལ་ཕྲག་དོག་པས་རྟག་ཏ་ཕུན་ཚུན་རྩོད་པ་དང་། འཁྲུགས་པ་དང་། ལུས་རྨས་པ་དང་། ཡན་ལག་
ཆད་པ་དང་། གསོད་པ་དང་། གཡུལ་ཉེས་པ་སོགས་འཐབ་རྩོད་ཀྱིས་སྡུག་བསྔལ་དཔག་ཏུ་མེད་དོ། འདོད་པའི་ལྷ་ལའང་འདོད་པས་མྱོས་
ཤིང་བག་མེད་པས་འཆི་འཕོ་ལྟུང་བྱེད་ཀྱི་སྡུག་བསྔལ་ཉ་བྱེ་ཚན་ལ་བསྒྲེས་པ་ལྟ་བུའི་ལྷའི་ཞག་བདུན་མྱོང་དགོས་པ་དང་། འཐབ་རྩོད་ལ་སོགས་

༄༅། །པའི་སྡུག་བསྔལ་ཡང་ཡོད་དོ། །ཁམས་གོང་མ་གཉིས་ན་རེ་ཞིག་སྡུག་བསྔལ་དྲག་པོས་གཟིར་བ་མེད་ཀྱང་འགྱུར་བའི་སྡུག་
བསྔལ་བྱ་ནམ་མཁའ་ལ་འཕུར་བ་ཅིས་ཀྱང་ས་ལ་འབབ་པ་བཞིན་དུ་ཟག་བཅས་ཀྱི་དགེ་བའི་འཕེན་ཤུགས་ཟད་ནས་སླར་ངན་འགྲོར་ལྟུང་ནས་སྡུག་བསྔལ་
དྲག་པོས་མྱོང་དགོས་ཏེ། བཤེས་སྤྲིངས་ལས། ལྷ་ཡུལ་བདེ་འདོད་ཤིན་ཏུ་ཆེན་པོ་དང་། ཚངས་ཉིད་ཆགས་བྲལ་བདེ་བ་ཐོབ་ནས་སླར། མནར་མེད་
མེ་ཡི་བུད་ཤིང་གྱུར་པ་ཡི། སྡུག་བསྔལ་རྒྱུན་མི་ཆད་པ་བརྟེན་འཚལ་ལོ། །ཞེས་གསུངས་པས། དེ་ལྟར་རིགས་དྲུག་གི་གནས་གང་དུ་སྐྱེས་ཀྱང་སྡུག་
བསྔལ་གྱི་རང་བཞིན་ཡིན་པར་མདོ་རྒྱུད་དུ་མ་ནས་གསུངས་ཏེ། འཁོར་བའི་གནས་འདི་ནི་སྡུག་བསྔལ་ཆེན་པོའི་རང་བཞིན། མེའི་ཁང་པ་ལྟ་བུ། གཅན་
གཟན་དང་མི་རྒོད་ཀྱི་ཁྲོད་ལྟ་བུ། རྒྱལ་པོའི་བརྩོན་ར་ལྟ་བུ་སྟེ། ངལ་བསོ་ལས། ཇི་ལྟར་མེ་ནང་གཅན་གཟན་མི་རྒོད་ཁྲོད། རྒྱལ་པོའི་བརྩོན་རར་ཆུད་པའི་

འགྲོ་བ་ལྟར། སྡུག་བསྔལ་སྔ་ཕྱི་བརྒྱུད་ལས་མནར་བཞིན་དུ། ད་དུང་ཐར་པའི་སྐབས་མེད་སྐྱོ་བ་འཕེལ། །ཅེས་དང་། དམ་པ་ཀུན་དགས། །
འཁོར་བའི་ཉེས་མིག་དྲན་ན་སྙིང་རླུང་ལྡང་། །འདི་ལ་གད་མོ་མི་འོང་དིང་རི་པ། །ཞེས་གསུངས་སོ། །དེས་ན་རང་རེ་རྣམས་ཀྱི་ད་ལྟའི་དུས་སུ་ལུས་ལ་
མེ་སྟག་ཙམ་ཞིག་ཕོག་ཀྱང་མི་གཟོད་ཅིང་། དགུན་ནང་གཅིག་གི་གྲང་བ་ཙམ་ཡང་མི་བཟོད་ན་རིགས་དྲུག་གི་སྡུག་བསྔལ་དེ་རྣམས་བཟོད་དུ་རེ་བ་སྙིང་མེད་པ་
སྟེ༑ ཀུན་མཁྱེན་ཀློང་ཆེན་པས། ད་ལྟའི་སྡུག་བསྔལ་ཅུང་ཟད་མི་བཟོད་ན། སྲིད་པའི་སྡུག་བསྔལ་མི་བཟད་ཅི་ལྟར་བཟོད། །དེ་ལྟར་བཤད་ཀྱང་ཅུང་ཟད་མ་སྐྱོ་བར། །
བདག་སྙིང་ལྕགས་ཀྱི་ག་བུར་ཆེན་བའམ། །རྡོ་ཡི་ཁམས་བཞིན་སེམས་པ་མེད་པར་མངོན། །ཞེས་སོ། །གསུམ་པ་ནི། གནས་སྐབས་སུ་འཁོར་བ་ལ་ཡིད་དབྱུང་ཞིང་
ཐར་བ་དོན་དུ་གཉེར་ནས་འཁོར་བ་ལ་ཡིད་མི་འཇུག་པ་དང་། མཐར་ཐུག་འཁོར་བར་མི་ལྡོག་ཅིང་བྱང་ཆུབ་ཐོབ་པའི་དགོས་ཆེད་ཡོད་དོ། །དེ་ལྟར་ཕྱི་འཁོར་བའི་

༄༅། །སྡུག་བསྔལ་གྱི་རང་བཞིན་ལ་བསམ་ནས་སྐྱོ་བ་དང་། ནང་རང་གི་བྱེད་སྤྱོད་བླངས་དོར་ལ་བསམ་ནས་རང་ལ་སྐྱོ་བ་དང་། གསང་
པ་སེམས་ཀྱི་འགྱུ་རྟོག་ལ་དཔྱད་ནས་སྐྱོ་བ་སོགས་ལ་བློས་གཞིག་པར་བྱའོ། །གཉིས་པ་ཆོས་ལམ་དུ་འགྲོ་བར་བྱེད་པའི་ཁྲིད་ལ་བདུན་ཏེ། འཁོར་
བ་ངན་སོང་གི་སྡུག་བསྔལ་དང་ལམ་ལོག་པར་ལྟ་བ་ལས་སྐྱོབས་བྱེད་པ་སྐྱབས་འགྲོའི་ཁྲིད་དང་། ཐེག་ཆུང་རང་དོན་ཞི་བདེའི་བསམ་པ་ལ་མ་གནས་ཤིང་
ཆོས་ཅི་བྱེད་ཐེག་པ་ཆེན་པོའི་ལམ་དུ་འགྲོ་བར་བྱེད་པ་སེམས་བསྐྱེད་ཀྱི་ཁྲིད། སྣོད་ཀྱི་སྡིག་སྒྲིབ་དག་པར་བྱེད་པ་ལ་རྡོར་སེམས་བསྒོམ་བཟླས་ཀྱི་ཁྲིད། 
རྒྱུ་བསོད་ནམས་ཀྱི་ཚོགས་ལ་བརྟེན་ནས་འབྲས་བུ་ཡེ་ཤེས་ཀྱི་ཚོགས་རྫོགས་པར་བྱེད་པ་མཎྜལ་གྱི་ཁྲིད། བཅུད་བླ་མའི་བྱིན་རླབས་ཀྱིས་གང་བར་བྱེད་
པ་ལམ་ཟབ་མོ་བླ་མའི་རྣལ་འབྱོར་གྱི་ཁྲིད། ལམ་གྱི་བར་ཆད་སེལ་བར་བྱེད་པ་ཧཱུྃ་རིང་བསྒྲངས་པའི་ཁྲིད། གལ་ཏེ་ལམ་མཐར་མ་ཕྱིན་པར་འཕོ་ན་རླུང་

སེམས་བཙན་ཐབས་སུ་སྦྱོང་བ་མ་བསྒོམ་འཕོ་བའི་ཁྲིད་དང་བདུན་ནོ། །དང་པོ་ལ་བཞི་སྟེ། སྐྱབས་སུ་འགྲོ་བའི་ཡུལ་སྒྲུབ་པ། སྐྱབས་པའི་གང་ཟག་
ཇི་ལྟར་འགྲོ་བའི་ཚུལ། ཕན་ཡོན་དགོས་ཆེད་བསྟན་པ་དང་བཅས་པའོ། །དང་པོ་ནི། ཡུལ་གང་ལ་སྐྱབས་སུ་འགྲོ་ན། ཕྱིའི་སྐྱབས་ཡུལ་དཀོན་མཆོག་རིན་
པོ་ཆེ་རྣམ་པ་གསུམ་སྟེ། དེ་གསུམ་མིན་པ་གཞན་འཇིག་རྟེན་གྱི་དྲག་རྩལ་ཅན་ཚངས་པ་དང་། ཁྱབ་མཇུག་མ་ཧཱ་དེ་ཝ་ལ་སོགས་པའམ། རང་རང་གི་ཡུལ་
གྱི་རི་བྲག་ལྗོན་ཤིང་ལ་སོགས་པ་ལ་གནས་པའི་ལྷ་ཀླུ་མཐུ་བོ་ཆེ་རྣམས་དང་། ཕ་མ་གཉེན་འདུན་འཛའ་བ་ཤེས་ལ་སོགས་པ་རང་ལ་སྙིང་བརྩེ་བ་རྣམས་ཀྱིས་
ཀྱང་སྐྱོབ་པར་མི་ནུས་ཏེ། དེ་ཅིའི་ཕྱིར་ཞེན། སྐྱབས་ཐུབ་ནི་ཁོ་རང་འཇིགས་པ་ལས་ཐར་ཞིང་སྡུག་བསྔལ་མེད་པ་གཅིག་དགོས་ཏེ། དེ་ཀུན་འཁོར་བའི་འཇིག་
པ་ལས་མ་ཐར་ཞིང་སྡུལ་དང་བཅས་པའི་ཕྱིར་རོ། །དེས་ན་སྡུག་བསྔལ་གཏན་དུ་ཐར་པ་སངས་རྒྱས་ལས་མེད། སངས་རྒྱས་བསྒྲུབ་པའི་ལམ་ཆོས་ལས་མེད། 

ཆོས་བྱེད་པའི་གྲོགས་དགེ་འདུན་ལས་མེད་ཅིང་། འཁོར་བའི་སྡུག་བསྔལ་འདི་ལས་སྐྱོབ་ནུས་པ་ནི་དཀོན་མཆོག་རིན་པོ་ཆེ་རྣམ་
པ་གསུམ་མ་གཏོགས་གཞན་སུ་ཡང་མེད་པ་ཁོང་གསུམ་ལ་སྐྱབས་སུ་འགྲོ་བར་བྱ་སྟེ། འཇམ་དཔལ་རྣོན་པོ་རོལ་པའི་མདོ་ལས། འཇིགས་མཛད་འཇིགས་
པ་བསལ་མཛད་ཅིང་། །སྐྱབས་མེད་སྐྱོབ་པའི་སངས་རྒྱས་དང་། །ཆོས་དང་ཚོགས་མཆོག་དགེ་འདུན་ལ། །དེ་རིང་སྐྱབས་སུ་འགྲོ་བར་གྱིས། །ཞེས་
དང་། ནང་གི་སྐྱབས་ཡུལ་བླ་མ་ཡི་དམ་མཁའ་འགྲོ་གསུམ་དང་། གསང་བའི་སྐྱབས་ཡུལ་རྒྱལ་བ་སྐུ་གསུམ་ལ་སྐྱབས་སུ་འགྲོ་བའོ། །གཉིས་པ་ནི། 
ཕྱི་ལྟར་སྐྱེས་བུ་ཆུང་ངུ་སོ་སོ་སྐྱེ་བོ་ངན་འགྲོས་འཇིགས་ནས་འཁོར་བདེ་འབྲས་འདོད་ནས་སྐྱབས་སུ་འགྲོ་བ་དང་། འབྲིང་ཉན་རང་གི་རིག་པ་ཅན་རྣམས་
འཁོར་བ་འཇིགས་ནས་ཞི་བ་རང་དོན་དུ་ཚོལ་བའི་ཕྱིར་དང་། ཐེག་པ་ཆེན་པོའི་རིགས་རྣམས་རང་ཉིད་ཞི་བས་འཇིགས་ནས་སྐྱབས་སུ་འགྲོ་བའོ། །ནང་ལྟར་

གསང་སྔགས་ཀྱི་སྒོར་ཞུགས་པ་རྣམས་དང་། གསང་བ་ལྟར་གང་ཟག་དབང་པོ་ཡང་རབ་སངས་རྒྱས་ཐོབ་པར་འདོད་པ་རྣམས་སོ། །གསུམ་པ་ནི། བསམ་པ་
དང་མཐུན་པ་སྟེ། ཕྱི་ལྟར་ཕྱི་མའི་བདེ་འབྲས་དང་། ཉན་རང་གི་འབྲས་བུའམ། མཐར་ཐུག་བྱང་ཆུབ་ཀྱི་བར་དུ་རྟག་པར་འགྲོ་ཞིང་། ནང་ལྟར་ལུས་ངག་
ཡིད་གསུམ་གུས་པས། གསང་བ་ལྟ་སྒོམ་སྤྱོད་གསུམ་གྱི་སྒོ་ནས། བསམ་པའི་ཁྱད་པར་ཡང་། ཕྱི་གཞན་དོན་ལྷུར་ལེན་གྱི་བསམ་པ། ནང་ལུས་ངག་
ཡིད་གསུམ་གུས་པ་མི་ཕྱེད་པ་དང་། གསང་བ་ཞེ་འདོད་དང་བླངས་དོར་ཕྱོགས་ལྷུང་མེད་པའི་སྒོ་ནས། དུས་ནི་འདི་ནས་བཟུང་གནས་སྐབས་དང་མཐར་ཐུག་
ས་ལམ་གྱི་ཡོན་ཏན་མཐར་ཕྱིན་ནས་འབྲས་བུ་སངས་མ་རྒྱས་ཀྱི་བར་དུ་སྐྱབས་སུ་འགྲོའོ། །བཞི་པ་ནི། དེ་ལྟར་སྐྱབས་སུ་འགྲོ་བའི་བསླབ་བྱ་ཡང་། ཕྱི་
ལྟར་དཀོན་མཆོག་གསུམ་ལ་དད་གུས་དང་བས་ཉན་ཅིང་བརྟེན་པ་དང་། ནང་ལྟར་ངན་སེམས་སྤངས་ཤིང་ལྷ་བསྒོམ་སྔགས་བཟླས་དུས་ཀྱི་མཆོད་གཏོར་ལ་

༄༅། །བརྩོན་པ་དང་། གསང་བ་ལྟར་སྤྱོད་ལམ་ཐམས་ཅད་དུ་ལྟ་བསྒོམ་སྤྱོད་གསུམ་གྱི་ངང་ལ་ཡེངས་མེད་དུ་བསླབ་པར་བྱའོ། །དེ་ལྟ་བུའི་
ཕན་ཡོན་དང་དགོས་ཆེད་ནི་བསམ་གྱིས་མི་ཁྱབ་ཅིང་བརྗོད་པར་དཀའ་སྟེ། །དྲི་མ་མེད་པའི་མདོ་ལས། སྐྱབས་སུ་སོང་བའི་བསོད་ནམས་གང་། །གལ་ཏེ་དེ་ལ་
གཟུགས་མཆིས་ན། །ནམ་མཁའི་ཁམས་ནི་ཀུན་བཀང་ནས། །དེ་ནི་དེ་བས་ལྷག་པར་འགྱུར། །ཞེས་པས། གནས་སྐབས་སུ་ནང་པ་སངས་རྒྱས་ཀྱི་སྒོར་
ཚུད་པ་དང་། སྡོམ་པ་ཐམས་ཅད་ཀྱི་རྟེན་དུ་རུང་བ་དང་། སྔར་བྱས་ཀྱི་སྡིག་པ་ཟད་པར་འགྱུར་བ་དང་། མི་དང་མི་མ་ཡིན་གྱི་བར་ཆད་ཀྱིས་མི་ཚུགས་པ་དང་། 
བསམ་པའི་དངོས་པོ་ཐམས་ཅད་ཡིད་བཞིན་དུ་འགྲུབ་པ་དང་། རྒྱུ་བསོད་ནམས་ཆེན་པོ་དང་ལྡན་པར་འགྱུར་བ་དང་། ངན་སོང་དུ་མི་ལྟུང་བ་དང་། མཐར་ཐུག་
མྱུར་དུ་མངོན་པར་རྫོགས་པར་འཚང་རྒྱ་བར་འགྱུར་རོ། །དེའི་ངག་འདོན་ནི། འཇིགས་རུང་ངན་འགྲོའི་གཡང་ས་ཡ་ང་བས༔ རྟེན་གྱི་མཆོག་གྱུར་དཀོན་མཆོག་

ལྷ་ལ་སྐྱབས༔ མ་གྱུར་ནམ་མཁའི་མཐའ་ཁྱབ་སེམས་ཅན་རྣམས༔ མཆོག་གསུམ་ཐུགས་རྗེས་མ་དོར་བརྩེ་བས་ཟུངས༔ ཞེས་དཀོན་མཆོག་ཐུགས་རྗེའི་བདག་
ཉིད་ཁྱེད་རྣམས་ཀྱིས། འགྲོ་བ་རིགས་དྲུག་གི་སེམས་ཅན་ཐམས་ཅད་ཐུགས་རྗེས་བཟུང་ཨང་སྙམ་པའི་སྒོ་ནས། མདུན་གྱི་ནམ་མཁར་པདྨའི་གདན་ལ་ངོ་བོ་
དྲིན་ཆེན་རྩ་བའི་བླ་མ་ལ་རྣམ་པ་སློབ་དཔོན་པདྨ་འབྱུང་གནས་དེ་ལ་ཕྱོགས་བཅུའི་སངས་རྒྱས་དང་བྱང་ཆུབ་སེམས་དཔའ་རྣམས་ཀྱིས་བསྐོར་ནས་བཞུགས་
པར་བསྒོམ། རང་གི་མཐའ་བསྐོར་དུ་མ་གྱུར་འགྲོ་བ་རིགས་དྲུག་གི་སེམས་ཅན་ཐམས་ཅད་ཀྱིས་བསྐོར་བར་བསྒོམ། དེ་རྣམས་ཀྱི་མགྲིན་གཅིག་ཏུ་སྐྱབས་སུ་
འགྲོ་བར་བསྒོམ་ལ། བདག་དང་འགྲོ་བ་མ་གྱུར་ནམ་མཁའི་མཐའ་དང་མཉམ་པའི་སེམས་ཅན་ཐམས་ཅད་བླ་མ་ལ་སྐྱབས་སུ་འཆིའོ། །སངས་རྒྱས་ལ་
སྐྱབས་སུ་མཆིའོ། །ཆོས་ལ་སྐྱབས་སུ་མཆིའོ། །དགེ་འདུན་ལ་སྐྱབས་སུ་མཆིའོ། །བླ་མ་ཡི་དམ་དཔའ་བོ་མཁའ་འགྲོ་ཆོས་སྐྱོང་བསྲུངས་མའི་ཚོགས་

༄༅། །དང་བཅས་པ་རྣམས་ལ་སྐྱབས་སུ་མཆིའོ། །ཞེས་བརྒྱ་སྟོང་ལ་སོགས་པ་བློ་དང་འདྲེས་ངེས་སུ་བརྗོད་ནས། ཐུན་བསྡུ་བ་ན། 
སྐྱབས་ཡུལ་རྣམས་ཀྱི་སྐུ་ལས་འོད་ཟེར་བྱུང་བ་རེག་པ་ཙམ་གྱིས་བདག་གཞན་གྱི་སྡིག་སྒྲིབ་ཐམས་ཅད་སྦྱངས་ཏེ། སེམས་ཅན་ཐམས་ཅད་འུར་དིང་གིས་དག་
པའི་ཞིང་དུ་སོང་། སྐྱབས་ཡུལ་རྣམས་འོད་དུ་ལྟེམ་གྱིས་ཞུ་ནས་རང་ལ་ཐིམ་པར་བསམ་ལ། དགེ་བ་འདི་ཡིས་སྐྱེ་བོ་ཀུན། །ཞེས་སོགས་ཇི་ལྟར་རིག་
པས་དགེ་བ་བསྔོའོ། །ཉལ་བའི་ཚེ་ན་དམིགས་པའི་རྟེན་མ་བཤིག་པར་དེ་ཉིད་ལ་མགོ་ཕྱོགས་པས་ཉལ་བར་མོས་ཏེ་མོས་གུས་བསྒོམ་བཞིན་པས་གཉིད་
དུ་འགྲོ་བར་བྱའོ། །དེ་ལྟར་ཕྱི་འཁོར་བའི་གཡང་ས་ལས་སྒྲོལ་བའི་དེད་དཔོན་དཀོན་མཆོག་རིན་པོ་ཆེ་རྣམ་པ་གསུམ་ལ་སྐྱབས་སུ་འགྲོ། ནང་འཁོར་བ་ལས་
དངོས་སུ་སྒྲོལ་ཞིང་དཀོན་མཆོག་རིན་པོ་ཆེ་གསུམ་གྱི་ཡོན་ཏན་བླ་མ་ལ་འདུས་པས་བླ་མ་ལ་སྐྱབས་སུ་འགྲོ། གསང་བ་གང་ཤར་བླ་མའི་སྐུར་ཆོས་ཉིད་དུ་རོལ་པར་

སྐྱབས་སུ་འགྲོ་བ་ལ་བསླབ་པར་བྱའོ། །གཉིས་པ་ཐེག་པ་ཆུང་རང་དོན་ཞི་བདེའི་བསམ་པ་ལ་མི་གནས་ཤིང་ཆོས་ཅི་བྱེད་ཐེག་པ་ཆེན་པོའི་ལམ་དུ་འགྲོ་བར་
བྱེད་པ་སེམས་བསྐྱེད་ཀྱི་ཁྲིད་ལ་གསུམ་ཏེ། ཕྱི་ལྟར་བསླབ་པ། ནང་ལྟར་བསླབ་པ། གསང་བ་ལྟར་བསླབ་པའོ། །དེ་དག་ལའང་སེམས་བསྐྱེད་
པའི་ཡུལ་དང་། བླང་བའི་གང་ཟག །བླང་བའི་ཆོ་ག །བསླབ་པའི་དགོས་ཆེད་ཕན་ཡོན་བསྟན་པ་དང་བཅས་པའོ། །དང་པོ་ནི། ཕྱི་ལྟར་བླ་མ་རྡོ་
རྗེ་སློབ་དཔོན་ཐེག་པ་ཆེན་པོའི་སེམས་བསྐྱེད་ཅིང་བྱམས་སྙིང་རྗེ་བྱང་ཆུབ་ཀྱི་སེམས་དང་ལྡན་པ། ནང་ལྟར་ཤེས་རབ་གསུམ་ལ་བསླབ་ཅིང་བདག་མེད་
གཉིས་ཀྱི་དོན་རྟོགས་པ། ཆོས་བརྒྱད་དང་བྲལ་བ། གསང་བ་ལྟར་ཆོས་སྐུ་ཐིག་ལེ་ཉག་གཅིག་རྟོགས་ཤིང་བྱ་བྲལ་ཀློང་ཆེན་གྱི་ངང་ལ་གནས་པ་ཞིག་ལ་
བླང་བར་བྱའོ། །གཉིས་པ་ནི། ཕྱི་ལྟར་ལ་དམན་པ་ལ་སྐྱོ་ཞིང་ཐེག་པ་ཆེན་པོ་ལ་མོས་པ། བློ་ཆེ་བ། འཁོར་བའི་ཆོས་ལ་ཡིད་དབྱུང་བ། རང་བཞིན་

༄༅། །གྱིས་ཞི་ཞིང་དེས་པ། ནང་ལྟར་དེའི་སྟེང་དུ་སྤྲོས་པ་ཆུང་བ། གསང་བ་ལྟར་བློ་ཡང་རབ་ངེས་གསང་གི་ཆོས་ལ་ཡིད་དབྱུང་བ་
ཞིག་གོ །དེ་ཡང་འབྱོར་པ་ཆེ་ཆུང་གི་དབང་གིས་འབྱོར་པ་ཆེན་གཏོང་བ་ཆུང་དུས་མི་ཆོག་སྟེ། འཕགས་པ་བསྐལ་པ་བཟང་པོ་ལས། བདེ་གཤེགས་
གྲགས་སྦྱིན་འཛམ་གླིང་རྒྱལ་པོའི་ཚེ། དེ་བཞིན་གཤེགས་པ་ཟླ་བའི་ཏོག་དེ་ལ། །གཙུག་ལག་ཁང་ནི་བྱེ་བ་ཕུལ་ནས་ཀྱང་། །དང་པོར་བྱང་ཆུབ་ཏུ་ནི་
སེམས་བསྐྱེད་དོ། །ཞེས་དང་། འབྱོར་པ་ཆུང་ན་ཐབས་ཆགས་མི་དགོས་ཏེ། དེ་ཉིད་ལས། དེ་བཞིན་གཤེགས་པ་ཡོན་ཏན་འཕྲེང་ལྡན་གྱིས། །དེ་
བཞིན་གཤེགས་པ་བགྱིད་ལྡན་བཞུད་དེ་ལ། །སངས་རྒྱས་ཕྱག་འཚལ་ཐལ་མོ་ལེན་གསུམ་སྦྱར། །དང་པོར་བྱང་ཆུབ་ཏུ་ནི་སེམས་བསྐྱེད་དོ། །ཞེས་
གསུངས་པས་སོ། །གསུམ་པ་ནི། ཕྱི་ལྟར་ན་སྦྱོར་དངོས་རྗེས་གསུམ་ལས། སྦྱོར་བ་ཚོགས་བསགས་པ་ནི། ལོ་ཟླ་ཤིས་པའི་ཚེས་བརྒྱད་དམ། །

བཅོ་ལྔ། ཁྲིད་ལ་སོགས་པའི་དུས་སུ་དཀོན་མཆོག་གི་སྤྱན་སྔར་ཅི་འབྱོར་པའི་མཆོད་པ་རྒྱ་ཆེར་བཤམས་ཏེ། ཡན་ལག་བདུན་པ་རྒྱས་བསྡུས་ཀྱི་སྒོ་ནས་
ལོངས་ཁྱབ་བསྟུན་ལ་ཚིག་ངག་ཏུ་བརྗོད་ནས་དོན་ཡིད་ལ་དྲན་པར་བྱ་སྟེ། དཔེར་ན་ཚོས་ལ་ཚོས་གཞི་བཀྲུ་བ་དང་འདྲའོ། །དངོས་གཞི་ནི། སེམས་བསྐྱེད་
འབོག་ཆོག་དང་། སེམས་ཉིད་ངལ་བསོ་ལས། དེ་ནས་སངས་རྒྱས་ཆོས་དང་ཚོགས་མཆོག་ལ། །ལེན་གསུམ་བར་དུ་སྐྱབས་སུ་འགྲོ་བྱས་ཏེ། །མགོན་
པོ་སྲས་དང་བཅས་རྣམས་དགོངས་སུ་གསོལ། །ཇི་ལྟར་སྔོན་གྱི་བདེ་གཤེགས་སྲས་བཅས་ཀྱིས། །བྱང་ཆུབ་ཐུགས་བསྐྱེད་བསླབ་ལ་གནས་པ་ལྟར། །
དིང་ནས་བདག་གིས་འགྲོ་ལ་ཕན་དོན་དུ། །བྱང་ཆུབ་སེམས་བསྐྱེད་བསླབ་ལ་གནས་པར་བགྱི། །མ་བརྒལ་བ་རྣམས་བདག་གིས་བསྒྲལ་བར་གྱི། །
མ་གྲོལ་བ་རྣམས་བདག་གིས་གྲོལ་བགྱི་ཞིང་། །དབུགས་མ་ཕྱུངས་རྣམས་བདག་གིས་དབུགས་ཕྱུངས་ཏེ། །སེམས་ཅན་རྣམས་ནི་མྱ་ངན་འདས་ལ་

༄༅། །འགོད། །ཅེས་པ་རྣམས་ཚིག་ཁ་ཏོན་དུ་ཉིན་མཚན་ལན་གསུམ་གསུམ་འབད་དེ། དེ་ཉིད་ལས། དེ་ལྟར་ཉིན་དང་མཚན་མོ་ལན་
གསུམ་དུ། །བྱང་ཆུབ་སེམས་གཉིས་བསྐྱེད་པ་འབད་པར་བྱ། །བརྗོད་པ་དང་པོས་སྨོན་པ་སེམས་བསྐྱེད་ལ། །གཉིས་པས་འཇུག་པ་སེམས་བསྐྱེད་
གསུམ་པ་ཡིས། །གཉིས་ཀ་བརྟེན་ཅིང་དག་པ་ཐོབ་པར་འགྱུར། །ཞེས་སྨོན་འཇུག་གཉིས་ལས། སྨོན་པའི་བསླབ་བྱ་ནི། སེམས་ཉིད་ངལ་བསོ་
ལས། སྨོན་པའི་བསླབ་བྱ་ཆད་མེད་བཞི་པ་བསྒོམ། །དེ་ཡི་མི་མཐུན་ཕྱོགས་སྤངས་སེམས་བསྲུང་བྱ། །ཞེས་པས། ཚད་མེད་བཞིའི་བསླབ་བྱ་
ནག་པོའི་ཆོས་བཞི་སྤངས་ཤིང་དཀར་པོའི་ཆོས་ལ་བསླབ་སྟེ། ནག་པོའི་ཆོས་བཞི་ནི། དེ་ཉིད་ལས། མཆོད་འོས་བསླུ་དང་འགྱོད་པ་མེད་ལ་བསྐྱེད། 
དམ་པ་རྣམས་ལ་མི་སྙན་སྒྲོགས་པ་དང་། །འགྲོ་བའི་ནང་ན་གཡོ་དང་སྒྱུས་སྤྱོད་པ། །ནག་པོའི་ཆོས་བཞི་ལགས་པས་སྤངས་འཚལ་ལོ། །ཞེས་

དང་། དཀར་པོའི་ཆོས་བཞི་ཡང་། དེ་ཉིད་ལས། དམ་པ་བརྟེན་ཞིང་ཡོན་ཏན་བསྔགས་པ་བརྗོད། །སེམས་ཅན་རྣམས་ནི་ཡང་དག་དགེ་ལ་བསྐུལ། །
རྒྱལ་སྲས་རྣམས་ལ་སྟོན་པའི་འདུ་ཤེས་བསྐྱེད། །ལྷག་པའི་བསམ་པས་འགྲོ་ལ་ཕན་བདེ་བྱེད། །དཀར་པོའི་ཆོས་རབ་བཞི་པོ་བརྟེན་པར་མཛོད། །
ཅེས་གསུངས་སོ། །འཇུག་པའི་བསླབ་བྱ་ནི། །མདོ་སྡེ་རྒྱན་ལས། བསླབ་གསུམ་དབང་དུ་མཛད་ནས་ནི། །རྒྱལ་བས་ཕ་རོལ་ཕྱིན་པ་དྲུག །ཡང་དག་
བཤད་དེ་དང་པོ་གསུམ། །ཐ་མ་གཉིས་ཀྱི་རྣམ་པ་གཉིས། །གཅིག་ནི་གསུམ་ཆར་ལ་ཡང་གཏོགས། །ཞེས་པས་ཕ་རོལ་ཏུ་ཕྱིན་པ་དྲུག་ལ་བསླབ་པ་སྟེ། 
སེམས་ཉིད་ངལ་བསོ་ལས། འཇུག་པའི་བསླབ་བྱ་ཕ་རོལ་ཕྱིན་དྲུག་སྤྱད་དེ་ཡི་མི་མཐུན་ཕྱོགས་སྤངས་བརྩོན་པར་བྱ། །རྟག་ཏུ་དྲན་དང་ཤེས་བཞིན་བག་ཡོད་
ཀྱིས། །མི་དགེ་སྤངས་ཤིང་དགེ་ཆོས་རྒྱ་མཚོ་བསྒྲུབ། །ཞེས་དང་། རྒྱལ་སྲས་རྣམས་ཀྱིས་ཀུན་ལ་བསླབ་པ་སྟེ། །གཙོ་བོར་ཕ་རོལ་ཕྱིན་པ་དྲུག་ལ་བསླབ། །

ཅེས་གསུངས་སོ། །རྗེས་ནི། དགེ་བའི་སྤྱོད་པ་ཐམས་ཅད་མཁའ་མཉམ་གྱི་རིན་པོ་ཆེ་རྣམས་བླ་ན་མེད་པའི་བྱང་ཆུབ་ཐོབ་ཕྱིར་
བསྔོ་བས་རྒྱས་གདབ་པ་ལ་བསླབ་པར་བྱའོ། །ནང་ལྟར་འཁོར་གསུམ་ཡང་དག་བྱས་ལ་འཇིག་རྟེན་གྱི་བྱ་བ་ཐ་དག་བློས་བཏང་ནས་ཡང་དག་པའི་
གདམས་ངག་ཞུ་བའོ། །གསང་བ་ལྟར་རིག་པ་རྩལ་གྱི་དབང་བསྐུལ་ཏེ་ལུས་ངག་ཡིད་གསུམ་གྱི་བྱ་བ་དགུ་ཕྲུགས་སུ་བཏང་ནས་སེམས་མ་བཅོས་པར་
བཞག་པར་བཞག་པའོ། །བཞི་པ་ནི། སེམས་ཅན་ཐམས་ཅད་འཁོར་བ་ལས་བསྒྲལ་བའི་ཕྱིར་བླ་ན་མེད་པའི་བྱང་ཆུབ་ཐོབ་པར་འདོད་པའི་ཆེད་དུ་
སྟེ། མངོན་རྟོགས་རྒྱན་ལས། སེམས་བསྐྱེད་པས་ནི་གཞན་དོན་ཕྱིར། །ཡང་དག་རྫོགས་པའི་བྱང་ཆུབ་འདོད། །ཅེས་དང་། མདོར་ན་སེམས་
བསྐྱེད་པའི་ཕན་ཡོན་དཔག་ཏུ་མེད་དེ། དཔལ་སྦྱིན་གྱི་ཞུས་པའི་མདོ་ལས། བྱང་ཆུབ་སེམས་ཀྱི་བསོད་ནམས་གང་། །གལ་ཏེ་དེ་ལ་གཟུགས་མཆིས་

ན༑ །ནམ་མཁའི་ཁམས་ནི་ཀུན་བཀང་སྟེ། །དེ་ནི་དེ་བས་ལྷག་པར་འགྱུར། །ཞེས་པས། གནས་སྐབས་སུ་ལམ་ཐེག་པ་དམན་པ་ལས་སྐྱོབ་ཅིང་
ཐར་ཏེ་འཕགས་པའི་ས་ལམ་གྱི་ཡོན་ཏན་ཐམས་ཅད་སྐྱེ་བའི་གཞི་བྱེད་ཅིང་། མཐར་ཐུག་རྫོགས་པའི་སངས་རྒྱས་ཀྱི་གོ་འཕང་ཐོབ་པ་ལ་ཚེགས་མེད་
པར་འགྱུར་རོ། །དེའི་ངག་འདོན་ནི། བླ་མེད་ཐེག་ཆེན་མྱུར་ལམ་སྙིང་པོའི་ཆོས༔ བདག་པས་གཞན་གཅེས་སྒོམ་པའི་བྱང་ཆུབ་སེམསཿ རྟོགས་
པར་བྱ་ཕྱིར་སྨོན་འཇུག་དོན་དམ་ལ༔ དེ་རིང་ཉིད་དུ་འཇུག་པས་བརྟེན་འཚལ་ལོཿ །ཞེས་གསུངས་པ་ལྟར། དེ་ཡང་ཕྱོགས་བཅུ་གང་ནས་གཞལ་ཡང་
ནམ་མཁའ་ལ་མཐའ་མེད། དེ་ཐམས་ཅད་རིགས་དྲུག་གི་སེམས་ཅན་གྱིས་གོ་མཚམས་མེད་པར་ཁྱབ། སེམས་ཅན་དེ་རྣམས་ཐམས་ཅད་ཀྱིས་བདག་
གིས་ཕ་མ་མ་བྱས་པ་ནི་གཅིག་ཀྱང་མེད་དེ། ལེན་གྲངས་དཔག་ཏུ་མེད་པ་ཅིག་བྱས་ནས་ཕན་ཚད་མེད་པ་བཏགས་ཤིང་། གནོད་པ་ཚད་མེད་པ་ལས་

༄༅། །སྐྱོབས་པའི་དྲིན་ཅན་ཤ་ཐག་ཡིན། དེ་ཐམས་ཅད་འདོད་པ་བདེ་བ་འདོད་ཀྱང་ཐབས་མི་མཁས་པས་སྡུག་བསྔལ་ཁོ་ན་སྒྲུབ་སྟེ། 
ཞེ་འདོད་དང་ལག་ལེན་ཕྱིན་ཅི་ལོག་ཏུ་གྱུར་པའི་སྨྱོན་པ་འདི་རྣམས་སྙིང་རེ་རྗེ་སྙམས་དུ་རྐང་དང་སྙིང་གསགས་སུ་སྡོད་མི་ཟུག་པ་ཙམ་དུ་སྙིང་རྗེ་བསྐྱེད་ནས། 
ད་འདི་རྣམས་འཁོར་བའི་སྡུག་བསྔལ་ལས་དྲངས་ནས་ཐར་པ་བླ་ན་མེད་པ་རྫོགས་པའི་སངས་རྒྱས་ཀྱི་ས་ལ་མྱུར་དུ་འགོད་པར་བྱ། དེའི་ནུས་པ་ད་ལྟ་བདག་ལ་
མི་འདུག་པས་བདག་གིས་འགྲོ་ཀུན་སྒྲོལ་ནུས་པའི་སངས་རྒྱས་ཀྱི་གོ་འཕང་མྱུར་དུ་ཐོབ་པར་བྱ། དེའི་ཆེད་དུ་ཟབ་ལམ་རྡོ་རྗེ་གསུམ་གྱི་རྣལ་འབྱོར་ཉམས་སུ་
བླངས་སྙམ་པའི་འདུན་པ་བརྐམ་བརྐམ་པ་བསྐྱེད་ནས་ངག་ཏུ། སེམས་ཅན་ཐམས་ཅད་བདེ་བའི་རྒྱ་དང་ལྡན་པར་གྱུར་ཅིག །བསྡུག་བསྔལ་དང་སྡུག་
བསྔུལ་གྱི་རྒྱུ་དང་བྲལ་བར་གྱུར་ཅིག །སྡུག་བསྔལ་མེད་པའི་བདེ་བ་དམ་པ་དང་མི་འབྲལ་བར་གྱུར་ཅིག །ཉེ་རིང་ཆགས་སྡང་གཉིས་དང་བྲལ་བའི་བློ་

བཏང་བསྙོམས་ཆེན་པོ་ལ་སེམས་ཡུན་རིང་དུ་གནས་གྱུར་ཅིག །ཞེས་བརྒྱ་ལ་སྟོང་ལ་སོགས་པ་སྙིང་ཐག་པ་ནས་བརྗོད་ཅིང་། དབུགས་འབྱུང་འཇུག་དང་སྦྱར་ནས། སེམས་
ཅན་ཐམས་ཅད་ཀྱི་སྡིག་པ་དང་སྡུག་བསྔལ་ཐམས་ཅད་བདག་ལ་ཐིམ་པར་གྱུར་ཅིག བདག་གི་དགེ་བ་དང་བདེ་བ་ཐམས་ཅད་སེམས་ཅན་རྣམས་ལ་སྨིན་པར་གྱུར་ཅིག །
ཅེས་སྨོན་ལམ་རྒྱ་ཆེར་གདབ་སྟེ་སྙིང་རྗེའི་རྩལ་འདོན་ནོ། དེ་ལྟར་བྱམས་སྙིང་རྗེ་བྱང་ཆུབ་ཀྱི་སེམས་ངར་དྲག་ལ་ཡུན་རིང་བ་བསྒོམ་ནས་མཐར་མི་དམིགས་པའི་ངང་ལ་
དར་གཅིག་ཀློད་ལ་དགེ་བ་བསྔོའོ། །དེ་ལྟར་ཕྱི་བདག་གཞན་གཉིས་ཀྱི་ལམ་ཁྱེར་མཉན་པ་ལྟ་བུའི་བློ་དང་། ནང་སེམས་ཅན་འཁོར་བ་ལས་སྒྲོལ་ཕྱིར་བདག་པས་གཞན་
གཅེས་ལུག་རྫི་ལྟ་བུའི་བློ་དང་། གསང་བ་བདག་དོན་མངོན་དུ་འགྲུབ་ཅིང་གཞན་དོན་ཞོར་ལ་འགྲུབ་པའི་སེམས་བསྐྱེད་ལ་བློ་གཞིག་པར་བྱའོ།། །།གསུམ་པ་སྣོད་ཀྱི་སྡིག་
སྒྲིབ་དག་པར་བྱེད་པ་རྡོར་སེམས་བསྒོམ་བཟླས་ཀྱི་ཁྲིད་ལ་བཞི་སྟེ། སྦྱང་གཞི། སྦྱང་བྱེད། སྦྱང་ཚུལ། དགོས་ཆེད། ཕན་ཡོན་བསྟན་པ་དང་བཅས་པའོ། །དང་

༄༅། །པོ་ནི། ཨུ་རྒྱན་པདྨས། བྱིན་རླབས་དངོས་གྲུབ་ཀུན་གྱི་གེགས། །སྒྲིབ་པ་རྣམ་གཉིས་ཡིན་པའི་ཕྱིར། །དེ་དག་རབ་ཏུ་བྱང་
བ་གཅེས། །ཞེས་པ་དང་། ཞི་བ་ལྷའི་ཞལ་ནས། སྦྱང་བྱ་སྡིག་པ་སྒོ་དྲུག་སྟེ། སྦྱོང་བྱེད་གཉེན་པོ་སྟོབས་བཞིས་སྦྱང་། སྦྱང་ཚུལ་སྦྱོར་དངོས་
རྗེས་གསུམ་གྱི། རང་བཞིན་དག་པའང་སྔོན་དུ་འགྲོ། །ཞེས་པས། དང་པོ་སྒོ་དྲུག་ཏུ་གསུངས་ཏེ། དུས་ཀྱི་སྒོ་ཚེ་རབས་ཐོག་མར་མེད་པ་ནས་ད་ལྟའི་
བར་དུ་བསགས་པའི་སྡིག་པ། འགྲིམས་པའི་སྒོ་ལུས་ངག་ཡིད་གསུམ། ཀུན་སློང་གི་སྒོ་དུག་གསུམ་གང་རུང་། བཅས་པའི་སྒོ་སྡོམ་པ་གསུམ་གྱི་
ཞིག་རལ། ངོ་བོའི་སྒོ་མི་དགེ་བཅུ། ཡུལ་གྱི་སྒོ་དཀོན་མཆོག་གསུམ་ལ་དད་པ་ལོག་པའི་སྡིག་པའོ། །བསྡུ་ན་ཚེ་རབས་ཐམས་ཅད་དུ་ཉོན་མོངས་པ་
དུས་གསུམ་གྱི་དབང་གིས་བསགས་པའི་ལུས་ངག་ཡིད་གསུམ་གྱི་སྡིག་པ་མི་དགེ་བ་ཐམས་ཅད་དོ། །གཉིས་པ་ནི། སྟོབས་བཞིས་སྦྱང་བ་སྟེ། 

དེ་མ་སྦྱངས་ན་སྡིག་སྒྲིབ་མི་དག །སྡིག་སྒྲིབ་མ་དག་ན་ཡེ་ཤེས་མི་འཆར་ཏེ། དཔེར་ན་ཆོས་བྱེད་པ་ལ་ཚོས་གཞི་བཀྲུ་བ་བཞིན་ནོ། །དེ་སྟོབས་
བཞི་ནི། ཆོས་བཞི་བསྟན་པའི་མདོ་ལས། བྱམས་པ་བྱང་ཆུབ་སེམས་དཔའ་སེམས་དཔའ་ཆེན་པོ་ཆོས་བཞི་དང་ལྡན་ན། སྡིག་པ་བྱང་ཞིང་བསག་
པ་ཐམས་ཅད་ཟིལ་གྱིས་གནོན་པར་འགྱུར་རོ། །བཞི་གང་ཞེ་ན། འདི་ལྟ་སྟེ། རྣམ་པར་སུན་འབྱིན་པ་ཀུན་ཏུ་སྤྱོད་པ་དང་། གཉེན་པོ་ཀུན་ཏུ་སྤྱོད་པ་
དང་༑ ཉེས་པ་ལས་བཟློག་པའི་སྟོབས་དང་། རྟེན་གྱི་སྟོབས་སོ། །ཞེས་གསུངས་པས། དེ་ལ་རྣམ་པར་སུན་འབྱིན་པ་ཀུན་ཏུ་སྤྱོད་པའི་སྟོབས་ནི། 
སྔར་བྱས་ཀྱི་སྡིག་པ་ལ་འགྱོད་པ་དྲག་པོ་སྐྱེས་ནས་ཡུལ་ཁྱད་པར་ཅན་གྱི་སྤྱན་སྔར་མཐོལ་བཤགས་བྱེད་པ་སྟེ། དཔེར་ན་སྣོད་ཀྱི་དྲིམ་བཀྲ་བ་དང་འདྲའོ། །
གཉན་པོ་ཀུན་ཏུ་སྤྱོད་པའི་སྟོབས་ནི་དགེ་བ་ལ་སྤྱོད་པ་སྟེ། དེ་ཡང་སྟོང་ཉིད་བསྒོམ་པ་དང་། མདོ་སྡེ་ཟབ་མོ་བསྟན་པ་དང་། གསང་སྔགས་བཟླ་བ་དང་། 

༄༅། །དེ་བཞིན་གཤེགས་པའི་མཆོད་རྟེན་མཆོད་པ་དང་། སྐུ་གཟུགས་བཞེངས་པ་དང་། གཞན་ཡང་ཆོས་ཉན་པ་དང་། ཀློག་པ་དང་། 
བྲི་བ་ལ་སོགས་པ་དགེ་བའི་ལས་གང་མོས་བྱེད་པ་སྟེ། དེ་དག་གིས་སྡིག་པ་བྱང་བར་གསུངས་ཏེ། ལུང་རྣམ་འབྱེད་ལས། གང་ཞིག་སྡིག་པའི་ལས་
བྱས་པ། དགེ་བ་ཡིས་ནི་འགོག་བྱེད་དེ། ཉི་ཟླ་སྤྲིན་ལས་བྱུང་བ་བཞིན། །འཇིག་རྟེན་འདིར་དེར་སྣང་བར་འགྱུར། །ཞེས་གསུངས། ད་རེས་འདིར་
ནི་དཔལ་རྡོ་རྗེ་སེམས་དཔའི་བསྒོམ་བཟླས་བྱ་བར་གསུངས་ཏེ། མེ་ཏོག་བཀོད་པ་ལས། བླ་མ་རྡོ་རྗེ་སེམས་བསྒོམ་ན། །རང་བྱུང་ཡི་གེ་བརྒྱ་པའི་
མཐུས༑ །སྒྲིབ་པ་རྣམ་གཉིས་བྱང་བར་འགྱུར། །ཞེས་དང་། རྡོར་སེམས་ཀླུའི་རྒྱུད་ལས་ཀྱང་། །རང་བྱུང་ཐིག་ལེ་ཡི་གེ་བརྒྱ། །སངས་རྒྱས་ཀུན་
གྱི་ས་བོན་ཏེ། །ཉམས་ཆགས་ཐམས་ཅད་འཇོམས་པར་འགྱུར། །ཞེས་གསུངས་པ་ལྟར། གཉེན་པོ་ལ་ཐེ་ཚོམ་མི་བྱ་བར་དད་པས་བཤགས་ན་སྡིག་

པ་དག་པར་འགྱུར་ཏེ། དཔེར་ན་མི་གཙང་བའི་འདམ་རྫབ་སུ་ཆུད་པའི་གང་ཟག་ཕྱུངས་ཏེ་ཁྲུས་བྱས་ནས་དྲི་བཟང་པོ་བྱུགས་པ་དང་འདྲའོ། །ཉེས་པ་
ལས་བཟློག་པའི་སྟོབས་ཀྱང་རྣམ་སྨིན་གྱིས་འཇིགས་ནས་ཕྱིན་ཆད་སྲོག་ལ་བབ་ཀྱང་སྡིག་པའི་འཕྲོ་གཅོད་ཅིང་སྡོམ་པ་སྟེ། གསེར་འོད་ལས། །
འདྲེན་པ་རྣམས་ཀྱིས་བདག་གིས་སྡིག །ནོངས་པ་ལེགས་པར་བཟུང་དུ་གསོལ། །འདི་ནི་བཟང་པོ་མ་ལགས་པས། །སྨན་ཆད་བདག་ནི་ཡོངས་
མི་བགྱིད། །ཞེས་པ་ལྟར། ཉེས་པ་ལས་བཟློག་པའི་ཚུལ་ནི། དཔེར་ན་ཆུ་རྒྱུན་གནོད་པ་ཅན་གྱི་འོལ་ཁ་བསྒྱུར་བ་དང་འདྲའོ། །རྟེན་གྱི་སྟོབས་
ནི། དཀོན་མཆོག་གསུམ་དང་མི་འབྲལ་བར་སྐྱབས་སུ་བརྟེན་པ་སྟེ། དེ་ལ་སྐྱབས་འགྲོ་བ་དང་བྱང་ཆུབ་མཆོག་ཏུ་སེམས་བསྐྱེད་པས་སྡིག་པ་
དག་པར་གསུངས་པའང་། ཕག་མོའི་རྟོགས་བརྗོད་ལས། གང་དག་སངས་རྒྱས་སྐྱབས་སོང་བ། །དེ་དག་ངན་འགྲོར་འགྲོ་མི་འགྱུར། །མི་

༄༅། །ཡི་ལུས་ནི་སྤངས་ནས་སུ། །དེ་དག་ལྷའི་ལུས་ཐོབ་པོ། །ཞེས་དང་། སྤྱོད་འཇུག་ལས། སྡིག་པ་སྟོབས་ཆེན་ཤིན་ཏུ་མི་བཟད་
པ༑ །དེ་ནི་རྫོགས་པའི་བྱང་ཆུབ་སེམས་མིན་པ། །དགེ་གཞན་གང་གིས་ཟིལ་གྱིས་གནོན་མི་འགྱུར། །ཞེས་པས། སྡིག་པ་དག་པའི་ཚུལ་
ཡང་། དཔེར་ན་ཁས་ཉེན་པོས་དབང་པོ་ཆེ་ལ། འཇུག་པའམ་དུག་ལ་སྔགས་ཀྱིས་བཏབ་པ་དང་འདྲའོ། །དེ་ལྟར་སྟོབས་བཞིས་དག་པའི་ཚུལ་ཡང་། 
སྔོན་མི་གདུང་བ་སོར་མོའི་ཕྲེང་བ་ཅན་ཞེས་བྱ་བས་མི་དགུ་བརྒྱ་དང་དགུ་ཅུ་རྩ་དགུ་བསད་པ་དང་། ཁྱེའུ་བདེ་བྱེད་ཅེས་མ་བསད་པ་དང་། ཅུང་དགའ་བོ་
བུད་མེད་ལ་ཆགས་པ། རྒྱལ་བུ་མཐོང་ལྡན་ཕ་བསད་པ་དག་ཀྱང་སྟོབས་བཞི་ཉམས་སུ་བླངས་པས་དགྲ་བཅོམ་པ་དང་། འཕགས་པ་རྒྱུན་ཞུགས་
དང་། བྱང་ཆུབ་སེམས་དཔའི་འབྲས་བུ་ཐོབ་སྟེ། བཤེས་སྤྲིང་ལས། གང་ཞིག་སྔོན་ཆད་བག་མེད་གྱུར་པ་ལས། །ཕྱིས་ནས་བག་དང་ལྡན་

པར་གྱུར་དེ་ཡང་། །ཟླ་བ་སྤྲིན་བྲལ་ལྟ་བུར་རྣམ་མཛེས་ཏེ། །དགའ་བོ་སོར་ཕྲེང་མཐོང་ལྡན་བདེ་བྱེད་བཞིན། །ཞེས་སོ། །གསུམ་པ་སྦྱོར་བ་
སངས་རྒྱས་དང་བྱང་ཆུབ་སེམས་དཔའ་དཔག་ཏུ་མེད་པ་བསམ་ལ་སྐྱབས་འགྲོ་བྱ། དངོས་གཞི་སྡིག་པ་ཐམས་ཅད་དྲན་ཞིང་འགྱོད་སེམས་ལྡན་པའི་
སྒོ་ནས་རང་གཞན་གྱི་སྡིག་པ་ཐམས་ཅད་ལྕེ་ཐོག་ཏུ་ནག་ལིང་ངེར་བསམ་ལ་བཤགས་ནས། སངས་རྒྱས་དང་བྱང་ཆུབ་སེམས་དཔའི་སྨིན་མཚམས་
ནས་འོད་ཟེར་བྱུང་སྟེ་འཕྲལ་ལ་དག་པར་བསམ། རྗེས་འོད་ཟེར་མང་དུ་བྱུང་ནས་སྡིག་པ་ཐམས་ཅད་དག །ལུས་ཤེལ་སྒོང་ལྟར་གྱུར་པར་བསམ་
མོ༑ །བཞི་པ་ནི། གནས་སྐབས་སུ་སྡིག་སྒྲིབ་ཐམས་ཅད་དག་ནས་བསྐྱེད་རྫོགས་ཟབ་མོའི་སྣོད་དུ་རུང་བ་དང་། ས་ལམ་གྱི་ཡོན་ཏན་ཁྱད་པར་
ཅན་རྒྱུད་ལ་སྐྱེ་བར་འགྱུར་བ་དང་། མཐར་ཐུག་ཐར་པ་དང་ཐམས་ཅད་མཁྱེན་པ་རྫོགས་པའི་སངས་རྒྱས་ཀྱི་གོ་འཕང་མྱུར་དུ་འགྲུབ་པར་འགྱུར་རོ། །

༄༅། །དེའི་ངག་འདོན་ནི། གང་ལ་ཉོན་མོངས་ཤེས་བྱའི་སྒྲིབ་པ་རྣམས། དག་བྱེད་སེམས་བསྐྱེད་པའི་རྡོ་རྗེ་སེམསཿ བདག་
གི་སྤྱི་བོའི་གཙུག་ཏུ་ཨེ་མ་ཧོཿ ཐུགས་ཀའི་ཡིག་བརྒྱའི་སྔགས་ཕྲེང་བདུད་རྩིའི་ཆུསཿ བདག་གི་སྒྲིབ་སོགས་སྦྱང་བའི་དཔལ་དུ་ཤརཿ ཨོཾ་
བཛྲ་སཏྭ་ས་མ་ཡ་སོགསཿ ལྷ་ཁྱོད་དབུ་མའི་ལམ་ནས་སྙིང་གར་བྱོནཿ བདག་དང་ལྷ་གཉིས་གཉིས་སུ་མེད་པར་ལྟཿ ཞེས་པས། རང་ལུས་
ཐ་མལ་དུ་གནས་པའི་སྤྱི་བོར་པདྨ་དང་ཟླ་བའི་དཀྱིལ་འཁོར་གྱི་སྟེང་དུ་ཧཱུྃ་ཡིག་དཀར་པོ་གསལ་ཞིང་འཚེར་བ། དེ་ཡོངས་སུ་གྱུར་པ་ལས། རྩ་བའི་བླ་མ་
དང་གཉིས་སུ་མེད་པའི་བཅོམ་ལྡན་འདས་དཔལ་རྡོ་རྗེ་སེམས་དཔའ་སྐུ་མདོག་དུང་ལྟར་དཀར་བ། ནོར་བུ་ཆུ་ཤེར་ལྟར་དངས་ཤིང་འཚེར་བ། ཞལ་
གཅིག་ཕྱག་གཉིས་པ་གཡས་རྡོ་རྗེ་ཐུགས་ཀར་འཛིན་ཅིང་། གཡོན་དྲིལ་བུ་དཀུར་བརྟེན་པ། ཞབས་སེམས་སྐྱིལ་ཅན། དར་རིན་པོ་ཆེའི་རྒྱན་སྣ་

ཚོགས་ཀྱིས་བརྒྱན་ཅིང་བཞུགས་པར་བསམ། དེ་ནས་ཐུགས་ཀར་ཟླ་བའི་དཀྱིལ་འཁོར་གྱི་སྟེང་དུ་ཤེལ་གྱི་རྡོ་རྗེ་རྩེ་ལྔ་པ་དཀར་ཞིང་འཚེར་བ་འགྲེངས་
སྟབས་སུ་གནས་པའི་ལྟེ་བར་ཧཱུྃ་ཡིག་དཀར་པོ་རྟག་ཏུ་འཆར་བ། དེའི་མཐའ་བསྐོར་དུ་མདུན་ནས་བརྩམས་ཏེ་ཡི་གེ་བརྒྱ་པའི་ཡིག་འབྲུ་རྣམས་དངུལ་
ཆུའི་མདོག་ལྟ་བུ་སྐྱ་ཁྲོམ་ཁྲོམ་གཡས་བསྐོར་དུ་འཁོད་པར་བསམ་ལ། ཚེ་རབས་ཐོག་མ་མེད་པ་ནས་བསགས་པའི་སྡིག་སྒྲིབ་ཉེས་ལྟུང་གི་ཚོགས་
ལ་གནོང་ཞིང་འགྱོད། ཕྱིན་ཆད་སྲོག་ལ་བབ་ཀྱང་མི་བགྱིད་སྙམ་པའི་འགྱོད་སྡོམ་གྱི་བསམ་པ་དྲག་པོ་དང་ལྡན་པའི་ངང་ནས་སྤྱི་བོའི་བླ་མ་རྡོ་རྗེ་
སེམས་དཔའ་ཉིད་དུས་གསུམ་སངས་རྒྱས་ཐམས་ཅད་ཀྱི་ངོ་བོར་བལྟས་ལ། མོས་གུས་ཚད་མེད་པ་མཆིམ་འབྲུལ་བ་ཙམ་བསྐྱེད་ནས། ཐུགས་
ཀའི་སྔགས་ཕྲེང་ལ་ཀློག་པའི་ཚུལ་གྱིས་དམིགས་པ་གཏད་དེ། གཙོ་བོར་བླ་མ་རྡོ་རྗེ་སེམས་དཔའ་མཁྱེན་སྙམ་པའི་གསལ་འདེབས་ཀྱི་ཚུལ་དུ། 

༄༅། །ཨོཾ་བཛྲ་ས་ཏྭ་ས་མ་ཡ། མ་ནུ་པཱ་ལ་ཡ། བཛྲ་སཏྭ་ཏྭེ་ནོ་པ་ཏིཥྛ། དྲྀ་དྷོ་མེ་བྷ་ཝ། སུ་ཏོ་ཥྱོ་མེ་བྷ་ཝ། ཨ་ནུ་རཀྟོ་མེ་བྷ་ཝ། 
སུ་པོ་ཥྱོ་མེ་བྷ་ཝ། སརྦ་སིདྷིམྨེ་པྲ་ཡཙྪ། སརྦ་ཀརྨ་སུ་ཙ་མེ། ཙིཏྟཾཤྲེ་ཡ་ཀུ་རུ་ཧཱུཾ། ཧ་ཧ་ཧ་ཧ་ཧོ། བྷ་ག་ཝན། སརྦ་ཏ་ཐཱ་ག་ཏ་བཛྲ་མ་མེ་མུཉྩ། 
བཛཱི་བྷ་ཝ་མ་ཧཱ་ས་མ་ཡ་སཏྭ་ཨཱཿ །ཞེས་བཟླས་པས། ཐུགས་ཀའི་ཧཱུྃ་ཡིག་སྔགས་ཕྲེང་དང་བཅས་པ་ལས་བདུད་རྩིའི་ཆུ་དངུལ་ཆུའི་ཁ་དོག་ལྟ་
བུ་སྐྱ་ཆི་ལི་ལི་བབ་ཏེ་རང་གི་སྤྱི་བོ་ཚངས་པའི་བུ་ག་ནས་ཞུགས་པས་ཕུ་ཆུ་དྲག་པོས་ཐལ་པ་བརྡས་པ་ལྟར་ནད་གདོན་སྡིག་སྒྲིབ་ཐམས་ཅད་དུད་ཁུ་དང་
རྣག་ཁྲག་དང་། སྲོག་ཆགས་ཕྲ་མོ་ལ་སོགས་པའི་རྣམ་པར་གཤང་ལམ་དང་། ཆུ་ལམ་དང་། བ་སྤུའི་བུ་ག་ཐམས་ཅད་ནས་ཉིལ་ཉིལ་ཐོན་པར་བསམ་
ལ། བརྒྱ་སྟོང་ལ་སོགས་ཅི་ནུས་བཟླས་པའི་མཐར། མགོན་པོ། བདག་ནི་མི་ཤེས་རྨོངས་པ་ཡིས། །དམ་ཚིག་ལ་ནི་འགལ་ཞིང་ཉམས། །བླ་མ་

མགོན་པོས་སྐྱབས་མཛོད་ཅིག །གཙོ་བོ་རྡོ་རྗེ་འཛིན་པ་སྟེ། །ཐུགས་རྗེ་ཆེན་པོའི་བདག་ཉིད་ཅན། །འགྲོ་བའི་གཙོ་ལ་བདག་སྐྱབས་མཆི། །སྐུ་གསུང་ཐུགས་རྩ་བ་དང་ཡན་ལག་གི་དམ་
ཚིག་ཉམས་ཆགས་ཐམས་ཅད་མཐོལ་ཞིང་བ་ཤགས་སོ། །སྡིག་སྒྲིབ་ཉེས་ལྟུང་དྲི་མའི་ཚོགས་ཐམས་ཅད་བྱང་ཞིང་དག་པར་མད་དུ་གསོལ། ཞེས་གསོལ་བ་བཏབ་པས་རང་
ལུས་དྲི་མ་མེད་པའི་ཤེལ་སྒོང་ལྟར་གྱུར་པའི་ཆ་ཐམས་ཅད་བདུད་རྩིའི་དེས་སྐྱ་མེར་གྱིས་ཁེངས། སྡིག་སྒྲིབ་ཐམས་ཅད་སངས་ཀྱིས་དག་རྡོ་རྗེ་སེམས་དཔའ་ཐུགས་དགྱེས་པས་ཞལ་
འཛུམ་པ་མཛད་དེ། རིགས་ཀྱི་བུ་ཁྱོད་ཀྱི་སྡིག་སྒྲིབ་ཉེས་ལྟུང་ཐམས་ཅད་དག་པ་ཡིན་ནོ། ཞེས་གསུངས་ཤིང་། རྡོར་སེམས་འོད་དུ་ཞུ་བ་རང་ལ་བསྟིམས་ཏེ། འཁོར་གསུམ་ཡོངས་
དག་བརྗོད་བྲལ་བདེ་བ་ཆེན་པོའི་ངང་ལ་ལྷོད་ཀྱིས་ཀློད་ནས་བཞག་ཅིང་། མཐར་དགེ་བ་འདི་ཡིས་མྱུར་དུ་བདག །རྡོ་རྗེ་སེམས་དཔའ་འགྲུབ་གྱུར་ནས། །ཞེས་སོགས་ཀྱིས་
དགེ་བ་བསྔོ། །ཡང་རང་ལུས་སྟོང་ར་རུ་བསྒོམ་པའི་སྙིང་དབུས་སུ་རྡོ་རྗེ་སེམས་དཔའ་རྒྱན་ཆ་ལུགས་མ་འདྲེས་ཡོངས་སུ་རྫོགས་པ་གོང་ལྟར་གསལ་བའི་ཐུགས་ཀར་ཟླ་བའི་སྟེང་དུ་

༄༅། །རྡོ་རྗེ་དང་ལྟ་བ་ཧཱུྃ་ཡིག །དེའི་མཐར་ནང་བསྐོར་དུ་ཡི་གེ་དྲུག་པ་དང་། དེའི་ཕྱིར་ཡི་གེ་བརྒྱ་པ་རྣམས་ཕུབ་ཀྱི་སྦ་ཁྱུད་
ལྟར་གཡས་བསྐོར་དུ་འཁོར་བ་ལ་དམིགས་པ་རྩེ་གཅིག་ཏུ་གཏད་དེ། ཡི་གེ་བརྒྱ་པ་ཅི་ནུས་སུ་བཟླ་ཞིང་། དེ་ལས་འོད་ཟེར་ཡར་འཕྲོས། ཕྱོགས་
བཅུའི་བདེ་གཤེགས་སྲས་དང་བཅས་པ་ཐམས་ཅད་ལ་སྐུ་གསུངས་ཐུགས་མཉེས་པའི་མཆོད་པ་ཕུལ། སྐུ་གསུང་ཐུགས་ཀྱི་བྱིན་རླབས་དངོས་
གྲུབ་ཐམས་ཅད་འོད་ཟེར་གྱི་རྣམ་པར་ཚུར་འདུས་སྔགས་ཕྲེང་ལ་ཐིམ། ལུས་ངག་ཡིད་གསུམ་གྱི་རྒྱུད་བྱིན་གྱིས་བརླབ་པར་བསམ། མར་འཕྲོས་གང་
འདུལ་གྱི་འགྲོ་བ་རིགས་དྲུག་གི་སེམས་ཅན་ཐམས་ཅད་ཀྱི་སྡིག་སྒྲིབ་དང་སྡུག་བསྔལ་ཐམས་ཅད་སྦྱངས། ཚུར་འདུས་སྔགས་ཕྲེང་ལ་ཐིམ་པར་བསམ། 
ཡང་རང་གི་སྡིག་སྒྲིབ་ཐམས་ཅད་དག་ནས་སྐད་ཅིག་གི་དཔལ་རྡོ་རྗེ་སེམས་དཔའ་སྐུ་རྒྱན་ཆ་ལུགས་མ་འདྲེས་ཡོངས་སུ་རྫོགས་པ་ལྷག་གེར་གསལ་གདབ་

ལ༑ དེའི་ཐུགས་ཀར་ཡེ་ཤེས་སེམས་དཔའ་གོང་ལྟར་བསྒོམ་པའི་ཐུགས་སྲོག་ཧཱུཾ་ཡིག་སྔགས་ཕྲེང་དང་བཅས་པ་ལ་དམིགས་པ་གཏད་ཅིང་། 
ཡིག་བརྒྱ་སྤྱིར་བཏང་ངམ་ཧེ་རུ་ཀའི་ཡིག་བརྒྱ་ཅི་ནུས་སུ་བཟླ་ཞིང་། འོད་ཟེར་ཡར་འཕྲོས་བདེ་གཤེགས་རྣམས་ལ་སྤྲོ་བསྡུ་དང་། མར་འཕྲོས་
འགྲོ་དྲུག་གི་སྒྲིབ་པ་སྦྱང་བ་སོགས་བྱ་ཞིང་། ཐུན་རེའི་ཁོངས་སུ་གཅིག་ཆར་ཉམས་སུ་ལེན་པའམ། ཐུན་རེ་རེ་བཞིན་ཉམས་སུ་བླངས་ནས་མཐར་
དགེ་བ་བསྔོ་བ་སོགས་བྱའོ། །དེ་ལྟར་སྡིག་སྒྲིབ་དག་པའི་རྟགས་མ་བྱུང་གི་བར་དུ་སེམས་ཤིན་ཏུ་འཇུར་བས་བཟླ་དགོས་ཏེ། སློབ་དཔོན་ཆེན་
པོས༑ གཞན་དུ་ཡེངས་པར་གྱུར་ན་ནིཿ བསྐལ་པར་བཟླས་ཀྱང་འབྲས་མི་འབྱིནཿ ཞེས་གསུངས་པས་དམིགས་པ་གཅུན་ལ་མ་ཡེངས་པ་
གལ་ཆེའོ། །རྟགས་ནི་དངོས་སུ་རིག་པ་དངས་པ། ལུས་ཡངས་པ་དང་། དད་པ་དང་ངེས་འབྱུང་རྩོལ་མེད་དུ་སྐྱེ་བ་ལ་སོགས་པ་དང་། ཉམས་

༄༅། །སམ། རྨི་ལམ་ཅི་རིག་པར་འཁྲུ་སྐྱུགས་དང་། ཁྲུས་བྱས་པ་དང་། གོས་དཀར་གྱོན་པ་དང་། ཆུ་ཆེན་བརྒལ་བ་དང་། མཁའ་ལ་འཕུར་
བ་དང་། ཉི་ཟླ་ཤར་བ་སོགས་སྡིག་པ་དག་པའི་རྟགས་དང་། ལུས་ལས་རྡུལ་དང་རྣག་ཁྲག་ཆུ་སེར་འཐོན་པ་སོགས་ནད་དོན་པའི་རྟགས་དང་། གྲོག་སྦུར་སོགས་
སྲོག་ཆགས་ཕྲ་མོ་འཐོན་པ་བྱུང་ན་གདོན་དོན་པའི་རྟགས་སོ། །དེ་ལྟར་ཕྱི་ཡེ་ཤེས་ལྷ་ལ་ཐུགས་རྒྱུད་བསྐུར་ཞིང་ནུས་པ་བཅུད་ཀྱི་སྡིག་སྒྲིབ་བཀྲུ་ཕྱིར་རང་གི་སྤྱི་བོའི་
གཙུག་ཏུ་སྒོམ་ལ་བཟླས་པ་དང་། ནང་ཐུགས་རྗེའི་བཅུད་ཀྱིས་རང་རྒྱུད་འདུལ་ཕྱིར་སྙིད་གར་སྒོམ་ཞིང་བཟླས་པ་དང་། གསང་བ་གཉིས་མེད་ལམ་དུ་
ཁྱེར་བ་རང་ཉིད་རྡོ་རྗེ་སེམས་དཔའི་ངོ་བོར་བསྒོམ་ཞིང་ཉམས་སུ་ལེན་པར་བྱའོ།། །།བཞི་པ་རྒྱུ་བསོད་ནམས་ཀྱི་ཚོགས་ལ་བརྟེན་ནས་འབྲས་བུ་
ཡེ་ཤེས་ཀྱ་ཚོགས་རྫོགས་པར་བྱེད་པ་མཎྜལ་གྱི་ཁྲིད་ལ་ལྔ་སྟེ། མཎྜལ་མ་ཕུལ་བའི་སྐྱོན། །ཕུལ་བའི་ཡོན་ཏན། ཇི་ལྟར་འབུལ་བའི་རིམ་པ། འབུལ་

བའི་དུས་ཚིག །དགོས་ཆེད་བསྟན་པ་དང་བཅས་པའོ། །དང་པོ་ནི། ལུང་ལས་ཀྱང་། སྐྱེས་བུ་གང་དག་བླ་མེད་ཐེག་ཆེན་བསྒྲུབ་
འདོད་ཀྱང་། བླ་མ་ལྷ་ལ་གུས་པས་མཎྜལ་མ་ཕུལ་ནི། །འདོད་པའི་དོན་ཉིད་གཅིག་ཆར་འགྲུབ་པར་མི་འགྱུར་ཞིང་། མཐར་ཐུག་ཞིང་ཁམས་
རྣམ་དག་བགྲོད་པའི་དུས་འགྱོང་ངོ་། ཞེས་གསུངས་པས། གནས་སྐབས་སུ་འདོད་དོན་མི་འགྲུབ་ཅིང་མཐར་ཐུག་ཞིང་ཁམས་རྣམ་པར་དག་པ་
བགྲོད་དཀའ་བ་དང་། གཞན་ཡང་རྒྱུ་བསོད་ནམས་ཀྱི་ཚོགས་ལ་མ་བརྟེན་ན་འབྲས་བུ་ཡེ་ཤེས་ཀྱི་ཚོགས་མི་རྫོགས། དེ་མ་རྫོགས་ན་བདག་གཞན་
གྱི་དོན་གཉིས་མི་འགྲུབ་སྟེ། ཇི་སྐད་དུ། ཚོགས་གཉིས་ལམ་ལ་མ་བརྟེན་ན། །གང་ཡང་འགྲུབ་པར་མི་འགྱུར་རོ། །ཞེས་གསུངས་པས། །
ཐར་པ་དང་ཐམས་ཅད་མཁྱེན་པ་མྱུར་དུ་འགྲུབ་པར་འདོད་པའི་སྐྱེས་བུ་གང་དང་གང་གིས་དུས་དང་རྣམ་པ་ཐམས་ཅད་དུ་མཎྜལ་འབུལ་བ་ལ་བརྩོན་པ་

༄༅། །ཤིན་ཏུ་གལ་ཆེ་བར་གསུངས་སོ། །གཉིས་པ་ནི། ལུང་ལས་ཀྱང་། ཡོན་ཏན་རྒྱ་ཆེར་བསྐྱེད་བྱེད་པའི། །མཎྜལ་ཕུལ་
བའི་དགེ་བ་གང་། །འཕགས་པས་ཀྱང་ནི་བརྗོད་མི་སྤོབས། །ཅེས་གསུངས་པས། སྐྱེས་བུ་གང་དག་རྩོལ་བ་དང་ལྡན་པས་མཎྜལ་ཕུལ་བའི་
ལྡན་འབྲས་ནི། གནས་སྐབས་སུ་ལོངས་སྤྱོད་ཕུན་སུམ་ཚོགས་པ་དང་ལྡན་ཞིང་། བླ་མ་ལ་མི་ཕྱེད་པའི་དད་པ་དང་། ཐེག་པ་ཆེན་པོའི་ཆོས་ལ་ངེས་
ཤེས་ཁྱད་པར་ཅན་རྒྱུད་ལ་སྐྱེ། འགྲོ་བ་ཐ་དག་གི་ཡིད་དུ་འོང་ཞིང་ཀུན་གྱིས་བཀུར་བར་བྱེད། བསོད་ནམས་དཔག་ཏུ་མེད་པ་ཐོབ། ཏིང་ངེ་འཛིན་
དང་རྟོག་པ་ཁྱད་པར་ཅན་རྒྱུད་ལ་སྐྱེ་བ་ལ་སོགས་པའི་ཡོན་ཏན་དཔག་ཏུ་མེད་དོ། གསུམ་པ་ནི། སྒྲུབ་པ་དང་མཆོད་པ་གཉིས་ལས། སྒྲུབ་པ་ལའང་
བཤམས་པ་བསྐྱེད་པ་གཉིས། དང་པོ་བཤམས་པ་ནི། མཎྜལ་གྱི་རྒྱུ་རབ་རིན་ཆེན། འབྲིང་ལིའམ་དུང་དཀར། ཐ་ན་ས་རྡོ་ཤིང་ལ་སོགས་ལ་དངས་

གཙང་ཞིང་སྐྱོན་ཅན་མ་ཡིན་པ། ཚོམ་བུ་ཡང་རབ་རིན་པོ་ཆེ། འབྲིང་འབྲུ་སྨན། ཐ་ན་གང་འབྱོར་གྱི་དངོས་པོ་ལྔ་ཚོམ་དུ་བཀོད་ལ། མཆོད་ཡུལ་དུ་
བཤམས་ཤིང་། གཉིས་པ་བསྐྱེད་པ་ཡང་། ཕྱི་ལྟར་དཀོན་མཆོག་དགུ་ཕྲུག་གི་ངོ་བོ་ཀུན་འདུས་ནོར་བུའི་ལུགས་སྐྱབས་ཡུལ་ལྟར་བསྒོམ་པ་དང་། 
ནང་ལྟར་ཕུང་ཁམས་སྐྱེ་མཆེད་སྒྲུབ་པའི་མཎྜལ་དུ་ལྷ་དང་ཡེ་ནས་གཉིས་སུ་མེད་པར་གྲུབ་ཅིང་བཞུགས་པ་སྟེ། ཨེ་མའོ། རྡོ་རྗེ་ཕུང་པོའི་ཡན་ལག་
ནི༑ །རྫོགས་པའི་སངས་རྒྱས་ལྔ་རུ་གྲགས། །སྐྱེ་མཆེད་ཁམས་རྣམ་མང་པོ་ཀུན། །བྱང་ཆུབ་སེམས་དཔའི་དཀྱིལ་འཁོར་ཉིད། །ཅེས་པ་དང་། ཕྲ་
བཀོད་ལས་ཀྱང་། སྙིང་ནང་ཡབ་ཡུམ་ཞི་བའི་ཚུལ། །དུང་ཁང་ཁྲོ་བོའི་ཚུལ་དུ་གནས། །ཞེས་པས། མགྲིན་པར་རིག་འཛིན་བླ་མའི་ལྷ་ཚོགས། །
བ་སྤུའི་བུ་ག་རྣམས་སུ་དཔའ་བོ་མཁའ་འགྲོ་བསམ་གྱིས་མི་ཁྱབ་པ་བཞུགས་པར་གསུངས་པས་གསལ་གདབ་པ་ཙམ་གྱིས་ཆོག་པ་དང་། གསང་བ་

༄༅། །སེམས་ཉིད་གདོད་ནས་སྤྲོས་པའི་མཐའ་དང་བྲལ་བ་འདི་ཕྱི་ནང་སྣོད་བཅུད་འཁོར་འདས་ཀྱི་ཆོས་ཐམས་ཅད་ཡེ་ནས་ལྷུན་
གྲུབ་ཏུ་རྫོགས་པ་སྟེ། བང་མཛོད་ལས། ཆོས་ཉིད་བྱང་ཆུབ་སེམས་དཀྱིལ་ན། །རང་རིག་ཡེ་ཤེས་འཁོར་གྱིས་བསྐོར། །རྡོ་རྗེ་རང་འཕྲུལ་དཀྱིལ་
འཁོར་ཡིན། །ཀུན་གཞི་དཔལ་གྱི་མཎྜལ་ལ། །རྣམ་ཤེས་སྲིད་པའི་ཐེག་ཆེན་བརྒྱད། །ཅེས་དང་། ཀུན་བྱེད་ལས། ཀྱེ་དཀྱིལ་ནི་མ་ནོར་དོན་གྱི་
སྙིང་པོ་ལ། །འཁོར་ནི་འཁོར་འདས་བདེ་ཆེན་རྫོགས་པར་ལྡན། །དེ་ནི་དཀྱིལ་འཁོར་སྙིང་པོ་ཀུན་གྱི་རྩ། །དཀྱིལ་འཁོར་མ་ལུས་འདི་ལ་འདུས་པར་
རྟོགས། །ཞེས་གསུངས་པས་སོ། །མཆོད་པའི་མཎྜལ་ལའང་། ཕྱི་ལྟར་འཇིག་རྟེན་གྱི་དངོས་པོའི་བཀོད་པ་ལྟར་ཚོམ་བུ་སོ་བདུན་མ་ཕྱག་ལེན་
ལྟར་འབུལ་བ་དང་། ནང་ལྟར་ཕྱིའི་བཀོད་པ་ཅི་ལྟ་བ་རང་ལུས་དང་སྦྱར་ཏེ་ཕུབ་ཁམས་སྐྱེ་མཆེད་འདི་གླིང་བཞི་འཇིག་རྟེན་གྱི་བཀོད་པ་ལྟར་ན། ལྤགས་

པ་དབང་ཆེན་གསེར་གྱི་ས་གཞི། སྒལ་ཚིགས་མཐའི་ལྕགས་རིའི་འཁོར་ཡུག མགོ་དབུས་ཀྱི་རི་བོ་མཆོག་རབ། །ལག་པ་གཡས་ཤར་ལུས་འཕགས་
པོ༑ གཡོན་ལྷོ་ཛམ་བུའི་གླིང་། རྐང་པ་གཡས་ནུབ་བ་གླང་སྤྱོད། གཡོན་བྱང་སྒྲ་མི་སྙན། མིག་གཉིས་ཉི་མ་དང་ཟླ་བ། ཉིང་ལག་གླིང་ཕྲན་དང་
གླིང་གཡོག །རྩིབས་མ་གསེར་གྱི་རི་བདུན། རྒྱུ་མ་རོལ་པའི་མཚོ་བདུན། གློ་བ་དཔག་བསམ་གྱི་ཤིང་། སྙིང་གཏེར་ཆེན་པོའི་བུམ་པ། མཁལ་
མ་འདོད་འཇོའི་བ། མཆིན་པ་མ་རྨོས་པའི་ལོ་ཏོག །གླད་པ་ལྷའི་བདུད་རྩི། སྐྲ་དང་སྨིན་མ་ཙན་དན་གྱི་ནགས་ཚལ། བ་སྤུ་གུ་རྒུམ་གྱི་སྤང་རི། 
དབང་པོ་ལྔ་འདོད་ཡོན་གྱི་ལྷ་མོར་དམིགས་ནས། ཨུ་རྒྱན་ཆེན་པོའི་ཆོས་སྤྱོད་ལས། རང་ལུས་རྩ་ཁམས་དག་པའི་གཞལ་ཡས་སུ། དབང་པོ་
རྣམ་ལྔ་བཀྲག་དང་མདངས་ཀྱིས་བརྒྱན། ཁམས་དང་སྐྱེ་མཆེད་ཡོངས་སུ་དག་པ་འདི། བླ་མ་དཀོན་མཆོག་ལོངས་སྐུའི་ཞིང་དུ་འབུལ། ཞེས་

༄༅། །གསུངས་པ་ལྟར་འབུལ་ལོ། །གསང་བ་ལྟར་ཡང་ཀུན་རྫོབས་དང་སྦྱར་ན་སེམས་ཉིད་སྤྲོས་པ་དང་བྲལ་བའི་གནས་ལུགས་
དེ་དབང་ཆེན་གསེར་གྱི་ས་གཞི། དེའི་ངོ་བོ་ལ་རྒྱ་ཆད་ཕྱོག་ལྷུང་མེད་པར་གནས་པ་མཐའི་ལྕགས་རི་མུ་ཁྱུད། ཡེ་ཤེས་ལྔ་ནི། དབུས་ཀྱི་རི་རྒྱལ་
ལྷུན་པོ་དང་གླིང་བཞི། ཚོགས་བརྒྱད་ཀྱི་ཤེས་པ་འགགས་མེད་དུ་གསལ་བ་ནི་གླིང་ཕྲན་བརྒྱད། ཚོགས་དྲུག་གི་སྤྱོད་ཡུལ་དུ་འདོད་ཡོན་རྣམ་ལྔ་
ལ་སོགས་སྣང་ཞིང་སྲིད་པའི་མཆོད་རྫས་སྣ་ཚོགས་པ་སྟེ། དེ་རྣམས་རིག་སྟོང་གི་རྣམ་པར་ཡེ་ནས་གནས་པས། མངོན་སུམ་དུ་རྟོགས་པ་ཤེས་
རབ་ཉི་མ། དེའི་རྩལ་མ་རྟོག་པའི་སེམས་ཅན་ལ་སྐྱེ་བ་ཐབས་ཟླ་བ། མདོར་ན་སྣང་སྲིད་གཉིས་བསྡུས་ཀྱི་ཆོས་ཐམས་ཅད་སེམས་ཉིད་སྟོང་པའི་
རང་རྩལ་ལ་རྫོགས་པས་དེ་ལྟར་རྟོགས་ན་དོན་དམ་པའི་མཎྜལ་ཏེ། མཆོད་ཡུལ་མཆོད་མཁན་མཆོད་པ་ཐམས་ཅད་ལས་འདས་པའོ། །འབུལ་

ཚིག་ནི་ཆོས་སྤྱོད་ལས། སེམས་ཉིད་ཆོས་སྐུ་དག་པའི་གཞལ་ཡས་སུ། །སྤྲོས་མེད་སྟོང་གསལ་འཛིན་མེད་ངང་དུ་གནས། །གདོད་ནས་དག་པའི་སྤྲོས་བྲལ་གཉུག་མ་འདི། 
བླ་མ་དཀོན་མཆོག་ཆོས་སྐུའི་ཞིང་དུ་འབུལ། །ཞེས་པ་ལྟར་རོ། །བཞི་པ་ནི། ལུང་ལས། ལྷ་དང་བླ་མ་ནམ་དྲན་དུས་ཉིད་དང་། ཚོགས་རྒྱ་མཚོའི་དབུས་དང་
ཆོས་སྤེལ་ཚེ། །ཆོས་སྤྱོད་ཀུན་གྱི་གཙོ་བོར་མཎྜལ་འབུལ། །ཞེས་གསུངས་པས། བླ་མ་དམ་པས་ཐེག་པ་ཕྱི་ནང་གི་ཆོས་གསུངས་པའི་དུས་དང་། ཆོས་སྤྱོད་ཀྱི་
སྐབས་སམ། སྐུ་གསུང་ཐུགས་རྟེན་གྱི་སྤྱན་སྔར་འབུལ་བ་དང་། ཁྱད་པར་ཁྲིད་ཀྱི་སྐབས་སུ་ཉིན་མཚན་དུས་དྲུག་ཏུ་འབུལ་བར་བྱའོ། །ལྔ་པ་ནི། གནས་སྐབས་སུ་ཅི་
བསམ་པའི་དོན་འགྲུབ། སྡིག་སྒྲིབ་ཉེས་ལྟུང་ཐམས་ཅད་དག །དཔལ་འབྱོར་ལོངས་སྤྱད་རྒྱས། ཏིང་འཛིན་དང་རྟོག་པ་ཁྱད་པར་ཅན་རྒྱུད་ལ་སྐྱེ་བའོ། །མཐར་ཐུག་རྒྱལ་བ་སྐུ་
གསུམ་གྱི་ཞིང་ཁམས་ལ་ལོངས་སྤྱོད་པར་འགྱུར་རོ། །དེའི་ངག་འདོན་ནི། བདག་ཉིད་རྡོ་རྗེ་སེམས་དཔའི་ནམ་མཁའ་རུཿ རྩ་བའི་བླ་མ་པདྨའི་སྐུར་བཞེངས་ནས༔ ཕྱོགས་

༄༅། །བཅུའི་སངས་རྒྱས་མ་ལུས་འཁོར་དང་བཅས༔ བདག་སོགས་སྨིན་གྲོལ་མཛད་པའི་དཔལ་དུ་རོལཿ ཧྲཱིཿ རིན་ཆེན་ལུས་
སེམས་བཀོད་པའི་མཎྜལ་འདིཿ དཀོན་མཆོག་གསུམ་མགོན་བཀའ་རྒྱུད་བླ་མར་འབུལཿ བཞེས་ནས་བདག་རྒྱུད་བྱིན་གྱིས་རློབས་པ་དངཿ སྐུ་
གསུམ་ཞིང་དང་དོན་ལ་ལོངས་སྤྱོད་ཤོགཿ །ཞེས་གསུངས་པས། འབུལ་བ་དངོས་ནི། མཎྜལ་གྱི་རྒྱུ་ཚོམ་བུ་དང་མཎྜལ་ལག་ཏུ་ཐོགས་ལ་ལེན་གསུམ་
གསུམ་ཕྱིས་ཏེ། ཨོཾ་བཛྲ་བྷུ་མི་ནས་བཟུང་སྟེ། རྒྱས་པར་ཚོམ་བུ་སོ་བདུན་མ་ཕྱག་ལེན་ལྟར་བཀོད་པ་དང་། བསྡུ་ན། ས་གཞི་སྤོས་བྱུགས་
སོགས་ཐུན་རེར་བརྒྱ་སྟོང་སོགས་ཅི་ནུས་སུ་སྙིང་ཐག་པ་ནས་ཕུལ་ལ། མྱུར་དུ་སངས་རྒྱས་ཐོབ་པ་དང་། ཉམས་རྟོགས་ཁྱད་པར་ཅན་སྐྱེ་བར་གསོལ་
བ་གདབ། མཐར་ཚོགས་ཞིང་མཆོད་རྫས་དང་བཅས་འོད་དུ་ཞུ་ནས་རང་ལ་བསྟིམ་སྟེ་དགེ་བ་བསྔོའོ། །དེ་ལྟར་ཕྱི་སྣོད་འཇིག་རྟེན་གྱི་བཀོད་པ་རིན་པོ་

ཆེའི་མཎྜལ་བླ་མ་སྤྲུལ་སྐུ་ལ་འབུལ་བ་དང་། །ནང་ལུས་ཕུང་ཁམས་སྐྱེ་མཆེད་ཀྱི་མཎྜལ་བླ་མ་ལོངས་སྐུ་ལ་འབུལ་བ་དང་། གསང་བ་སེམས་ཉིད་འོད་
གསལ་གྱི་མཎྜལ་བླ་ཆོས་སྐུ་ལ་འབུལ་བ་ལ་བསླབ་པར་བྱའོ།། །།ལྔ་པ་བཅུད་བྱིན་རླབས་ཀྱིས་གང་བར་བྱེད་པ་ལམ་ཟབ་མོ་བླ་མའི་རྣལ་
འབྱོར་གྱི་ཁྲིད་ནི། དེ་ཡང་གསང་སྔགས་ཀྱི་རྩ་བ་བླ་མ་ཡིན་ཞིང་། ལམ་ཞུགས་པ་ཀུན་གྱིས་ཀྱང་བསྒོམ་ཞིང་གསོལ་བ་བཏབ་པ་གལ་ཆེ་སྟེ། 
བླ་མའི་མཚན་ཉིད་བརྟེན་ཚུལ། དགོས་ཆེད་དམ། ཡོན་ཏན། ཞར་ལ་མ་མཉེས་པའི་སྐྱོན་ཉེས་པ་བཤགས་པའི་ཚད་བསྟན་པ་ལྔའོ། །
དང་པོ་ནི། རྩ་རྒྱུད་པད་སྡོང་བརྩེགས་པ་ལས། ཡིད་ཆེས་ཁུངས་བཙུན་རྒྱུད་པར་ལྡན། རིག་པའི་གནས་ལ་མ་རྨོངས་ཤིང་། ཡིད་བཞིན་ནོར་
འདྲ་དགོས་འདོད་ཏེ། ལམ་ལོག་འཁྲུལ་དང་འཇིགས་ལས་སྐྱོབ། ཅེས་པས། ཐོག་མར་དགེ་བའི་བཤེས་གཉེན་དུ་མའི་ཞབས་ལ་གཏུག་ཅིང་

༄༅། །གསུང་གི་བདུད་རྩི་ཉམས་སུ་མྱོང་བས་རྒྱུད་པ་དང་ལྡན་པ། བར་དུ་ཐོས་བསམ་བསྒོམ་པས་ཤེས་ཀུན་ལ་བློ་གྲོས་རྒྱས་
པ༑ མཐར་བསྐྱེད་རྫོགས་ཟབ་མོའི་ཉམས་ལེན་གནད་དུ་བསྣུན་པས་ཏིང་ངེ་འཛིན་ལ་དབང་འབྱོར་བ། དེ་ལྟར་ཕྱི་ནང་གི་ཡོན་ཏན་ཕུན་སུམ་ཚོགས་པ་དང་
ལྡན་པའོ། །གཉིས་པ་ནི། བླ་མ་ལ་བཞེད་པ་མེད་ཀྱང་ཅ་འབྱོར་བའི་ཟས་ནོར་ལོངས་སྤྱོད་ཀྱིས་མཉེས་པར་བྱ་བ་སྟེ། ཀློང་གསལ་ལས། རིན་ཆེན་
བུ་ཆུང་ནོར་གྱི་དབྱིགས། རབ་ཏུ་གཅེས་དང་ཡིད་འཐད་འབུལ། །ཞེས་པ་ལྟར་རོ། །ལུས་ཀྱི་སྒོ་ནས་མཉེས་པར་བྱ་བ་ནི་ཕྱག་དང་བསྐོར་བ་ལྡང་བ
ལ་སོགས་པ། བླ་མ་ལ་རྒོལ་བ་བྱུང་ན་ཕྱིར་རྒོལ་ནས་ཚར་གཅོད་པ། ངག་གི་སྒོ་ནས་མཉེས་པར་བྱ་བ་ནི། བླ་མའི་གསུང་སྒྲོས་བཟུང་ནས་གཞན་ལ་
སྟོན་པ། ཡོན་ཏན་བརྗོད་པ། སྙན་པར་སྨྲ་བ་སོགས་ཐུགས་དང་མཐུན་པར་བྱེད་པ། ཡིད་ཀྱི་སྒོ་ནས་མཉེས་པར་བྱ་བ་ནི། དད་གུས་མོས་པས་

གདུང་བ་ཆེན་པོ་བྱེད་པའོ། །བསྒྲུབ་པའམ་ཏིང་ངེ་འཛིན་གྱིས་མཉེས་པར་བྱ་བ་ནི། བསྐྱེད་རྫོགས་མངོན་སུམ་སྙིང་ཐིག་གི་དོན་ལ་བརྩོན་པ་དང་། 
བླ་མའི་རྣལ་འབྱོར་བསྒོམ་པ་སྟེ། བླ་མ་སངས་རྒྱས་ཀུན་ལས་ལྷག་པར་གསུངས་པའང་། རིན་ཆེན་མཛོད་ལས། སྐྱོན་བྲལ་ཡོན་ཏན་རྫོགས་པའི་
བླ་མ་ནི། སྙིགས་མའི་དུས་ན་སངས་རྒྱས་དངོས་དང་མཚུངས། །རབ་དད་སྲིད་ཞུ་གུས་པས་སྤྱི་བོས་བསྟེན། །ཞེས་དང་། ཌཀྐི་ལས་རྒྱུད་ལས། 
ནད་གདོན་ཞི་བྱེད་སྨན་གྱི་མཆོག །དགོས་འདོད་འབྱུང་བའི་རིན་པོ་ཆེ། །ཐམས་ཅད་དབང་དུ་བསྡུད་བྱེད་ཅིང་། །འགྲོོ་རྣམས་མ་ལུས་སྒྲོལ་བའ་གྲུ། །ཕྲིན་
ལས་ཡང་དག་བླ་མ་མཆོག །ཅེས་སོགས་རྒྱ་ཆེར་གསུངས་པས། སྐུ་དགེ་འདུན་གྱི་ངོ་བོ། གསུང་དམ་ཆོས་ཀྱི་འབྱུང་གནས། ཐུགས་སངས་རྒྱས་
ཀྱི་དགོངས་པ་དང་ལྡན་པས་ཕྱིའི་དཀོན་མཆོག་ཀྱང་བླ་མ་ལ་ཚང་ཞིང་། བྱིན་རླབས་ཀུན་འདུས་ཀྱི་རྩ་བ། དངོས་གྲུབ་མཆོག་སྩོལ་གྱི་ངོ་བོ། ཕྲིན་

༄༅། །ལས་ཐམས་ཅད་ཀྱི་མངའ་བདག །ནང་གི་དཀོན་མཆོག་རྩ་བ་གསུམ་ཡང་བླ་མ་ལ་འདུས། དགོངས་པ་གཡོ་མེད་ཀྱི་
ཆོས་སྐུ། རོལ་བ་འགགས་མེད་ཀྱི་ལོངས་སྐུ། ཕྲིན་ལས་སྩོལ་མེད་ཀྱི་སྤྲུལ་སྐུ། གསང་བའི་དཀོན་མཆོག་སྐུ་གསུམ་གྱི་བདག་ཉིད་ཀྱང་བླ་མ་
ཉིད་ཡིན་ཏེ། དེ་ལྟར་ཡིན་ལ་ཡིད་བཞིན་དུ་ངེས་ཤེས་བསྐྱེད་དེ་ཉིན་མཚན་ཐུན་བཞིར་བསྒོམ་ཚུལ་གྱི་རིམ་པ་ཡང་འོག་ཏུ་འཆད་པ་ལྟར་རོ། །གསུམ་པ་
ནི། ཚིག་གསུམ་པའི་རྒྱུད་ལས། གང་ཞིག་རྡོ་རྗེ་སློབ་དཔོན་ནི། །བཀུར་ཞིང་སྤྱི་བོར་སུས་བསྒོམས་པ། །དེ་ལ་རྒྱལ་བས་བྱིན་གྱིས་རློབས། །
ཞེས་དང་། ཨ་ཏི་བཀོད་པ་ཆེན་པོ་ལས། གང་གི་ལྷ་སྐུ་འབུམ་ཕྲག་བསྒོམ་པ་བས། །བླ་མའི་སྐུ་ལ་དམིགས་པ་མ་ལོག་ན། །བསོད་ནམས་བརྒྱ་
ཕྲག་སྟོང་གི་ཆར་མི་ཕོད། །བསྙེན་བསྒྲུབ་བཟླས་བརྗོད་ས་ཡ་དུང་ཕྱུར་བས། །བླ་མའི་གསོལ་འདེབས་ལེན་གསུམ་བརྗོད་པ་ནི། །ནུས་པ་འབུམ་

ཕྲག་ཆར་ཡང་མི་ཕོད་པས། རྫོགས་པའི་རིམ་པ་བསྐལ་པའི་བར་དུ་ཡང་། གང་གི་འདུ་འཛི་སྤངས་ནས་བསྒོམ་པ་པས། བླ་མ་རང་སེམས་
དཀྱིལ་དུ་ཤར་བ་ཙམ། བསོད་ནམས་སྟོང་ཕྲག་ཉི་ཤུའི་ཆར་མི་ཕོད། །བླ་མ་བསྒོམ་དང་བསྟོད་དང་བསམ་པ་ཡིས། །སངས་རྒྱས་འབྲས་བུ་
གཅིག་ཆར་འགྲུབ་པར་ངེས། །ཞེས་དང་། དམ་ཚིག་བཀོད་པ་ལས། གཡོ་མེད་མོས་གུས་ཟླ་དྲུག་གིས། །རྡོ་རྗེ་འཆང་གི་ས་ཐོབ་འགྱུར། །ཞེས་
སོ༑ །བཞི་པ་ནི། བླ་མ་ལ་སྒོ་གསུམ་གྱིས་རྨི་ལམ་ཙམ་དུའང་མོས་པ་ལོག་ཅིང་བརྙས་ན་ཉེས་པ་བསམ་གྱིས་མི་ཁྱབ་སྟེ། དམ་ཚིག་བཀོད་པའི་
ལས། རྨི་ལམ་དུ་ནི་ལུས་ངག་ཡིད། གལ་ཏེ་རྡོ་རྗེ་སློབ་དཔོན་ལ། །ཉེས་པ་ཕྲ་མོ་ཙམ་བྱས་ན། །ཁྱིའི་སྐྱེ་བ་བརྒྱ་བླངས་ནས། །སྨེ་ཤ་ཅན་དུ་སྐྱེ་
བར་འགྱུར། །དེ་ནས་སེམས་ཅན་དམྱལ་བ་ཡི། །ཚ་གྲང་གཉིས་ཀའི་སྡུག་བསྔལ་ཉིད། །ཉམས་སུ་མྱོང་བ་ཁོ་ནའོ། །སྤྱན་རས་གཟིགས་རྡོ་རྗེ་ཕུར་

༄༅། །བུའི་རྒྱུད་ལས། སློབ་དཔོན་ལ་ནི་དངོས་གྲུབ་ཐོབ། །གལ་ཏེ་དེ་ལ་བརྙས་བྱེད་ན། །དམྱལ་བའི་སྡུག་བསྔལ་རབ་ཏུ་
ཐོབ༑ །གལ་ཏེ་དེ་ལས་ཐར་ན་ཡང་། །བསྐལ་པ་བྱེ་བ་བརྒྱ་སྟོང་དུ། །དམ་ཆོས་མིང་ཡང་མི་ཐོས་སོ། །ཞེས་སོ། །ལྔ་པ་ནི། དམ་ཚིག་བཀོད་
པ་ལས། གལ་ཏེ་བླ་མ་བརྙས་པའི་མི། །ལན་གྲངས་བདུན་ནམ་བཅུ་དག་ལ། །འགྱོད་པ་བྱས་ཏེ་བཤགས་པས་བྱང་། །རང་ལོ་འདས་ན་
བཤགས་པའི་ཡུལ། །རྡོ་རྗེ་སེམས་དཔའ་མ་གནང་ངོ་། །ཞེས་གསུངས་པས། དུས་རྟག་ཏུ་བླ་མ་ལ་སྐྱོན་དུ་མི་བལྟ་ཞིང་ཡོན་ཏན་དྲན་པར་བྱས་
ལ༑ སྒོ་གསུམ་གཡོ་སྒྱུ་དང་ཟིལ་ཁྲམ་མེད་པར་བརྟེན་པར་བྱའོ་། །དེའི་ངག་འདོན་ནི། མདུན་གྱི་ནམ་མཁར་མེ་དཔུང་ཞིང་ལྤགས་སྟེངཿ སངས་རྒྱས་
ཀུན་འདུས་ཀློང་གསལ་སྙིང་པོའི་སྐུཿ རྣལ་འབྱོར་སྟག་ཤམ་རུས་པའི་རྒྱན་དྲུག་གསོལཿ ཕྱག་གཡས་ཌཱ་རུ་ནམ་མཁར་འཁྲོལ་བའི་སྒྲསཿ རྩ་

གསུམ་དཔའ་བོ་མཁའ་འགྲོ་དབང་དུ་སྡུདཿ གཡོན་པས་བྷན་ཐོད་བདུད་རྩི་བདག་ལ་སྟོབསཿ ཐུགས་རྗེས་དབང་བསྐུར་ནུས་པས་རྒྱུད་གྲོལ་ནསཿ ཀློང་
གསལ་སྙིང་པོའི་གོ་འཕང་ཐོབ་པར་བསྒོམཿ ཞེས་པས། རང་ཉིད་རྡོ་རྗེ་སེམས་དཔར་གསལ་བའི་མདུན་གྱི་ནམ་མཁར་གོང་ལྟར་བསྒོམ་ལ། ཡན་
ལག་བདུན་པའི་སྒོ་ནས་མཆོད་པ་འབུལ་ཞིང་གསོལ་བ་བཏབ་པ་ནི། ལྕེ་བཙུན་ཆེན་པོའི་མགུར་ལས། བླ་མ་ལ་མོས་གུས་སྐྱེས་ཙ་ན། ཉམས་དང་བྱིན་
རླབས་སྐྱེ་བར་ངེས། །ཞེས་གསུངས་པ་ལྟར་ཡོན་ཏན་དང་བཀའ་དྲིན་དྲན་པས་བློ་སྣ་མོས་གུས་ཀྱི་འཕྲོག་པའི། གདུང་ཤུགས་སྙིང་གི་དཀྱིལ། རྐང་
གི་ཁོང་། རུས་པའི་གཏིང་ནས་རྐམ་རྐམ་པ་བསྐྱེད་དེ། ཅི་བྱེད་ཁྱེད་ཤེས་ཀྱི་རེ་ལྟོས་ལིང་གིས་བསྐྱུར་ལ། རང་གིས་བྱང་དྲངས་ཏེ་སེམས་ཅན་ཐམས་
ཅད་ཀྱིས་ཀྱང་གསོལ་བ་ཆིག་དྲིལ་དུ་མོས་པའི་སེམས་བསྐྱེད་རྣམ་པར་དག་པ་དང་ལྡན་པས་ངག་ཏུ། ཀློང་གསལ་སྙིང་པོའི་རྒྱུད་རིམ་སྐྱེ་མེད་མའམ། 

ཡེ་ནས་རང་གྲོལ་སོགས་འདོན་ཅིང་གསོལ་བ་གདབ་ལ། མཐར་བླ་མ་རྒྱང་འབོད་དུ་གྲགས་པ། ངོ་བོ་སྐྱེ་མེད་ཀྱི་ཆོས་སྐུ། 
རང་བཞིན་འགགས་མེད་ཀྱི་ལོངས་སྐུ༔ ཐུགས་རྗེ་ཕྱོགས་མེད་ཀྱི་སྤྲུལ་སྐུཿ སྐུ་གསུམ་རིན་པོ་ཆེ་མཁྱེན་ནོ། །བླ་མ་ལ་གསོལ་བ་འདེབས་སོ། །
ཕྱོགས་བཅུའི་སངས་རྒྱས་ཀྱི་སྤྲུལ་པཿ མདོ་སྔགས་དམ་ཆོས་ཀྱི་གཏེེར་མཛདཿ འཕགས་པའི་དགེ་འདུན་གྱི་ཚོགས་དཔོནཿ མཆོག་གསུམ་རིན་པོ་
ཆེ་མཁྱེན་ནོཿ བླ་མེད་བླ་མ་ཡི་འདྲེན་མཆོགཿ ཡི་དམ་ཀུན་འདུས་ཀྱི་གཙུག་རྒྱནཿ གྲངས་མེད་ཌཱཀྐི་ཡི་ཚོགས་དཔོནཿ རྩ་གསུམ་རིན་པོ་ཆེ་མཁྱེན་ནོཿ ཿ
བླ་མ་ལ་གསོལ་བ་འདེབས་སོཿ སྔོན་བྱོན་སངས་རྒྱས་ཀྱི་སྤྲུལ་པཿ ད་ལྟའི་སངས་རྒྱས་ཀྱི་རྒྱལ་ཚབསཿ མ་འོངས་སངས་རྒྱས་ཀྱི་འབྱུང་གནསཿ ཿ
དུས་གསུམ་རིན་པོ་ཆེ་མཁྱེན་ནོཿ བླ་མ་ལ་གསོལ་བ་འདེབས་སོཿ ཕྱོགས་བཅུའི་སངས་རྒྱས་མ་ལུས་ཐམས་ཅད་ཀྱིཿ ཕྲིན་ལས་གཅིག་ཏུ་འདུས་པའི་རིན་

པོ་ཆེཿ ཀློང་གསལ་སྙིང་པོའི་ཞབས་ལ་གསོལ་བ་འདེབསཿ འཇའ་ལུས་ཆོས་སྐུ་འགྲུབ་པར་བྱིན་གྱིས་རློབསཿ ཞེས་ཡང་དང་ཡང་ནསཿ མཁྱེན་
ནོ་མཁྱེན་ནོ་བླ་མ་མཁྱེན་ནོཿ སངས་རྒྱས་ཀུན་འདུས་ཀྱི་ངོ་བོ་དྲིན་ཆེན་རྩ་བའི་བླ་མ་རིག་འཛིན་ཀློང་གསལ་སྙིང་པོ་མཁྱེན་ནོཿ མཁྱེན་ནོ་མཁྱེན་ནོ་
བླ་མ་མཁྱེན་ནོཿ སངས་རྒྱས་ཀུན་འདུས་ཀྱི་ངོ་བོ་དྲིན་ཆེན་རྩ་བའི་བླ་མ་རྒྱལ་སྲས་བསོད་ནམས་ལྡེའུ་བཙན་མཁྱེན་ནོཿ མཁྱེན་ནོ་མཁྱེན་ནོ་བླ་མ་མཁྱེན་ནོཿ 
སངས་རྒྱས་ཀུན་འདུས་ཀྱི་ངོ་བོ་དྲིན་ཆེན་རྩ་བའི་བླ་མ་མཚུངས་མེད་བཀྲ་ཤིས་འོད་ཟེར་མཁྱེན་ནོཿ མཁྱེན་ནོ་མཁྱེན་ནོ་བླ་མ་མཁྱེན་ནོཿ སངས་རྒྱས་
ཀུན་འདུས་ཀྱི་ངོ་བོ་དྲིན་ཆེན་རྩ་བའི་བླ་མ་ལུང་ཟིན་ཆོས་ཉིད་རྒྱ་མཚོ་མཁྱེན་ནོཿ མཁྱེན་ནོ་མཁྱེན་ནོ་བླ་མཁྱེན་ནོཿ སངས་རྒྱས་ཀུན་འདུས་ཀྱི་ངོ་བོ་དྲིན་
ཆེན་རྩ་བའི་བླ་མ་གྲུབ་ཐོབ་ནམ་མཁའ་རྒྱ་མཚོ་མཁྱེན་ནོཿ མཁྱེན་ནོ་མཁྱེན་ནོ་བླ་མ་མཁྱེན་ནོཿ སངས་རྒྱས་ཀུན་འདུས་ཀྱི་ངོ་བོ་དྲིན་ཆེན་རྩ་བའི་བླ་མ་

དྲི་མེད་ཞིང་སྐྱོང་མགོན་པོ་མཁྱེན་ནོཿ མཁྱེན་ནོ་མཁྱེན་ནོ་བླ་མ་མཁྱེན་ནོཿ སངས་རྒྱས་ཀུན་འདུས་ཀྱི་ངོ་བོ་དྲིན་ཆེན་རྩ་བའི་བླ་
མ་མཁྱེན་ནོཿ རྩ་བའི་བླ་མས་བདག་གི་ལུས་བྱིན་གྱིས་བརླབ་ཏུ་གསོལཿ ངག་བྱིན་གྱིས་བརླབ་ཏུ་གསོལཿ ཡིད་བྱིན་གྱིས་རླབ་ཏུ་གསོལ། ལུས་
ངག་ཡིད་གསུམ་བྱིན་གྱིས་བརླབ་ཏུ་གསོལཿ ཀཱ་ཡ་ཝཱཀྐ་ཙིཏྟ་སརྦ་སིདྡྷི་ཕཱ་ལ་ཧཱུཾ་ཨཱཿ ཞེས་པའི་བར་གཞུང་ལྟར་འདོན་ལ་དབང་བཞི་ལེན་པའི་དམིགས་
པ་ནི། བླ་མའི་དཔྲལ་བར་ཨོཾ་དཀར་པོ། མགྲིན་པར་ཨཱཿདམར་པོ། ཐུགས་ཀར་ཧཱུཾ་སྔོན་པོ་རྣམས་དུས་གསུམ་སངས་རྒྱས་ཐམས་ཅད་ཀྱི་སྐུ་
གསུང་ཐུགས་ཀྱི་ངོ་བོར་བཞུགས། ཨོཾ་ལས་འོད་ཟེར་དཀར་པོ་འཕྲོས། རང་གི་དཔྲལ་བར་ཐིམ་པས་ལུས་སྒྲིབ་སྦྱངས་བུམ་དབང་ཐོབ། སྐུ་རྡོ་རྗེ་
སྤྲུལ་པའི་སྐུའི་གོ་འཕང་མངོན་དུ་བྱ། ཨཱཿལས་འོད་ཟེར་དམར་པོ་འཕྲོས། རང་གི་མགྲིན་པར་ཐིམ་པས་ངག་སྒྲིབ་སྦྱངས། གསང་དབང་ཐོབ། 

གསུང་རྡོ་རྗེ་ལོངས་སྤྱོད་རྫོགས་སྐུའི་གོ་འཕང་མངོན་དུ་བྱས། ཧཱུྃ་ལས་འོད་ཟེར་སྔོན་པོ་འཕྲོས། རང་གི་སྙིང་གར་ཐིམ་པས་ཡིད་སྒྲིབ་སྦྱངས། ཤེར་
དབང་ཐོབ། ཐུགས་རྡོ་རྗེ་ཆོས་ཀྱི་སྐུའི་གོ་འཕང་མངོན་དུ་བྱས། སླར་ཡང་གནས་གསུམ་གྱི་ཡི་གེ་ལས་རང་མདོག་གི་འོད་ཟེར་འཕྲོས། རང་གི་
གནས་གསུམ་དུ་ཐིམ་པས་སྒོ་གསུམ་གྱི་སྒྲིབ་པ་བག་ཆགས་དང་བཅས་པ་སྦྱངས། དབང་བཞི་པ་ཐོབ། ཡེ་ཤེས་རྡོ་རྗེ་ངོ་བོ་ཉིད་སྐུའི་གོ་འཕང་
མངོན་དུ་བྱས་པར་བསམ་མོ། །སླར་ཡང་མོས་གུས་གདུང་ཤུགས་དྲག་པོའི་ཡིད་ཀྱིས་གསོལ་བ་བཏབ་པས། བརྒྱུད་པའི་བླ་མ་སངས་རྒྱས་
བྱང་སེམས་སོགས་འཁོར་གྱི་ཚུལ་དུ་བཞུགས་པ་རྣམས་རྩ་བའི་བླ་མ་ཉིད་ཀྱི་སྐུར་ཐིམ། དེ་ཉིད་ཤིན་ཏུ་དགྱེས་པའི་ཉམས་ཀྱིས་རང་གི་སྤྱི་བོར་
བྱོན་ནས་འོད་དུ་ཞུ་སྟེ་རང་ལ་ཐིམ། རང་སེམས་བླ་མ་དང་དབྱེར་མེད་པའི་ངང་ལ་དར་གཅིག་མཉམ་པར་བཞག་རྗེས། དཔལ་ལྡན་རྩ་བའི་བླ་

༄༅། །མ་རིན་པོ་ཆེ། །བདག་གི་སྙིང་གར་པདྨའི་ཟེའུ་འབྲ་ལ། །འབྲལ་བ་མེད་པར་རྟག་པར་བཞུགས་ནས་ཀྱང་། །བཀའ་དྲིན་
ཆེན་པོའི་སྒོ་ནས་རྗེས་བཟུང་སྟེ། །སྐུ་གསུང་ཐུགས་ཀྱི་དངོས་གྲུབ་རྩལ་དུ་གསོལ། །དཔལ་ལྡན་བླ་མའི་རྣམ་པར་ཐར་པ་ལས། །སྐད་ཅིག་
ཙམ་ཡང་ལོག་ལྟ་མི་སྐྱེ་ཞིང་། །ཅི་མཛད་ཆོས་སུ་མཐོང་བའི་མོས་གུས་ཀྱིས། །བླ་མའི་བྱིན་རླབས་སེམས་ལ་འཇུག་པར་ཤོག །སྐྱེ་བ་ཀུན་ཏུ་ཡང་
ངག་བླ་མ་དང་། །འབྲལ་མེད་ཆོས་ཀྱི་དཔལ་ལ་ལོངས་སྤྱོད་ཅིང་། །ས་དང་ལམ་གྱི་ཡོན་ཏན་རབ་རྫོགས་ནས། །རྡོ་རྗེ་འཆང་གི་གོ་འཕང་མྱུར་ཐོབ་
ཤོག །སྐྱེ་ཞིང་སྐྱེ་བ་དག་ནི་ཐམས་ཅད་དུ། །རིགས་བཟང་བློ་གསལ་ང་རྒྱལ་མེད་པ་དང་། །སྙིང་རྗེ་ཆེ་ཞིང་བླ་མ་ལ་གུས་པས། །དཔལ་ལྡན་བླ་
མའི་དམ་ཚིག་ལ་གནས་ཤོག །དཔལ་ལྡན་བླ་མའི་སྐུ་ཚེ་བརྟན་པ་དང་། །མཁའ་མཉམ་ཡོངས་ལ་བདེ་སྐྱིད་འབྱུང་བ་དང་། །བདག་གཞན་མ་

ལུས་ཚོགས་བསགས་སྒྲིབ་སྦྱངས་ནས། །མྱུར་དུ་སངས་རྒྱས་ས་ལ་འཁོད་པར་ཤོག །བླ་མ་སྐུ་ཁམས་བཟང་བར་གསོལ་བ་འདེབས། །མཆོག་ཏུ་
སྐུ་ཚེ་རིང་བར་གསོལ་བ་འདེབས། །ཕྲིན་ལས་དར་ཞིང་རྒྱས་པར་གསོལ་བ་འདེབས། །བླ་མ་དང་འབྲལ་བ་མེད་པར་བྱིན་གྱིས་རློབས། །ཀ༔ཐོག་
པ་ཞེས་དཀར་པོའི་གླིང་དུ་གྲགས། །གྲགས་པ་མཐའ་ཡས་རྒྱལ་བའི་ཞིང་ཀུན་ཁྱབ། །ཁྱབ་བདག་རྒྱལ་བ་ཀུན་དང་དབྱེར་མེད་རྗེ། །རྗེ་དེའི་བཀྲ་
ཤིས་ཡུན་རིང་བརྟན་གྱུར་ཅིག །ཅེས་བསྔོ་བ་དང་ཤིས་བརྗོད་ཀྱང་བྱའོ། །དེ་ལྟར་གནས་སྐབས་སུ་བྱིན་རླབས་དངོས་སུ་འབེབས་པ་དང་། ལམ་གྱི་
བར་ཆད་སེལ་བ། གེགས་དང་གོལ་ས་ཆོད་པ། ལྟ་སྒོམ་སྤྱོད་པའི་བགོས་ཐོན་པ་དང་། མཐར་ཐུག་རང་གི་ལུས་ངག་ཡིད་གསུམ་བླ་མའི་སྐུ་གསུང་
ཐུགས་རྡོ་རྗེ་གསུམ་དང་དབྱེར་མེད་པར་རྫོགས་པའི་སངས་རྒྱས་འགྲུབ་པར་འགྱུར་རོ། །དེ་ཡང་ཕྱིར་གསོལ་བ་འདེབས་ཕྱིར་མདུན་གྱི་ནམ་མཁར་

༄༅། །བསྒོམ་པ། ནང་ཕུང་ཁམས་སྨིན་ཕྱིར་སྤྱི་བོའི་གཙུག་ཏུ་བསྒོམ་པ། གསང་བ་རང་རྒྱུད་གྲོལ་ཕྱིར་སྙིང་གི་དཀྱིལ་དུ་བསྒོམ་
པ་སོགས་མདོར་ན་སྣང་སྤྱད་ཐམས་ཅད་བླ་མ་བསྒོམ་པ་དང་མི་འབྲལ་བར་བསླབ་པར་བྱའོ།། །།དྲུག་པ་ལམ་གྱི་བར་ཆད་སེལ་བར་བྱེད་པ་ཧཱུཾ་
རིང་བསྒྲང་བའི་ཁྲིད་ལ་བཞི་སྟེ། བར་དུ་གཅོད་པའི་ཡུལ། གཅོད་མཁན་གྱི་བགེགས། དེ་སེལ་བར་བྱེད་པའི་ཐབས། དགོས་ཆེད་བསྟན་པ་
དང་བཅས་པའོ། །དང་པོ་ནི། བྱང་ཆུབ་བསྒྲུབ་པའི་རྟེན་ལུས་ངག་ཡིད་གསུམ་མོ། །གཉིས་པ་ནི། ནད་གདོན་རྐྱེན་བགེགས་སྟེ་ཕྱི་བདུད་
ནག་པོའི་ཕྱོགས་ལ་དགའ་བ་རྣམས་དང་། ནང་བདུད་དཀར་པོའི་ཕྱོགས་སུ་གཏོགས་པ་རྣམས་ཀྱང་བསྒྲུབ་པའི་ཉམས་སད་ཕྱིར་བར་ཆད་
བརྩམས་པ་རྣམས་དང་། གསང་བ་ཉོན་མོངས་རྟོག་ཚོགས་ཀྱི་དབང་དུ་འཁྲུལ་པར་འགྱུར་པ་རྣམས་སོ། །གསུམ་པ་ནི། རང་ཉིད་ཡི་དམ་ཧེ་རུ་

ཀ་དྲག་པོ་ཡེ་ཤེས་རབ་འབར་རམ། ཡེ་ཤེས་ཀྱི་ཁྲོ་བོ་གང་རུང་བསྒོམ་པའི་ཐུགས་ཀར་ཧཱུཾ་མཐིང་ནག་གཅིག་བསམ་ལ། ཧཱུཾ་དེ་ལས་ཧཱུཾ་དེ་འདྲ་བ་གྲངས་
མེད་པ་བྱུང་། སྣ་བུག་གཡས་ནས་ཕྱིར་ཐོན། འཇིག་རྟེན་གྱི་ཁམས་ཐམས་ཅད་ལ་རླུང་སྒྲ་དང་བཅས་པས་གང་། སྣ་བུག་གཡོན་ནས་ཚུར་བྱུང་། 
ལུས་ནང་ཐམས་ཅད་སྒྲ་དང་བཅས་པས་གང་བར་བསམ་ཞིང་། ངག་ཏུ་ཧཱུྃ་རིང་བསྒྲང་ངོ་། ཕྱིར་འགྲོ་ཚུར་འོང་གང་ལའང་ཕྱི་ནང་གི་ཧཱུཾ་གང་ཡང་མ་
སྒྲིབ་པར་གང་བར་བསམ་མོ། །དེ་ཡང་ཇི་སྐད་དུ། བར་ཆོད་སྲུང་ཕྱིར་ཧཱུཾ་རིང་བགྲངས། ཧཱུུཾ་གི་སྦྱོར་བས་མཚམས་ཆོད་བསྲུང་། ཞེས་འབྱུང་
བས་སོ། ཕྱི་གོ་ཆ་ལྔའི་བསྲུང་འཁོར་དང་། ནང་རང་བྱུང་ལྷུན་གྱིས་གྲུབ་བསྲུང་འཁོར་དང་། གསང་བ་དོན་དམ་བྱང་ཆུབ་སེམས་རྣམ་པར་མི་རྟོག་
པའི་བསྲུང་འཁོར་སྒོམ་པ་སྟེ། དུས་ཐམས་ཅད་དུའང་སྲོད་ཀྱི་ཐུན་མགོར་མཚན་བཅས་མཚན་མེད་རྣམ་པར་མི་རྟོག་པའི་འསྲུང་འཁོར་རྣམས་རྒྱུན་

༄༅། །དུ་བསྒོམ་པ་དང་། ཁྱད་པར་དུ་ཐེག་པ་ཆེན་པོའི་ལམ་དུ་ཞུགས་པའི་གང་ཟག་གིས་ནི་བྱང་ཆུབ་སེམས་ཀྱི་བསྲུང་འཁོར་འདི་ཁོ་
ན་ཉིད་སྒོམ་པ་གལ་ཆེ་སྟེ། བདག་ཅག་ལ་སྡང་བར་བྱེད་པའི་དགྲ། གནོད་པའི་བྱེད་པའི་བགེགས། ཐར་པ་དང་ཐམས་ཅད་མཁྱེན་པ་བསྒྲུབ་པ་ལ་
བར་དུ་གཅོད་པར་བྱེད་པའི་གནོད་བྱེད་གདུག་པ་ཅན་རྣམས་ཀྱི་གཙོ་བྱས་པའི་ནམ་མཁའ་དང་མཉམ་པའི་སེམས་ཅན་ཐམས་ཅད་བདེ་བ་དང་བདེ་བའི་
རྒྱུ་དང་ལྡན། སྡུག་བསྔལ་དང་སྡུག་བསྔལ་གྱི་རྒྱུ་དང་བྲལ། མྱུར་དུ་བྱང་ཆུབ་རིན་པོ་ཆེ་ཐོབ་པར་བྱ་བའི་ཆེད་དུ། སྤྱིར་སངས་མ་རྒྱས་ཀྱི་བར་དུ་
ལུས་ངག་ཡིད་གསུམ་དགེ་བ་ལ་བཀོལ། ནམ་མ་ཤིའི་བར་དུ་ཡང་ལུས་ངག་ཡིད་གསུམ་དགེ་བ་ལ་བཀོད། དུས་ད་ནས་བཟུང་སྟེ། སང་ཉི་མ་ད་ཙམ་
གྱི་བར་དུ་ཡང་ལུས་ངག་ཡིད་གསུམ་དགེ་བ་ལ་བཀོལ་སྙམ་དུ་སིང་ངེ་གཅིག་བསྒོམ། དེས་བསྲུང་བ་ཐམས་ཅད་ཀྱི་མཆོག་ཏུ་གྱུར་པ་ཡིན་ཏེ། 

གནོད་བྱེད་ཁོ་རང་གི་དོན་དུ་བྱང་ཆུབ་བསྒྲུབ་པ་ལ་ཁོ་རང་གིས་བར་ཆད་བྱེད་མི་སྲིད་པ་སྟེ། སྐྱེལ་མ་དགྲ་ལ་བཅོལ་ན་འཇིག་མེད་ལམ་དུ་བསྐྱལ་བ་
དང་འདྲའོ། །དེ་ལྟར་མི་དང་མི་མ་ཡིན་པའི་འཇིག་པ་བརྒྱད་དང་བཅུ་དྲུག་ལ་སོགས་པ་བསྲུང་བར་བྱའོ། །བཞི་པ་ནི། གནས་སྐབས་སུ་
བྱང་ཆུབ་བསྒྲུབ་པའི་ས་དང་ལམ་གྱི་འགལ་རྐྱེན་ཐམས་ཅད་ཞི་ཞིང་ཅི་བསམ་པའི་དོན་ཐམས་ཅད་རྩོལ་མེད་དུ་འགྲུབ་པ་དང་། མཐར་ཐུག་རྫོགས་
པའི་སངས་རྒྱས་ཀྱི་གོ་འཕང་བདེ་བླག་ཏུ་ཐོབ་ཅིང་ཕྲིན་ལས་རྣམ་པ་བཞིས་འགྲོ་བའི་དོན་སྒྲུབ་པ་ལ་བར་ཆད་མེད་པར་འགྱུར་རོ།། །།
བདུན་པ་ལམ་མཐར་མ་ཕྱིན་པར་འཕོ་ན་རླུང་སེམས་བཙན་ཐབས་སུ་སྦྱང་བ་མ་སྒོམ་འཕོ་བའི་ཁྲིད་ལ་བཞི་སྟེ། འཕོ་དགོས་པའི་ལུང་། མ་
འཕོས་པའི་སྐྱོན། ཇི་ལྟར་འཕོ་བའི་ཚུལ། དགོས་ཆེད་ཕན་ཡོན་བསྟན་པ་དང་བཅས་པེའོ། །དང་པོ་ནི། སློབ་དཔོན་ཆེན་པོའི་རྡོ་རྗེའི་

༄༅། །གསུངས་ལས། ཀྱེ་མཿ བདག་ལ་འཆི་ཁ་བར་དོ་འཆར་དུས་འདིརཿ ཀུན་ལ་ཆགས་སེམས་ཞེན་འཛིན་སྤངས་བྱས་ནསཿ ཿ
གདམས་ངག་གསལ་བའི་ངང་ལ་མ་ཡེངས་འཇོགཿ རང་རིག་སྐྱེ་མེད་ནམ་མཁའི་དབྱིངས་སུ་འཕཽཿ །ཞེས་དང་། དཀོན་མཆོག་སྤྱི་འདུས་ཡང་
ཟབ་ལེའུ་བརྒྱད་པ་ལས། འཕོ་བ་སྐར་ཁུང་མདའ་འཕང་ནིཿ འོད་ཀྱི་གོང་བུ་སྒྲ་ཡིས་འཕོཿ ཡང་ཡང་སྦྱངས་པས་རྟག་མྱུར་ཐོནཿ །ཞེས་
གསུངས་པ་དང་། དེ་ལ་བླ་མ་གཉེན་གྱི་ཞལ་ནས། མ་བསྒོམ་སངས་རྒྱས་འཕོ་བ་ཟེར་ཡང་བསྒོམ་དགོས་ཏེ། ད་ལྟ་ཤེས་པ་གསལ་དུས་མ་
བསྒོམ་ན། ངར་ཆེན་ངར་ཆུང་ལ་ཐུག་པའི་དུས་སུ་འཕོ་མི་ནུས་ཏེ། ལྐུགས་པའི་བརྡ་མཚོན་པར་དཀའ་བ་བཞིན། འོང་ངོ་ཤེས་པ་འཆི་བ་ཡིན་
པས་འཆི་ཁའི་མན་ངག་འདི་ལྟ་བུ་བར་མ་ཆད་པར་སྦྱངས་ཤིང་ཚགས་སུ་ཆུད་དགོས་པ་ཡིན་གསུངས་སོ། །གཉིས་པ་ནི། མཁའ་འགྲོ་མ་ཀུན་

ཏུ་རྟོགས་པའི་རྒྱུད་ལས། རྣམ་ཤེས་རླུང་གི་རྟ་བྱས་ནས། །འོག་གི་ལམ་དུ་ཕྱིན་གྱུར་ནས། །ཆོས་ལ་གོམས་པའི་གང་ཟག་ཀྱང་། །ངན་སོང་
དག་ཏུ་ལྟུང་བའང་མང་། །ཞེས་གསུངས་པས། དེ་ལྟར་འཕོ་བའི་མཚམས་སྦྱོར་དང་མི་ལྡན་ན་རིགས་དྲུག་སོགས་ངན་སོང་གི་གནས་རྣམས་སུ་
སྐྱེ་བའི་སྐྱོན་དུ་འགྱུར་བས་སོ། །གསུམ་པ་ལ་བློའི་ཁྱད་པར་གྱིས་ལྔ་སྟེ། རབ་ཆོས་སྐུ་ལྟ་བ་རྒྱས་འདེབས་ཀྱི་འཕོ་བ་ནི། འཕོ་བའི་ཡུལ་དང་
འཕོ་བྱེད་ཀྱི་མཁན་པོ་འཕོ་བྱ་གསུམ་ཀ་མཚན་ཉིད་འདི་ཡིན་གྱི་གཟའ་གཏད་དང་བྲལ་བ་སྟོང་ཉིད་མཆོག་ཏུ་མི་འགྱུར་བའི་གནས་ལུགས་ལྟ་བ་རྟོགས་པའོ། །
འབྲིང་ལོངས་སྐུ་བསྐྱེད་རྫོགས་ཟུང་འཇུག་གི་འཕོ་བ་ནི། བསྐྱེད་རྫོགས་ཟུང་འཇུག་ལ་གོམས་པ་སྟེ། གཤིས་སྐྱེ་མེད་སྟོང་པ་དང་། གདངས་
འགགས་མེད་རིགས་མདངས་ཡི་དམ་ལྷའི་སྐུ་གསལ་སྟོང་ཆུ་ཟླ་ལྟ་བུའི་ངང་དུ་གྲོལ་བའོ། །ཐ་མ་སྤྲུལ་སྐུ་ཚད་མེད་སྙིང་རྗེའི་འཕོ་བ་ནི། ཚད་

༄༅། །མེད་སྙིང་རྗེ་བརྩེ་བ་ཆེན་པོས་ཇི་སྲིད་འཁོར་བ་མ་སྟོངས་ཀྱི་བར་དུ་མངལ་སྒོ་དགག་པ་དང་། སྤྲུལ་པའི་སྐུ་རྒྱུན་ཆད་མེད་པར་
འགྲོ་བའི་དོན་བྱེད་པ་སྟེ། དེ་དག་ནི་རྣལ་འབྱོར་པ་རབ་འབྲིང་ཐ་གསུམ་གྱི་ཉམས་ལེན་དང་། ཐ་མལ་པ་འདུ་ཤེས་གསུམ་ལྡན་གྱི་འཕོ་བ་ནི་དེང་སང་
སྦྱོང་བའི་གནས་ཡིན་ལ། གཤིན་པོ་རྗེས་འཛིན་ཐུགས་རྗེ་ལྕགས་ཀྱུའི་འཕོ་བ་ནི་ལས་ལ་སྦྱར་བ་རང་གཞན་འཆི་ཁའི་ཉམས་ལེན་དངོས་ཏེ། སངས་
རྒྱས་མཉམ་སྦྱོར་གྱི་རྒྱུད་ལས། རྣལ་འབྱོར་རབ་ཀྱི་གསང་ལམ་ནས། །ཆོས་ཀྱི་སྐུ་རུ་འཕོ་བར་བྱ། །དེ་འོག་ལོངས་སྤྱོད་རྫོགས་སྐུར་འཕོ། །དེ་འོག་
སྤྲུལ་པའི་སྐུ་རུ་འཕོ། །དེ་འོག་དགའ་ལྡན་གནས་སུ་འཕོ། །གང་འདོད་གནས་སུ་རིམ་འབྱོངས་པ། །རྣལ་འབྱོར་པ་ཡི་ལམ་ཡིན་ནོ། །ཞེས་གསུངས་
ཤིང་། འདིར་སྐབས་སུ་བབས་པ་ནི་འདུ་ཤེས་གསུམ་ལྡན་གྱི་འཕོ་བ་སྟེ། དེའི་ངག་འདོན་འོག་ནས་འཆད་པ་ལྟར་རོ། །བཞི་པ་ནི། གནས་སྐབས་

སུ་དབུ་མིའི་ལམ་འབྱོངས་པ་དང་། མཐར་ཐུག་མཁའ་སྤྱོད་འགྲུབ་པ་ལ་ཚེགས་མེད་དེ། འཕོ་བའི་ཕན་ཡོན་ཡང་། མཁའ་འགྲོ་མ་ཀུན་ཏུ་
རྟོགས་པའི་རྒྱུད་ལས། རྣམ་ཤེས་རླུང་གི་རྟ་བྱས་ནས། །སྟེང་གི་གནས་སུ་ཕྱིན་གྱུར་ན། །སྡིག་ལ་གོམས་པའི་གང་ཟག་ཀྱང་། །མཐོ་
རིས་གནས་སུ་སྐྱེ་བའང་མང་། །ཞེས་དང་། རྡོ་རྗེ་གདན་བཞི་ལས། སྡིག་པས་ཀུན་ནས་མི་གོས་ཏེ། །འཁོར་བའི་ཕ་རོལ་མཆོག་ཏུ་འགྲོ། །
ཞེས་དང་། དཔལ་ཀ་ལ་ཙཀྲའི་རྒྱུད་ལས། བུ་ག་དགུ་ཡི་སྟེང་ཕྱོགས་ནས། །འཕྲལ་དུ་ཡིད་ཀྱིས་འཕོ་ནུས་ན། །ཉིན་བཞིན་བྲམ་ཟེ་གསོད་
པ་དང་། །གདོལ་པ་སྨྱིག་མཁན་ལ་སོགས་པ། །མཚམས་མེད་ལྔ་ནི་བྱེད་པ་ཡང་། །འདི་ཡི་ལམ་གྱིས་གྲོལ་འགྱུར་ཏེ། །སྡིག་པ་གས་པར་
མི་འགྱུར་རོ། །ཞེས་གསུངས་པ་ལྟར་རོ། །ཇི་ལྟར་ཉམས་སུ་ལེན་ཚུལ་ནི། སྦྱོར་དངོས་རྗེས་གསུམ་ལས། དང་པོ་དབེན་པའི་གནས་སུ་

༄༅། །སྟན་བདེ་བ་ལ་འདུག་ནས་སྐྱབས་ཡུལ་གསལ་ཞིང་སྐྱབས་འགྲོ་དང་སེམས་བསྐྱེད་བྱ། གཉིས་པ་ལའང་སྦྱང་བ་
དང་ལས་ལ་སྦྱར་བའོ། །དང་པོ་སྦྱང་བ་ནི་གནད་གསུམ་གྱིས་ཏེ། དང་པོ་ནི། ལུས་རྣམ་སྣང་ཆོས་བདུན་ནམ། དྲང་པོ་གསུམ་གྱིས་ཆིངས་
བཅའ། གཉིས་པ་ངག་རླུང་ཁ་སྦྱོར་བུམ་པ་ཅན་ལྡིར། གསུམ་པ་ཡིད་ཀྱིས་དམིགས་པ་འདི་ལྟར་སྒོམ་པར་བྱ་སྟེ། གཟུང་འཛིན་གཉིས་སྣང་གི་ཆོས་
ཐམས་ཅད་མི་དམིགས་པ་སྟོང་པ་ཉིད་དུ་གྱུར། སྟོང་པའི་ངང་ལས་གནས་ཁང་ཡུལ་ཁམས་ཐམས་ཅད་ཐ་མལ་མ་ཡིན་པར་ནུབ་ཕྱོགས་བདེ་བ་ཅན་
གྱི་ཞིང་ཁམས་དང་གཞལ་ཡས་ཁང་དུ་མོས་ལ། གདོས་བཅས་ཀྱི་ཕུང་པོ་ཡང་འདི་ལྟར་མ་ཡིན་པར། རང་ཉིད་སྐད་ཅིག་གི་འཕགས་མཆོག་ཐུགས་
རྗེ་ཆེན་པོ་སྐུ་མདོག་དཀར་པོ་ཞལ་གཅིག་ཕྱག་བཞི་པ། ཞབས་རྡོ་རྗེའི་སྐྱིལ་ཀྲུང་དུ་བཞུགས་པ། ཕྱག་དང་པོ་གཉིས་ཐུགས་ཀར་ཐལ་མོ་སྦྱར་

བ༑ གཡས་ཀྱི་ལྷག་མས་ཤེལ་དཀར་གྱི་ཕྲེང་བ་དང་གཡོན་པས་པདྨ་དཀར་པོའི་ཡུ་བ་འཛིན་པ། །དར་དང་རིན་པོ་ཆེའི་རྒྱན་ཐམས་ཅད་རྫོགས་
པར་བརྒྱབ་པ། སྣང་ལ་རང་བཞིན་མེད་པ། གསལ་ལ་དེར་འཛིན་བྲལ་བས་ཕྱི་ནང་གསལ་འགྲིབ་མེད་པར་ལུས་སྟོང་ར་རུ་བསྒོམ་པའི་དབུས། 
རྩ་དབུ་མ་བྱང་ཆུབ་ཀྱི་རྒྱུད་ལམ་དེ་ཉིད་ཕྱི་དཀར་བ། ནང་དམར་བ། བར་སྔོ་བ། ཁྲག་དང་ཆུ་སེར་གྱིས་མ་བསྒྲིབ་པ། ལུག་རྒྱུད་ཀྱི་རྒྱུ་མ་
ཕུས་བརྒྱངས་པ་ལྟ་བུར་བསྐྱེད་པའི་ཡར་སྣེ་སྤྱི་གཙུག་བདེ་ཆེན་གྱི་འཁོར་ལོར་ཟུག་པ། དེ་ཡང་རྒྱ་མཐོང་ཁ་ཕྱེས་ལྟ་བུ་སྟོངས་སང་ངེ་ཡོད་པ་དང་། 
མར་སྣེ་ལྟེ་འོག་གཉེར་པོ་ཚེ་ལ་ཟུག་པ་ཕུག་རྒྱུག་ཡོད་པའི་ནང་། སྙིང་གི་ཐད་དུ་པདྨ་དཀར་པོ་འདབ་མ་བརྒྱད་པའི་ལྟེ་བར་རྣམ་ཤེས་ཀྱི་ངོ་བོ་ཐིག་ལེ་
ཁ་དོག་ལྔ་དང་ལྡན་པ། གསལ་ལ་འཚོར་བ། སྣུམ་ལ་འདྲིལ་བ། འཕར་ལིང་ལིང་བྱེད་པར་བསྒོམ། སྤྱི་གཙུག་ཏུ་སངས་རྒྱས་ཀུན་འདུས་རྩ་

༄༅། །བའི་བླ་མ་དང་གཉིས་སུ་མེད་པ་ཆོས་སྐུ་སྣང་བ་མཐའ་ཡས་སྐུ་མདོག་དམར་པོ་ཞལ་གཅིག་ཕྱག་གཉིས་མཉམ་བཞག་གི་
ཕྱག་རྒྱ་མཛད་པ། ཆོས་གོས་རྣམ་པ་གསུམ་གྱིས་ཀླུབས་པ། ཞབས་རྡོ་རྗེའི་སྐྱིལ་ཀྲུང་དུ་བཞུགས་པ། དབུའི་གཙུག་ཏོར། ཞབས་ཀྱི་འཁོར་
ལོ་ལ་སོགས་པ་མཚན་བཟང་པོ་སུམ་ཅུ་རྩ་གཉིས། དཔེ་བྱད་བརྒྱད་བཅུས་མཛེས་པ། མཐའ་བསྐོར་དུ་རྩ་རྒྱུད་ཀྱི་བླ་མ་དང་། ཕྱོགས་བཅུའི་སངས་
རྒྱས་སྲས་དང་བཅས་པའི་ཚོགས་སྤྲིན་ཕུང་ཐིབས་སེ་བདག་སོགས་སེམས་ཅན་ཀུན་ལ་བྱམས་པའི་སྤྱན་རས་ཀྱིས་གཟིགས་བཞིན་དུ་བཞུགས་པར་
མོས་ལ། རྩེ་གཅིག་གསོལ་བ་བཏབ་པའི་མཐར། ཨཱཿཕཊཿ ཞེས་པའི་སྒྲས་རྣམ་ཤེས་ཀྱི་ངོ་བོ་ཐིག་ལེ་ལས་ཐིག་ཕྲན་སྲན་མ་ཙམ་སྐར་ཆེན་ལས་
སྐར་མདའ་ཆད་པ་ལྟར་དབུ་མའི་ལམ་ནས་རྒྱང་གིས་ཐོབ། སངས་རྒྱས་སྣང་བ་མཐའ་ཡས་ཀྱི་ཐུགས་ཀར་འཕོ། ཊཿ ཞེས་རིལ་གྱིས་ལ་ལྷུང་ནས་བྱུང་སྟེ་

སྙིང་གིའི་ཐིག་ལེར་ཕོག ཡང་ཡར་འཕོ། ཡང་མར་བབས་པར་བསམ། དེ་བཞིན་དུ་མ་ཡེངས་པར་ཡང་ཡང་གསལ་གདབ་ཅིང་བརྩོན་འགྲུས་
བསྐྱེད་དེ། ངག་ཏུ། ཧི༔ བདག་ཉིད་ཨ་འཐས་འཁྲུལ་པོའི་ཕུང་པོ་འདིཿ ཐུབ་ཆེན་སྤྱན་རས་གཟིགས་དབང་སྐུར་བསྒོམ་པའིཿ སྙིང་ནས་
ཡར་གནས་ཡེ་ཤེས་དབུ་མའི་ལམཿ སྤྱི་གཙུག་བདེ་བ་ཆེན་པོའི་རྒྱ་མཐོངས་ཁརཿ འདྲེན་མཆོག་སངས་རྒྱས་སྣང་བ་མཐའ་ཡས་དངཿ སངས་
རྒྱས་བྱང་སེམས་ཐུགས་རྗེ་བརྩེ་བར་རོལཿ སྙིང་གི་པདྨ་འདབ་བརྒྱད་དགྱེས་པའི་དབུསཿ རྣམ་པར་ཤེས་པ་མ་སར་སྒོ་ང་ལྟརཿ  ལིང་ལིང་
འཕར་བའི་ཟེར་མདངས་ཡར་འཕྲོས་པསཿ སྣང་བ་མཐའ་ཡས་ཐུགས་དང་གཉིས་སུ་མེདཿ ཨཱཿཕཊཿ ཨཱཿཕཊཿ ཨཱཿཕཊཿ ཅེས་དང་། 
སྐབས་སུ་དད་པ་དང་མོ་གུས་གདུང་ཤུགས་དྲག་པོས་བདེ་གཤེགས་རྣམས་ཀྱི་ཐུག་རྒྱུད་བསྐུལ་ཕྱིར་གསོལ་འདེབས་ཀྱི་རིམ་པ་ནི། ཨོཾ་ཨཱཿཧཱུྃཿ 

༄༅། །ཆོས་སྐུ་སྣང་བ་མཐའ་ཡས་ལ་གསོལ་བ་འདེབས། ཟབ་ལམ་འཕོ་བ་མཁའ་སྤྱོད་འགྲུབ་པ་དང་། འཇའ་ལུས་ཆོས་
སྐུ་ཐོབ་པར་བྱིན་གྱིས་རླབས། ལོངས་སྐུ་ཐུགས་རྗེ་ཆེན་པོ་ལ་གསོལ་བ་འདེབས། ཟབ་ལམ་འཕོ་བ༝༝༝༝  འཇའ་ལུས་ཆོས་སྐུ༝༝༝༝ དེ་འགྲེའོ། 
སྤྲུལ་སྐུ་པདྨ་འབྱུང་གནས་ལ༝༝༝༝ ཟབ་ལམ་འཕོ་བ༝༝༝༝ འཇའ་ལུས་ཆོས་སྐུ༝༝༝༝ མཁའ་མགྲོ་ཡེ་ཤེས་མཚོ་རྒྱལ་ལ༝༝༝༝ ཟབ་ལམ་འཕོ་བ་འཇའ་༝༝༝༝ འཇའ་
ལུས་ཆོས་སྐུ༝༝༝༝ ལང་གྲོ་དཀོན་མཆོག་འབྱུང་གནས་ལ༝༝༝༝ ཟབ་ལམ༝༝༝༝ འཇའ་ལུས༝༝༝༝ རིག་འཛིན་ཀློང་གསལ་སྙིང་༝༝༝༝ ཟབ་ལམ༝༝༝༝ འཇའ་
ལུས༝༝༝༝ རྒྱལ་སྲས་བསོད་ནམས་ལྡེའུ་བཙན་ལ༝༝༝༝ ཟབ་ལམ༝༝༝༝ འཇའ་ལུས༝༝༝༝ གྲུབ་ཆེན་བཀྲ་ཤིས་འོད་ཟེར་ལ༝༝༝༝ ཟབ་ལམ༝༝༝༝ འཇའ་ལུས༝༝༝༝ 
ལུང་ཟིན་ཆོས་ཉིད་རྒྱ་མཚོ་ལ༝༝༝༝ ཟབ་ལམ༝༝༝༝ འཇའ་ལུས༝༝༝༝ གྲུབ་དབང་ནམ་མཁའ་རྒྱ་མཚོ་ལ༝༝༝༝ ཟབ་ལམ༝༝༝༝ འཇའ་ལུས༝༝༝༝ དྲི་མེད་ཞིང་སྐྱོང་

མགོན་པོ་ལ་གསོལ་བ་འདེབས། ཟབ་ལམ༝༝༝༝ འཇའ་ལུས༝༝༝༝ དྲི་ཆེན་རྩ་བའི་བླ་མ་ལ་གསོལ་བ་འདེབས། །ཟབ་ལམ་འཕོ་བ་མཁའ་སྤྱོད་
འགྲུབ་པ་དང་། །འཇའ་ལུས་ཆོས་སྐུ་འགྲུབ་པར་བྱིན་གྱིས་རློབས། །ཨཱཿཕཊཿ ཞེས་རྟགས་མ་བྱུང་གི་བར་དུ་སྦྱང་ངོ་། གཞུང་ལས། 
ཡང་ཡང་སྦྱངས་པས་རྟགས་མཚན་མྱུར་དུ་འབྱུང་། ཞེས་གསུངས་པས། །རྟགས་ནི་སྤྱི་བོ་ཟ་བ། སྐྲངས་པ། ཆུ་སེར་ཕྲུག་པ། འཇག་
མ་ཟུག་པ་རྣམས་ངེས་པར་འབྱུང་བར་ཐེ་ཚོམ་མེད་དོ། མཐར་ཐུན་བསྡུ་བའི་རིམ་པ་ཡང་། བདེ་གཤེགས་སྲས་བཅས་འོད་དུ་ཞུ་ནས་སྣང་མཐའ་
ལ་བསྡུ། དེ་ཉིད་དབུ་མའི་ལམ་ནས་བརྒྱུད། སྙིང་གའི་ཐིག་ལེར་ཐིམ། དེའི་ངང་ལ་བློ་གཅིག་གནས་སུ་མཉམ་པར་བཞག །ཚང་ལམ་རྒྱ་
མཐོངས་ཁ་ཕྱེས་པ་ལྟ་བུ་དེ་ཡང་པདྨ་དཀར་པ་འདབ་མ་བཞི་པ་ཞིག་གིས་བཀག་པར་བསམ། རང་མགོན་པོ་ཚེ་དཔག་མེད་གསལ་ཞིང་བསྙེན་

༄༅། །དམིགས་ཤེས་ན་དེ་ལྟར་བྱ། མ་ཤེས་ན་སྤྱི་བོར་ཚེ་དཔག་མེད་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱིས་བསྐོར་ནས་
བཞུགས་པར་ཚེའི་བར་ཆད་ཞི་ཞིང་འཆི་མེད་དངོས་གྲུབ་ཞུ་བའི་གསོལ་འདེབས་ཀྱི་ཚུལ་དུ་ཚེ་བསྙེན་གྱི་རིགས་ཅི་ནུས་བཟླའོ། །གསུམ་པ་འདི་ལྟར་
སྦྱངས་བའི་བསོད་ནམས་ཇི་ཡོད་པ་མཁའ་མཉམ་གྱི་མ་རྣམས་བླ་མེད་བྱང་ཆུབ་ཐོབ་པའི་ཆེད་དུ་བསྔོ་བ་དང་སྨོན་ལམ་གྱི་རྒྱས་གདབ་ནས་དགེ་བའི་སྤྱོད་ལམ་
ལ་འཇུག་པར་བྱའོ། །ལས་ལ་སྦྱར་བ་ནི། འཆི་ལྟས་ཤར་ནའང་བཟློག་པའི་ཐབས་ཡོད་པ་རྣམས་ཅི་ནུས་སུ་འབད་པ་བཟློག །མི་ནུས་པར་ཤི་
ངེས་པར་ཐག་ཆོད་པའི་ཚེ་ཉམས་ཆགས་སྡིག་པ་ཐམས་ཅད་བཤགས། ཅི་ཡོད་དགེ་ཕྱོགས་སུ་བཏང་། དམིགས་པ་སྔ་མ་ལྟར། ལུས་སྤྱན་
རས་གཟིགས་སུ་གསལ་བའི་ལྟེ་བ། ཆུ་ལམ། གཤང་ལམ། ཁ། སྣ་བུག་གཉིས། མིག་གཉིས། རྣ་བ་གཉིས་རྣམས་ཧཱུཾ་ཡིག་རེས་

བཀག་སྟེ་ཚངས་ལམ་སྒོ་ཟང་ཐལ་ལེར་ཡོད་པར་བསམ་ལ། ངག་ཏུའང་། ཧྲཱིཿ བདག་ཉིད་ལྷ་གསལ་བླ་མའི་ཐུགས་ཀ་ནསཿ ཐུགས་རྗེའི་ཟེར་
ལྡན་ཧཱུཾ་གིས་ཚོགས་སྤྲོས་པསཿ རིག་དྲུག་འཁོར་བར་འཁྱམས་པའི་སྒོ་བཅད་ནསཿ ཧཱུཾ་ཧཱུཾ་ཧཱུཾ། ཧཱུཾ་ཧཱུཾ་ཧཱུཾ། ཧཱུཾ་ཧཱུཾ་ཧཱུཾ། སྒོ་མཆོག་ཐར་པའི་
ཚངས་ལམ་ཕྱེས་ཀྱི་ཉོནཿ ཞེས་དང་། བདག་ཉིད་ཨ་འཐས་འཁྲུལ་པའི་ཕུང་པོ་འདིཿ སོགས་སྔར་ལྟར་སྒོམ་པའི་སྤྱི་བོའི་བདེ་གཤེགས་
རྩ་རྒྱུད་ཀྱི་བླ་མ་བཞུགས་པ་ནི་ཡང་གསལ་གདབ། སྙིང་གའི་ཐིག་ལེ་དེ་གཞི་འཛིན་མེད་པར་སྣང་མཐའི་ཐུགས་ཀློང་དུ་ཐིམ་པར་བསམ་པ་ལས་
ཐུར་དུ་བབ་པའི་དམིགས་པ་ནི་མི་བྱ་བར། ཧྲཱིཿ དག་པ་བདེ་བ་ཆེན་པོའི་ཞིང་ཁམས་ནཿ སྣང་བ་མཐའ་ཡས་ཐུགས་རྗེའི་བདག་ཉིད་ལཿ ཿ
བཟོད་མེད་གདུང་ཤུགས་དྲག་པོས་གསོལ་འདེབས་ནཿ སྒྱུ་མའི་གྲོང་ཁྱེར་མི་རྟག་ཆུ་བུར་ལུསཿ མི་གཙང་ལས་ཉོན་འཁྲུལ་པའི་གནས་ཁང་

༄༅། །ནསཿ རང་རིག་འོད་གསལ་སེམས་ཉིད་ཆོས་ཀྱི་སྐུཿ སྣང་བ་མཐའ་ཡས་དྲུང་དུ་འཕོ་བར་ཤོགཿ ཨཱ་ཕཊཿ ཨཱཿ
ཕཊཿ འཕགས་མཆོག་རྒྱལ་བའི་ཐུགས་རྗེའི་བྱིན་རླབས་དངཿ ཚེ་འདས་དད་པའི་ཤུགས་ཀྱིས་རྒྱུད་འབྲེལ་ནསཿ སྐད་ཅིག་ཙམ་ཡང་གཉིས་
མེད་གཅིག་གྱུར་ཏེ། བདེ་བ་ཅན་དུ་བགྲོད་པར་བྱིན་གྱིས་རློབས། ཨཱཿཕཊཿ ཨཱཿཕཊཿ ཨཱཿཕཊཿ གནས་མཆོག་རི་བོ་ཏེ་ལའི་ཕོ་བྲང་ནསཿ ཿ
སྤྱན་རས་གཟིགས་དབང་ཐུགས་རྗེའི་བདག་ཉིད་ལཿ བཟོད་མེད་གདུང་ཤུགས་དྲག་པོས་འདེབས་ནཿ སྒྱུ་མའི་གྲོང་ཁྱེར་མི་རྟག་ཆུ་བུར་ལུསཿ མི་
གཙང་ལས་ཉོན་འཁྲུལ་པའི་གནས་ཁང་ནས༔ རང་རིག་འོད་གསལ་སེམས་ཉིད་ཆོས་ཀྱི་སྐུཿ སྤྱན་རས་གཟིགས་དབང་དྲུང་དུ་འཕོ་བར་ཤོགཿ ཨཱཿ
ཕཊཿ ཨཱཿཕཊཿ ཨཱཿཕཊཿ འཕགས་མཆོག་རྒྱལ་བའི་སོགས། རྔ་ཡབ་པདྨ་འོད་ཀྱི་གཞལ་ཡས་ནསཿ པདྨ་འབྱུང་གནས་ཐུགས་རྗེའི་

བདག་ཉིད་ལཿ བཟོད་མེད་གདུང་ཤུགས་དྲག་པོས་གསོལ་འདེབས་ནཿ སྒྱུ་མའི་གྲོང་ཁྱེར་མི་རྟག་ཆུ་བུར་ལུསཿ མི་གཙང་ལས་ཉོན་འཁྲུལ་པའི་
གནས་ཁང་ནསཿ རང་རིག་འོད་གསལ་སེམས་ཉིད་ཆོས་ཀྱི་སྐུཿ པདྨ་འབྱུང་གནས་དྲུང་དུ་འཕོ་བར་ཤོགཿ ཨཱཿཕཊཿ ཨཱཿཕཊཿ ཨཱཿཕཊཿ  
འཕགས་མཆོག་སོགསཿ སྤྱི་གཙུག་ཉི་ཟླ་པད་མའི་གདན་སྟེངས་ནཿ རྩ་བའི་བླ་མ་ཐུགས་རྗེའི་བདག་ཉིད་ལཿ བཟོད་མེད་གདུང་ཤུགས་དྲག་
པོས་གསོལ་འདེབས་ནཿ སྒྱུ་མའི་གྲོང་ཁྱེར་མི་རྟག་ཆུ་བུར་ལུསཿ མི་གཙང་ལས་ཉོན་འཁྲུལ་པའི་གནས་ཁང་ནསཿ རང་རིག་འོད་གསལ་སེམས་
ཉིད་ཆོས་ཀྱི་སྐུཿ རྩ་བའི་བླ་མའི་དྲུང་དུ་འཕོ་བར་ཤོགཿ ཨཱཿཕཊཿ ཨཱཿཕཊཿ འཕགས་མཆོག་སོགས་འགྲེའོ། །དེ་ལྟར་གསོལ་འདེབས་
ཀྱིས་རླུང་མིག་སེམས་གསུམ་གཅིག་ཏུ་སྒྲིལ་ལ། སྤྱི་བོར་སངས་རྒྱས་ཀྱི་ཐུགས་ཀར་གཡོ་མེད་རྩེ་གཅིག་ཏུ་གཏད་པས། དེ་ངང་འཆི་ཐུབ་ན་

༄༅། །དགོས་དོན་ངེས་པར་གྲུབ་པར་ཡིན་ལ། གེགས་ནི་འདིར་སྣང་མ་ཆགས་པ་དང་ཞེན་འཛིན་གཏན་ནས་བྱ་མི་རུང་ངོ་། །དེ་
ལྟར་སྐྱབས་དང་སྐྱེལ་མ། མགོན་དང་དཔུང་གཉེན་རེ་ལྟོས་ཀྱིས་བླ་མ་དཀོན་མཆོག་ལས་མེད་པའི་དྲན་ཤེས་བརྟེན་པོས་དད་པོ་དང་དག་སྣང་མོས་
གུས་ཁོ་ནར་བློ་སྦྱངས་ཤིང་སྐྱབས་འགྲོ་དང་གསོལ་འདེབས་ལ་འབད་པར་གལ་ཆེའོ། །དེ་དག་གིས་འཕོ་བའི་ཉམས་ལེན་མདོ་ཙམ་སྨོས་ཟིན་ཏོ། །
།།གསུམ་པ་ཐུན་མོང་མ་ཡིན་པའི་སྔོན་འགྲོ་ལ་གཉིས་ཏེ། སྤྱི་དང་། བྱེ་བྲག་དབང་གསུམ་པ་ལས་བྱུང་བའི་ཆགས་ཅན་ཐིག་ལེ་དང་། 
ཆགས་མེད་རླུང་ལ་བསླབ་པ་སོགས་ནི་གཞན་དུ་ཤེས་ཤིང་། སྤྱི་ལྟར་ཕྱི་ནང་གསང་བ་གསུམ་སོགས་ཁྱད་པར་གྱི་སྔོན་འགྲོ་ཐམས་ཅད་དབང་བཞི་པའི་
སྐབས་སུ་བསྟན་ནོ།། །།སྤྱི་དོན་གཉིས་པ་དངོས་གཞི་རྫོགས་པ་ཆེན་པོ་བྱང་ཆུབ་སེམས་ཀྱི་དཀྱིལ་འཁོར་གྱི་ཀློང་དུ་བཅུག་ཅིང་། 

མཉམ་ཉིད་ཡེ་ཤེས་འོད་གསལ་རྡོ་རྗེའི་ཆིངས་སུ་ཞུགས་པར་བསྟན་པའང་། དམིགས་མེད་ལ་དགའ་བརྩོལ་མེད་ཀྱི་སངས་རྒྱས་པར་བྱེད་པ་གང་ཤར་
ལྟོས་མེད་གཉེན་པོ་དང་བྲལ་བ་ཁྲེགས་ཆོད་ཀྱི་གདམས་པ་གཏན་ལ་ཕབ་པ་ནི། སངས་རྒྱས་མཉམ་སྦྱོར་གྱི་རྒྱུད་ལས། ཡེ་ཐོག་གདོད་མའི་ཀུན་གཞི་
འདི༑ ཀུན་བཟང་ཐུགས་དང་སྦྱོར་བའི་ཐབས། །དད་ལྡན་ལམ་འདིར་འཇུག་པ་ཡི། །ཁྲེགས་ཆོད་གདམས་པ་བཤད་པར་བྱ། །ཞེས་
གསུངས་པའི་དོན། དེ་ལ་སྔོན་འགྲོ་དངོས་གཞི་རྗེས་གསུམ་ལས། སྔོན་འགྲོ་གང་དུ་སོང་བའི་དབང་དུ་བཏགས་ནས། དངོས་གཞི་ནི། ཞི་
གནས་དང་ལྷག་མཐོང་གཉིས་ལས། དང་པོ་ལའང་གསུམ་སྟེ། ཉན་ཐོས་ཀྱི་བལྟ་སྟངས་ཀྱིས་སེམས་མི་གནས་པ་གནས་པར་བྱེད་པ། བྱང་
ཆུབ་སེམས་དཔའི་བལྟ་སྟངས་ཀྱིས་གནས་པ་བརྟན་པར་བྱ་བ། ཁྲོ་བོའི་བལྟ་སྟངས་ཀྱིས་བརྟེན་པ་གྲོལ་བར་བྱ་བའོ། །དང་པོ་ལ་གཉིས་ཏེ། 

༄༅། །ལུས་གནད་བལྟ་སྟངས་དང་། ཞི་གནས་བསྒྲུབ་པའི་ཐབས་སོ། །དང་པོ་ལུས་གནད་བལྟ་སྟངས་ནི། རྣམ་སྣང་གི་
ཆོས་བདུན་དང་ལྡན་པར་བྱ་སྟེ། རྐང་པ་རྡོ་རྗེ་སྐྱིལ་ཀྲུང་བཅའ། ལག་པ་མཉམ་བཞག་གི་ཕྱག་རྒྱ་ལྟེ་འོག་ཏུ་བཅའ། སྒལ་ཚིགས་མདའ་ལྟར་དུ་
བསྲངས། གསུས་པ་སྒལ་པ་ལ་སྦྱར། མགྲིན་པ་བག་ཙམ་དགུག །ལྕེ་ཡར་རྐན་ལ་སྦྱར། མིག་སྣ་རྩེའི་ཐད་ཀྱི་བར་སྣང་ལ་བསྒོམ་རྒྱུ་ཅི་
ཡང་མེད་པར་ཧྲིག་གེ་བལྟ་བ་དང་བདུན་པོ་འདི་སྐྱོན་མེད་ལེགས་པར་བཅའ། འཁྲུལ་འཁོར་རྣལ་མར་བཅའ། ཤེས་ན་སྒོམ་རང་བབས་སུ་འོང་
ངོ་། །དེ་ཡང་རྡོ་རྗེ་ཕྲེང་བའི་རྒྱུད་ལས། སྒྲུབ་པོ་བདེ་བའི་སྟན་འདུག་སྟེ། མིག་ནི་སྣ་རྩེར་གཏད་བྱས་ནས། སྣ་མཐོང་བལྟ་བའི་ཚད་དུ་
ཞོག །ཕྲག་དཔུང་མཉམ་ལ་ལྕེ་རྐན་སྦྱར། སོ་དང་མཆུ་ནི་བདེ་བར་བཞག །དབུགས་ཀྱིས་དབུགས་རྔུབ་ཀློད་ནས་ནི། ཅུང་ཟད་རྩོལ་བ་

བྲལ་བ་ཡི །རྡོ་རྗེ་སྐྱིལ་ཀྲུང་ལེགས་གནས་ཤིང་། །དེ་ལྟར་ཕྱག་རྒྱ་དང་ལྡན་ནས། །ཞེས་གསུངས་པ་ལྟར་དང་། སྒོ་གསུམ་རྩོལ་བ་དང་བྲལ་
བར་བྱ་སྟེ། །འབྱུང་བཞི་ལུས་ཀྱི་འདུག་ཚུལ་ནི། །བདེ་དང་ཡོངས་དང་ལྷོད་དང་གསུམ། །ཞེས་དང་། དེ་ལྟར་བཅས་པའི་དགོས་པ་
ཡང་། ཕྱི་རོལ་པའི་དྲང་སྲོང་ལྔ་བརྒྱལ་རང་སངས་རྒྱས་མཐོང་བའི་སྤྲེའུ་ཞིག་གིས་ལུས་གནད་བསྟན་པས་མངོན་པར་ཤེས་པ་ལྔ་ཐོབ་ཅིང་རང་བྱང་
ཆུབ་ཐོབ་པའི་གཏམ་རྒྱུད་གསུངས་པ་དང་། སྤྱིར་ཡང་རྟེན་འབྲེལ་ལུས་ལ་བསྒྲིགས་ན་རྟོགས་པ་སེམས་ལ་འཆར་གསུངས་པ་ལྟར་ཡིན་པས་ལུས་
གནད་གལ་ཆེ་བ་དང་། རྡོ་རྗེ་སྙིང་པོའི་རང་གཞུང་ལས། དེ་ཡང་རྒྱ་མདུད་གྲི་གུག་གིསཿ མི་གནས་གནས་པར་བྱེད་པ་ནིཿ དཔེར་ན་རྟ་
རྨུ་རྒོད་དང་འདྲཿ ཞེས་གསུངས་པས། དེ་ཡང་ལས་དང་པོ་པའི་སེམས་འདི་རྟ་རྨུ་རྒོད་དང་འདྲ་སྟེ། དེ་འཛིན་པ་ལ་ཁོའི་ཐོག་ཏུ་དྲག་པོར་རྒྱུག་ན་

༄༅། །འགྲོགས་ནས་མི་ཟིན་པས་ཐབས་སྣ་ཚོགས་ཀྱིས་བྲིད་ཅིང་དལ་གྱིས་བཟུང་ནས་ཟིན་པས་བཀོལ་དུ་གཏུབ་པ་ལྟར། 
སེམས་རྨུ་རྒོད་འདི་ཡང་དྲག་ཏུ་འཛིན་ན་རྟོག་པ་ཇེ་མང་དུ་འཕྲོ་ཞིང་། སྙིང་རླུང་ལ་སོགས་མི་འདོད་པ་དུ་མ་བསྐྱེད་པའི་གེགས་སུ་འགྲོ་བས། 
ཐབས་སྣ་ཚོགས་ཀྱི་དམིགས་པས་དལ་གྱིས་རྣལ་དུ་ཕབ་པས་ཞི་གནས་མཚན་ཉིད་པ་སྐྱེ་བ་སྟེ། རྫོགས་པ་ཆེན་པོ་སེམས་ཉིད་ངལ་བསོ་ལས། 
དབང་པོ་ཐམས་སྒོམ་པའི་རིམ་པ་ནི། དང་པོར་ཞི་ལྷག་སོ་སོར་རྩལ་སྦྱངས་ཏེ། བརྟན་པར་གྱུར་ནས་ཟུང་འཇུག་དབྱེར་མེད་སྒོམ། དེ་ཡང་
ཐབས་ཚུལ་དཔག་མེད་ཚུལ་ལ་བསླབ། ཅེས་གསུངས་སོ། །གཉིས་པ་ཞི་གནས་དངོས་ལ་གསུམ་སྟེ། འབད་བཅས་དང་འབད་མེད་
གཉིས་ཀྱི་ཞི་གནས་སྒྲུབ་ཚུལ། ཏིང་འཛིན་སྐྱེ་ཚུལ། གོལ་སའི་སྐྱོན་ངོས་བཟུང་ཞིང་བསམ་ཚུལ་ལོ། །དང་པོ་ལ་གཉིས་ཏེ། མཚན་མ་དང་

བཅས་པའི་ཞི་གནས་ཀྱི་ཁྲིད་དང་། མཚན་མ་མེད་པའི་ཞི་གནས་ཀྱི་ཁྲིད་དོ། །དང་པོ་ལ་གསུམ་སྟེ། མ་དག་པ་ཤིང་བུ་་དྷེའུ་ལ་སེམས་འཛིན་
པ་དང་། དག་པ་ལྷ་ལ་སེམས་འཛིན་པ་དང་། རླུང་རྩོལ་ལ་སེམས་འཛིན་པའོ། །མ་དག་པའི་སེམས་འཛིན་ལ་གཉིས་ཏེ། ཤིང་བུ་དྷིའུ་དང་། 
ཐིག་ལེ་ཕྲ་མོ་ལ་སེམས་འཛིན་པའོ། །དང་པོ་ནི། བདེ་བའི་སྟན་ལ་རྣམ་སྣང་ཆོས་བདུན་དང་ལྡན་པས་ནམ་མཁའ་དང་མཉམ་པའི་སེམས་ཅན་
ཐམས་ཅད་ཀྱི་དོན་དུ་ཚེ་འདི་ཉིད་ལ་སངས་རྒྱས་ཐོབ་པར་བྱ། དེའི་ཆེད་དུ་ཡང་གསང་བླ་ན་མེད་པའི་གདམས་པ་ཉམས་སུ་བླངས་སྙམ་དུ་སེམས་
བསྐྱེད་ལ། བླ་མའི་རྣལ་འབྱོར་དང་ལྡན་པས་སྒོ་གསུམ་རྣལ་དུ་དབབ། དེའི་ངང་ནས་དངོས་པོ་རགས་པ་ལ་འཛིན་ན། མདུན་དུ་བལྟས་པའི་
མིག་ཡུལ་དུ་ཀ་བ་རྩིག་པ་རི་ལ་སོགས་པ་ལམ་གྱིས་གང་ཤར་བས་གསལ་བ་ཅིག་ལ་ཤེས་པ་དང་བལྟ་སྟངས་རྩེ་གཅིག་ཏུ་གཏད། དེ་ལས་གཞན་

༄༅། །ཡང་མ་ཡེངས་པར་མཉམ་པར་བཞག་པར་བྱའོ། །ཕྲ་བ་ལ་འཛིན་ན་མདུན་དུ་ཤིང་བུ་འམ་དྷེའུ་ལ་སོགས་དངོས་པོ་ཕྲ་མོ་
ཅིག་བཞག་ལ། དེ་ལ་མིག་ཅེ་རེར་བལྟ་བ་དང་ལྷན་གཅིག་ཏུ་སེམས་ཀྱང་གཞན་གང་དུའང་མ་ཡེངས་པར་དེའི་ཐོག་ཏུ་ཧྲིག་གེ །གསལ་ལེ། ལྷན་
ནེ་བཞག །དེ་ལ་མདུང་ཚུགས་ཙིར་ཟིན་དུའང་མི་བྱ། ཐ་མལ་དུ་ཡེངས་སུའང་མི་བཅུག་པར་རིག་པ་མ་ཡེངས་པའི་རྟེན་ཙམ་དུ་བཞག་པའོ། །
ལྷན་ནེར་གནས་བདེ་ལ་ཀློད་ཀྱི་ལྷོད་ལ་ཅུང་ཟད་ངལ་བསོ། དེའི་རིང་ལ་རྟོགས་པ་འབྱམ་སུ་མི་གཞུག་ཡང་རྟེན་དེ་ལ་ཡེངས་མེད་དུ་སེམས་རང་
བབས་སུ་བཞག་སྟེ། སྙིང་རྗེ་ལམ་ཁྱེར་ལས། གསལ་བདོར་འཕྲོ་བཅད་ཡུན་ཐུང་གྲངས་མང་བསྒོམ། ཞེས་གསུངས་པས། ཡུན་ཐུང་
བས་བྱིང་རྒོད་ཀྱི་སྐྱོན་མི་འབྱུང་། གྲངས་མང་བས་སྐྱོན་མེད་ཀྱི་སྒོམ་སྐྱེ་བའི་ཕྱིར་རོ། ཐུན་འཇོག་པའི་ཆོ་ཧར་ལང་དུ་མི་བྱ་བར་བག་ཡོད་དང་

ལྡན་པས་དེའི་ངང་མ་ཤོར་བར་དར་གྱིས་སྤྱོད་ལམ་དང་བསྲེ་ཞིང་ལམ་དུ་ཁྱེར་རོ། །སྤྱོད་ལམ་ཐམས་ཅད་དུ་མགོ་ཆག་གི་ནང་པ་འགྲམ་གྱི་དོག་པ་
ལྟར་སྒོམ་གྱི་ངང་མཚོ་ཞིང་བག་ཡོད་དང་ལྡན་པར་བྱའོ། །དེ་ལ་ཞག་གསུམ་བྱའོ།། །།གཉིས་པ་ནི། རྡོ་རྗེ་སྙིང་པོའི་གཞུང་ལས། 
འཕྲོ་ན་འཕྲོ་མཁན་རང་ལ་བལྟཿ རྒོད་ན་རྟོག་པ་རྣལ་དུ་ཕབཿའཐོར་ན་རྟོགས་པའི་རྒྱང་སོ་འཛུགཿ སྐབས་སུ་མི་གསལ་བར་གྱུར་ནཿ ༔
བལྟ་སྟངས་བསིངས་ལ་རིག་པ་གཅུནཿ །ཞེས་གསུངས་པས། ལུས་གནད་སོགས་གོང་ལྟར་ལས། བློ་རྒོད་པ་དང་། འཐིབས་པ་དང་། 
བྱིངས་སོ་ཧད་པོའི་རིགས་ལ་སྨིན་ཕྲག་མཚམས་ཀྱི་ནམ་མཁའ་ལ་མདའ་གང་ཙམ་དུ་བལྟ་སྟངས་གཏོད་དེ་ཐིག་ལེ་དཀར་པོ་ལ་རིག་པ་མདུང་ཚུགས་
སུ་གཏད་པ་དང་། ཡང་བློ་རྒོད་པ་དང་། འཕྲོ་བ། འཐོར་བ། བྱེར་བ། གཟིངས་པོའི་རིགས་རྣམས་ནི་བདེ་བའི་གནས་སུ་བལྟ་སྟངས་དམད་

༄༅། །དེ་ཐིག་ལེ་སེར་པོ་ལ་ཀློད་ཅིང་མཉམ་པར་བཞག། བློ་རང་བབས་སུ་གནས་པ་རྣམས་ནི་སྙིང་གིས་རླུང་སེམས་འདྲེས་པའི་
ངོ་བོ་ཐིག་ལེ་མཐིང་ཀ་སྲན་མ་འཕོས་པ་ཙམ་ལ་ཤེས་པ་གཏད་དེ་གསལ་བདེ་བ་ལ་འཕྲོ་བཅད། ཡེངས་ན་ཤེས་པ་གསལ་གདབ། སྐབས་སུ་ཅུང་
ཟད་ངལ་བསོ། སྐྱོ་བ་དང་འཚེར་བ་བྱུང་ན་ཤེས་པ་འཁྱོགས་པོ་ཡིན་པས་འཁོར་བའི་སྡུག་བསྔལ་དང་ཐར་པའི་ཕན་ཡོན་ལ་ངེས་འབྱུང་སྐྱོ་ཤས་སྐྱེ་
བའི་ཆོས་ལ་བློས་གཞིག་པར་བྱའོ་། །དེ་ལ་ཞག་གསུམ་མི་ཉམས་དང་བསྟུན་པ་བྱ། དེས་ཞི་གནས་རྒྱུད་ལ་སྐྱེ་བ་ཡང་། དེས་མ་བྱུང་ན། 
གཉིས་པ་དག་པ་ལྷ་ལ་སེམས་འཛིན་པ་ལ་གསུམ་སྟེ། ལྷ་སྐུ་དང་། ཡིག་འབྲུ་དང་། ཕྱག་མཚན་ལ་སེམས་འཛིན་པའོ། །དང་པོ་ནི། 
ཏིང་འཛིན་རྒྱལ་པོའི་མདོ་ལས། གསེར་གྱི་ཁ་དོག་ལྟ་བུའི་སྐུ་ལུས་ཀྱི། །འཇིག་རྟེན་མགོན་པོ་ཀུན་ནས་མཛེས་པ་སྟེ། །དམིགས་པ་དེ་ལ་གང་

གིས་སེམས་འཇོག་པ། །བྱང་ཆུབ་སེམས་དེ་མཉམ་པར་བཞག་ཅེས་བྱ། །ཞེས་གསུངས་པས། དེ་བཞིན་གཤེགས་པའི་སྐུ་ལ་སེམས་བཟུང་
ན་ཡོན་ཏན་དཔག་ཏུ་མེད་པ་འཕེལ་བའི་ཕྱིར་དེ་ཉིད་ལ་སེམས་འཛིན་པ་ནི། མདུན་དུ་སེང་གེའི་ཁྲི་ལ་པད་ཟླ་ཉི་མའི་གདན་གྱི་སྟེང་དུ་ཡང་དག་པར་
རྫོགས་པའི་སངས་རྒྱས་ཤཱཀྱ་ཐུབ་པ་སྐུ་མདོག་གསེར་གཙོ་མ་ལྟ་བུ་ཞལ་གཅིག་ཕྱག་གཉིས་ས་གནོན་དང་མཉམ་བཞག་གི་ཕྱག་རྒྱ་ཅན་མཚན་བཟང་
པོ་སོ་གཉིས་དང་དཔེ་བྱད་བཟང་པོ་བརྒྱད་ཅུས་བརྒྱན་པ། ཐུན་མཚམས་སྤྲིན་ལྟར་དམར་བའི་ཆོས་གོས་རྣམ་གསུམ་མཛེས་ཤིང་། ཞབས་རྡོ་རྗེ་
སྐྱིལ་ཀྲུང་དུ་བཞུགས་པ། འོད་དང་འོད་ཟེར་དུ་མ་འཕྲོ་བ། རྣམ་པའི་མཆོག་དང་ལྡན་ཞིང་རང་ཉིད་ལ་དགྱེས་པ་ཆེན་པོས་ཆོས་སྟོན་བཞིན་པ་
གསལ་བར་བསྒོམ་སྟེ། གང་ཞིག་སངས་རྒྱས་ཡིད་བྱེད་པ། །དེ་ཡི་མདུན་ན་ཐུབ་པ་བཞུགས། །ཞེས་པའི་ངེས་པ་སྟོན་པ་དེ་ཉིད་རང་གི་མདུན་ 

༄༅། །ན་བཞུགས་སྙམ་པའི་ངེས་ཤེས་བསྐྱེད་དེ། བདག་གི་རྒྱལ་བའི་སྐུ་བལྟ་ཞིང་ཡིད་ལ་བྱེད་པ་ནི་སྐལ་བ་དང་ལྡན་སྙམ་དུ་
དད་གུས་དྲག་པོས་བསྐྱེད་དེ་རྣམ་པར་རྟོག་པ་གཞན་དུ་མ་ཡེངས་པར་དེ་ཁོ་ན་ཉིད་ལ་རྩེ་གཅིག་ཏུ་གཏད་དེ་སེམས་བཟུང་བར་བའོ་། །བྱིངས་རྨུག་
འཐིབས་གསུམ་བྱུང་ན་དབུའི་གཙུག་ཏོར་རམ། མཛོད་སྤུའམ། ཞལ་གྱི་དལ་ལ་སེམས་འཛིན། འཕྲོ་རྒོད་བྱུང་ན་སྐུའི་ལྟེ་བ་དང་། ཞབས་
ཀྱི་མཐིལ། གདན་མཚམས་གང་རུང་ལ་སེམས་འཛིན། བྱིངས་རྒོད་མེད་པའི་ཚེ་སྐུ་རིལ་པོའི་ཐུགས་དཔལ་བེའུ་ལ་གཏད། དེ་ལ་མ་གནས་ན་
མཚན་བཟང་རྣམས་ལ་ཡས་ནས་མར། མས་ནས་ཡར་རིམ་པས་ཡིད་ཀྱིས་རེ་མོས་ཀྱི་སེམས་འཛིན་བྱའོ་། །དེ་ལ་ཞག་གསུམ་བྱའོ་།། །།
གཉིས་པ་ནི། ཐལ་འགྱུར་ལས། ཡི་གེ་འོད་དང་ཁ་དོག་དང་། །རྣམ་པར་འཕྲོ་བའི་སྤྲོ་བསྡུ་ནི། །ཏིང་ངེ་འཛིན་ཞེས་བཤད་པ་ལས། །

ཞེས་དང་། རྫོགས་པ་ཆེན་པོ་ཉི་ཟླ་ཁ་སྦྱོར་གྱི་དགོངས་པ་ལས་ཀྱང་། ཡིག་འབྲུ་ལ་གཏད་པ་ཨཿདང་ཧཱུྃ་ཕཊཿརཾ་ལ་སོགས་པ་སེམས་སྦྱོང་དུ་མར་
གསུངས་ཏེ། ཁྱད་པར་དུ་ཨཿལ་གཏད་དེ་སེམས་སྦྱང་བ་ཟབ་པར་གསུངས་པ་ཌཱཀྐི་སྙེན་རྒྱུད་ཀྱི་མཁའ་སྤྱོད་ཨ་མའི་འཕོ་ཁྲིད་དུའང་གསུངས་ཏེ། 
ལུས་དྲང་པོར་བསྲངས། རང་གི་སྙིང་པདྨ་འདབ་མ་བརྒྱད་པའི་ལྟེ་བར་ཨཿདཀར་པོ་མུ་ཏིག་གི་ཐིག་པ་ལྟ་བུ་ངང་ཧྲིལ་ལེ་བ་ཞིག་སྒོམ་སྟེ། འདི་
དག་ནི་སེམས་ཀྱི་གླང་པོ་དམིགས་པའི་ཀ་བ་ལ་དྲན་ཤེས་ཀྱི་ཐག་པས་བཏག་ཅེས་པའི་དོན་ཡིན་ནོ། །དེ་ལ་ཞག་གསུམ་བྱའོ།། །།
གསུམ་པ་ནི། རྡོ་རྗེ་ལ་སོགས་པ་རིགས་ལྔའི་ཕྱག་མཚན་གང་རུང་ཞིག་དངོས་སམ་དམིགས་པ་གཏད་དེ་སེམས་བཟུང་བར་གསུངས་སོ། །དེ་
རྣམས་བློ་རིགས་ཀྱི་ཁྱད་པར་ལས་ལ་ལ་ནི་ཁྲིད་རེ་རེ་གཉིས་གཉིས་ཀྱིས་ཞི་གནས་སྐྱེ་བའང་འོང་ལ། འགའ་ཞིག་ལ་དུ་མ་དགོས་པའང་ཡོད་པས། 

༄༅། །གཅིག་ཏུ་མ་ངེས་པས་རིག་པས་དཔྱད་ཅིང་གང་ཟག་གི་བློ་རིགས་དང་བསྟུན་ནོ། །དེ་ཡང་འགའ་ཞིག་ནི་རྟོགས་པ་མང་དུ་འཕྲོ་
ཞིང་ཇེ་རྒོད་ལ་འགྲོ་སྟེ། དེ་སྒོམ་ཅུང་ཟད་སྐྱེས་པའི་རྟགས་ཡིན། འདིའི་དུས་སུ་སྒོམ་གྱི་སྣ་སུན་ཁུར་ནས་སྒྱིད་ལུགས་པའམ། ང་ལ་སྒོམ་མི་
འོང་བར་འདུག།།ཅི་ཙུག་བསྒོམས་བཞིན་རྟོག་པ་ཇེ་རགས་སུ་སོང་སྙམ་ནས་བསྐྱུར་ཉེན་ཡོད་པས། སྣ་མ་སུན་པར་དལ་བུས་ཁྲིད་ཅིང་སྐྱོང་དུ་བཅུག་
གོ །རྟོག་པ་མང་དུ་སོང་བ་སྒོམ་གྱི་སྣ་ཟིན་པ་ཡིན། སྔར་དྲན་པའི་བྱ་ར་མེད་ནས་རྣམ་རྟོག་གང་སྐྱེས་རྒྱ་ཡན་དུ་སོང་ནས་རང་ཁར་ཤོར་ནས་མ་ཚོར་
བ་ཡིན་ནོ། །ད་མང་དུ་སོང་ན་དྲེ་དྲན་པའི་བྱ་རས་མཐོང་ནས་ངོས་ཟིན་པ་སྟེ། སྒོམ་སྐྱེ་འདོད་པའི་རྟགས་ཡིན་ནོ། །ཉམས་སྒྲོན་ལས་ཀྱང་། 
དེ་ཡང་དང་པོ་ཆུ་དྲག་བཞིན། །རྣམ་རྟོག་མང་ཞིང་ཅུང་ཟད་གནས། །ཞེས་གསུངས་པས། དལ་བུས་རྟོག་པ་ངོས་ཟིན་པར་བྱས་ལ། 

བཀག་ཀྱང་མི་བཀག །རྗེས་སུ་ཡང་མི་འབྲངས་པར་དམིགས་པ་ལ་གཏད་པས་རྟོག་པ་ཇེ་ཕྲ་ཇེ་ཆུང་དུ་འགྲོ་བ་ཡིན། དེ་ལ་ཞག་གསུམ་བྱ། 
སྐབས་སུ་ཉམས་ཅི་བྱུང་ཉུལ་བར་བྱའོ་། །ཉམས་གཏན་ལ་ཕེབས་ན་དེ་ཀ་ལྟར་གནས་ཤིང་གང་དུའང་སེམས་མི་འཕྲོ་ན་ཕེབས་པ་ཡིན། 
མི་བརྟེན་གྱི་བར་དུ་ནན་ཏན་བྱའོ་། །ཅི་བྱས་ཀྱང་རྟོག་པ་ངན་ལ་ས་ཐོ་ལེ་འཕྲོ་ན། །གསུམ་པ་རླུང་རྩོལ་ལ་སེམས་འཛིན་པ་ལ་གསུམ་
སྟེ། རླུང་སེམས་གཉིས་མེད་རྣམ་རྟོག་ཁོ་རང་ལ་སེམས་འཛིན་པ་དང་། རླུང་བུམ་པ་ཅན་ལ་སེམས་འཛིན་པ་དང་། འབྲུ་གསུམ་སྐྱེ་མེད་
རྡོ་རྗེའི་བཟླས་པ་ལ་སེམས་འཛིན་པའོ། །དང་པོ་ནི། རྣམ་རྟོག་ཁོ་རང་ལ་དམིགས་པའི་རྟེན་བྱས་ཏེ། འདོད་ཆགས་ཞེ་སྡང་བག་ཆགས་
ངན་གོམས་གང་ཤར་བ་དེ་ངོས་བཟུང་ལ་དེ་ཀའི་ཐོག་ཏུ་སེམས་ལྷོད་ཀྱིས་ཀློད་ལ་བཞག རེས་རྟོག་པ་གཅིག་སྐྱེས་ངོས་ཙིར་གྱིས་བཟུང་ལ་རང་

༄༅། །གྲོལ་དུ་བཏང་། གཉིས་སྐྱེས་ངོས་བཟུང་གང་ཤར་གྱི་རྗེས་སུ་མི་འབྲངས་པར་རང་གྲོལ་དུ་བཏང་། རེས་དམིགས་ས་ལ་
གཏད། རེས་རྟོག་པ་ཤར་གྲོལ་དུ་བཏང་། རྗེས་སུ་མ་བཅོས་པའི་ངང་ལ་ལྷོད་ཀྱིས་ཀློད། དེ་རེས་མོས་སུ་བྱས་པས་རྣམ་རྟོག་ལུ་གུ་རྒྱུད་དུ་མ་འབྲེལ་
བར་རྟོག་པ་དུམ་བུར་སོང་བས་ངན་རྟོག་ཇེ་ཉུང་དུ་འགྲོ་སྟེ་གནས་པ་བཟང་པོ་སྐྱེའོ་། །ཉམས་སྒྲོན་ལས། དེ་ནས་དལ་འབབ་ཆུ་བོ་བཞིན། །
རེ་གནས་རེས་རྟོག་ཐུན་ཕྱེད་གནས། །ཞེས་སོ། །དེ་ལ་ཞག་གཅིག་གོ། །གཉིས་པ་ནི། ལུས་རྣམ་སྣང་ཆོས་བདུན་གྱི་ངང་ནས་ལྟེ་
འོག་ཏུ་ཏིག་ཀྱིས་མནན་ལ་དམིགས་པ་ཅི་ཡང་མི་བསམ་པར་ལྷན་ནེར་བཞག །སྟེང་རླུང་ཐུར་དུ་མནན་པས་ཁ་གཡེལ། འོག་རླུང་གྱེན་དུ་དྲངས་
པས་ཞབས་ཞུམ། བར་རླུང་ལྟོ་ལྡིར་དུ་བྱེད་པ་དང་ཆོས་མཚུངས། དེ་ངང་དུ་རླུང་ཅི་ཐུབ་ཀྱི་ངང་ལ་སེམས་འཛིན། མི་ཐུབ་པ་དང་སངས་སངས་

འབུད་དོ། །དེ་ལ་ཞག་གཅིག་གོ། །གསུམ་པ་ནི། ལུས་གནད་སོགས་སྔར་ལྟར་ལས། རླུང་རྔུབ་པའི་ཚེ་དུས་གསུམ་སངས་རྒྱས་ཐམས་
ཅད་ཀྱི་སྐུའི་བྱིན་རླབས་ཡི་གེ་ཨོཾ་དཀར་པོའི་རྣམ་པར་ཚུར་བསྡུས་ནས་སྟེང་རླུང་མནན། འོག་རླུང་འཐན་ཏེ་ལྟེ་འོག་ཏུ་བསྐྱིལ་བ་ཙམ། དེ་ཡང་སྟེང་
རླུང་འོག་རླུང་ཁ་སྦྱར་གྱི་བར་དུ་། དུས་གསུམ་སངས་རྒྱས་ཐམས་ཅད་ཀྱི་གསུང་གི་ངོ་བོ་ཡི་གེ་ཨཱཿདམར་པོ་རང་བཞིན་མེད་པ་གསལ་སྟོང་ཡེ་རེ་བ་ལ་
རིག་པ་ཅི་གནས་ཀྱི་བར་དུ་བཞག །མི་ཐུབ་པ་དང་རླུང་བཏང་བའི་ཚེ་། དུས་གསུམ་སངས་རྒྱས་ཐམས་ཅད་ཀྱི་ཐུགས་ཀྱི་ངོ་བོ་ཡི་གེ་ཧཱུཾ་སྔོན་པོའི་རྣམ་
པར་འཕྲོས་པས། དེ་དག་ཀྱང་འགྲོ་བའི་དོན་དུ་སྤྲུལ་སྐུ་རྒྱུན་མི་ཆད་པར་འཕྲོ་བར་བསམ་ལ། དེ་ལྟར་རླུང་འབྱིན་འཇུག་གནས་གསུམ་ལ་རིག་པ་
ཡེངས་མེད་དུ་སེམས་བཟུང་བ་འདི་ནི་དུས་ནམ་དུའང་བྱས་པས་སྐྱེ་མེད་རྡོ་རྗེའི་བཟླས་པ་ཞེས་བྱ་སྟེ། ཞག་རེ་ལ་རླུང་ཉི་ཁྲི་ཆིག་སྟོང་དྲུག་བརྒྱ་རྒྱུ་

༄༅། །བས་དེ་སྙད་ཀྱི་འབྲུ་གསུམ་སྐྱེ་མེད་རྡོ་རྗེའི་བཟླས་པ་ཐེམས་པས་ཡོན་ཏན་བརྗོད་ལས་འདས་སོ། །འདི་ལ་ཞག་
གསུམ་བྱ། དེ་ནས་རྒྱུན་དུ་ཉམས་སུ་བླང་ངོ་། །དེ་ཡན་ཆད་མཚན་མ་དང་བཅས་པའི་ཞི་གནས་བསྒྲུབ་པ་སྟེ། དེ་ལྟར་དམིགས་པ་ལ་བརྟེན་ནས་
དམིགས་པ་མེད་པའི་དོན་ལ་གནས་ཏེ། གསང་སྒྲོན་ལས། དམིགས་པ་དག་ལ་བརྟེན་ནས་སུ། །མི་དམིགས་པ་དག་རབ་ཏུ་གནས། །ཞེས་
དང་། ཏིལླི་པས། བློ་དམན་སྐྱེས་བུ་ངང་ལ་མི་གནས་ན། །རླུང་གི་གནད་བཟུང་རིག་པ་གཅུན་ལ་བོར། །བལྟ་སྟངས་སེམས་འཛིན་དམིགས་
པ་དུ་མ་ཡིས། །རིག་པ་ངང་ལ་མི་གནས་བར་དུ་གཅུན། །ཞེས་སོ། །གཉིས་པ་མཚན་མ་མེད་པའི་ཞི་གནས་ཀྱི་ཁྲིད་ལ་གསུམ་སྟེ།
བསྒྲིམ་པ། ཀློད་པ། བསྒྲིམ་ཀློད་སྤེལ་མའོ་། །དང་པོ་ནི། ལུས་གནད་སྔར་ལྟར་ལས། མིག་མདུན་གྱི་ནམ་མཁའ་ལ་ཅེ་རེ་བལྟས་པའི་

ངང་ནས། དམིགས་པ་ཅི་ཡང་མི་བསྒོམ་སྟེ། ཤེས་ཕྱིན་བདུན་བརྒྱ་པ་ལས། ཤེས་རབ་ཀྱི་ཕ་རོལ་དུ་ཕྱིན་པ་མི་སྒོམ་པའི་ཚུལ་གྱིས་བསྒོམ་
པར་བྱའོ། །ཞེས་པས། ཤེས་པ་མདུན་གྱི་ནམ་མཁར་ཡེངས་པ་མེད་པར་ཧྲིམ་ལེ་བསྒྲིམས། གནས་བདོ་བ་དང་ཡང་ངལ་བསོ། སྐབས་
སུ་བསྒྲིམ་མཁན་གྱི་ཤེས་པ་དེ་ཅི་འདྲ་ཞིག་འདུག །གང་ཡིན་རྩད་བཅད། ཡང་ཧྲིག་གིས་བསྒྲིམས། ཡང་རྩད་བཅད། དེ་རེས་མོས་སུ་བྱ། 
དེས་བྱིངས་རྨུག་གི་སྐྱོན་ཡོད་ནའང་སེལ་ལོ། སྤྱོད་ལམ་ཐམས་ཅད་དུ་དྲན་པ་ཡེངས་མེད་དུ་བརྟེན་ནོ། །དེ་ལ་ཞག་གསུམ་བྱའོ། །
གཉིས་པ་ཀློད་པ་ནི། ལུས་གནད་སྔར་ལྟར་ལས། བལྟ་སྟངས་ཐུར་དུ་ཕབ་ནས། སེམས་ལྷོད་ཀྱིས་ཀློད་དེ། འདི་སྒོམ་བྱ་བའི་དམིགས་
པ་ཅི་ཡང་མེད་པར་ལུས་སེམས་གཉིས་ཀ་རང་བབས་སུ་ཀློད་ལ། སྒོམ་རྒྱུ་ཅི་ཡང་མེད་པ་ལ་མ་ཡེངས་ཙམ་དུ་རང་བབས་རང་གདངས་གཤིས་

༄༅། །ལུགས་ཇི་བཞིན་གྱི་ངང་ལ་བཅོས་བསླད་དང་བྲལ་བར་བཞག་པ་སྟེ། ངལ་བསོ་ལས། དེ་ཚེ་སེམས་ལ་གང་ཡང་
མི་བསམ་པར་། །ཆད་པ་ངལ་བསོ་བཞིན་དུ་ལྷོད་ཀྱིས་ཀློད། །ཅི་ཡང་མི་བསམ་ཡིད་ལ་བྱེད་ས་བོར། །ཐམས་ཅད་གཉིས་མེད་མཉམ་
པའི་ངང་ལ་བཞག །ཅེས་དང་། དོ་ཧ་ལས། འཇུར་བུའི་བཅིངས་པའི་སེམས་ཉིད་འདི། །ཀློད་ན་གྲོལ་བར་ཐེ་ཚོམ་མེད། །ཅེས་པས། 
མ་བཅོས་རང་ཁ་མར་བཞག །ལྷན་ནེར་གནས་པ་དང་ཤིགས་ཀྱི་བཤིག་ལ་ཡང་ཀློད་ལ་བཞག།།རེས་གོང་དུ་བསྒྲིམ་མཁན། ད་རེས་ཀློད་
མཁན་དེ་སུ་ཡིན་པར་འདུག་བལྟ། སེམས་ཡིན་པར་འདུག་ན་སེམས་ཁོ་རང་ཇི་ལྟར་འདུག་པ་ཡང་ཅེར་རེ་བལྟ། ཡང་ཀློད་པར་བྱའོ་། །དེས་
གནས་པ་བཟང་པོར་སྐྱེ། །རིག་པ་ངོ་འཕྲོད་པ་ཡང་འབྱུང་སྲིད་དོ། །དེ་ལ་ཞག་གསུམ་བྱའོ་། །གསུམ་པ་བསྒྲིམ་ཀློད་རེ་མོས་

ནི༑ ཡང་ལུས་གནད་སོགས་སྔ་ལྟར་ལས་ཤེས་པ་གྲིམ་གྱིས་བསྒྲིམས་ལ་ཡེངས་མེད་དུ་ཕྲིལ་ལེ་བསྒྲིམས། ཡང་ལྷོད་ཀྱིས་ཀློད་ལ་གུ་ཡངས་
སུ་ཕྱལ་ལེ་བཞག །ཡང་བསྒྲིམས། ཡང་ཀློད། དེ་ལྟར་བསྒྲིམས་ཀློད་སྤེལ་ཞིང་སྒོམ། རེས་བལྟ་སྟངས་ཀྱི་ནམ་མཁའི་དབྱིངས་སུ་གྱེན་
ལ་ཅེ་རེ་བལྟ། རིག་པ་ཡང་སྒོམ་རྒྱུ་མེད་ཀྱང་འདུན་པ་དེར་ཧྲིག་གེར་གཏད། ཡང་ཀློད། རེས་གཡས་སུ་བལྟ་སྟངས་ཧྲིག་གི་དབྱིངས་རིག་མ་ཡེངས་
པར་གཏད། རེས་གཡོན་དུ་གཏད། རེས་ཐུར་དུ་གཏད་པ་རྣམས་རེ་མོས་ཐུན་རེས་འཁོར་མར་བསྒྱུར།སྐབས་སུ་འདུན་པ་གཏད་མཁན་
གྱི་རིག་པ་དེ་ཅི་འདྲ་ཞིག་འདུག རིག་པ་ཁོ་རང་གིས་ཁོ་རང་ལ་ཅེར་རེ་བལྟ། རེས་སེམས་སྙིད་གི་དཀྱིལ་དུ་ཕབ་ལ་ཕྱམ་མེ་བཞག །རེས་ནམ་
མཁས་གར་ཁྱབ་ཏུ་ཕྱལ་གྱི་བཏང་ལ་བཞག །དེ་ལྟར་རེ་མོས་སྣ་ཚོགས་ཀྱི་བལྟ་སྟངས་བསྒྱུར་བས་སེམས་རྣལ་དུ་ཕེབས་པའོ་། །

༄༅། །གཉིས་པ་ཞི་གནས་ཀྱི་ཏིང་ངེ་འཛིན་སྐྱེ་ཚུལ་ནི། རྫོགས་པ་ཆེན་པོ་སེམས་ཉིད་ངལ་བསོ་ལས། དེ་ལྟར་བཞག་པས་
སེམས་ནི་ལས་རུང་ཞིང་། །གཞན་དུ་མི་འཕྲོ་གར་གཏད་ཡུལ་ལ་ཟིན། །ཇི་ཙམ་བཞག་པ་དེ་ཙམ་མཉམ་པར་གནས། །ལུས་ངག་ཡིད་ནི་དགའ་
བདེས་ཁྱབ་པས་ན། །རྩེ་གཅིག་མི་གཡོ་ཞི་གནས་འགྲུབ་པ་ཡིན། །ཞེས་པས། རིག་པ་གར་བཞག་ཏུ་ཕྱམ་མེ། ལྷན་ནེ། ཧྲིག་གེ །
མར་མེ་རླུང་གིས་མ་བསྐྱེད་པ་ལྟ་བུ་སྟེ། གར་བཞག་ཏུ་གཡོ་བ་མེད་པར་བརྟན་པ། བྱིངས་རྨུག་འཐིབས་གསུམ་གྱིས་མ་གོས་པར་རིག་པ་གསལ་
ཡེ་རེ་གསལ་བ། རིག་པ་གར་གཏད་དུ་རྩེ་མོ་རྣོ་བ། བློ་བུར་གྱི་རྟོག་པས་མ་བསྐྱོད་པ་སྟེ་དྲང་བའོ་། །དེ་ལྟ་བུ་ནི་ཞི་གནས་ཀྱི་ཏིང་ངེ་འཛིན་སྐྱོན་
མེད་རྒྱུད་ལས་སྐྱེ་བ་ཡིན་ཏེ། པྲ་ཁྲིད་ལས། མི་རྟོག་ཐིག་ལེའི་ངང་ལ་གནས་པ་ནི། །མི་གཡོ་དངས་པའི་རྒྱ་མཚོ་ཆེན་པོའི་ངང་། །མི་གཡོ་

གསལ་བ་ཏིལ་གྱི་མར་མེ་འདྲ། །ཉིན་མཚན་འདས་ཀྱི་བར་དུ་གནས་པའོ། །ཞེས་པས། དེ་ལ་ཚོགས་ལམ་བདེ་གསལ་མི་རྟོག་པ་གསུམ་
འཆར་ཏེ། སེམས་རྟོག་མེད་གནས་པ་ཞི་གནས། དེའི་ངོ་བོ་ལ་ཡུལ་འཛིན་མེད་པས་མི་རྟོག་པ། དེའི་ངང་ནས་དབང་པོའི་ཡུལ་སྣང་མ་
འགགས་པར་གསལ་བ། རྟོག་པའི་ཟུག་རྔུ་མེད་པར་བདེ་སྡུག་ལྷན་ནེར་གནས་པ་དེ་བདེ་བ་སྟེ། ཏིང་འཛིན་དམ་པའི་མདོ་ལས། ཇི་བཞིན་པ་ཡི་
ཆོས་ཉིད་ལ། །དེ་བཞིན་པ་ཡི་བློ་བཞག་པས། །མིང་དུ་མི་ཐོག་ཉམས་མྱོང་འཆར། །ཏིང་ངེ་འཛིན་ཞེས་དེ་ལ་བྱ། །བསམ་གྱིས་མི་ཁྱབ་
ཆོས་ཉིད་ལ། །དེ་བཞིན་པ་ཡི་བློ་བཞག་པས། །ཕྱོགས་རིས་མེད་པའི་ཉམས་མྱོང་འཆར། །ཏིང་ངེ་འཛིན་ཞེས་དེ་ལ་བྱ། །ཞེས་དང་། 
དུས་འཁོར་རྩ་རྒྱུད་ལས། ལུས་ངག་སེམས་ནི་དབེན་པ་ཡིས། །མི་རྟོག་ཏིང་འཛིན་སྐྱེ་བར་འགྱུར། །མི་རྟོག་ཏིང་འཛིན་སྐྱེས་པ་ཡིས། །

༄༅། །མི་རྟོག་ཡེ་ཤེས་སྐྱེ་བར་འགྱུར། །ཞེས་སོ། །གསུམ་པ་ཞར་ལ་གོལ་སའི་སྐྱོན་ངོས་བཟུང་བ་ལ་གཉིས་ཏེ།
ངོས་བཟུང་བ་དང་། དེ་བསལ་བའོ་། །དང་པོ་ནི། བྱིངས་རྨུག་གི་དབང་གིས་དྲན་མེད་སྟོང་ཉམས་ཧད་པོར་སོང་ན་དུད་འགྲོར་གོལ་བ། 
བདེ་གསལ་མི་རྟོག་པ་གསུམ་ལ་ཞེན་ན་ཁམས་གསུམ་དུ་གོམ་པ་དང་གཉིས་ལས། དང་པོ་ནི། གནས་དང་ནམ་སླ་དུས་ལ་སོགས་པའི་རྐྱེན་
གྱིས་བྱིངས་རྨུགས་གི་དབང་དུ་སོང་བའམ། ཡང་གསལ་སྣང་གི་འགྱུ་བ་བཀག་ནས་ཅི་ཡང་ཡིད་ལ་མི་བྱེད་པ་སྟོང་ཧད་དེ་བ་ཅིག་ལ་བློ་བཞག་
པས། མུན་པ་བཞིན་ཅི་ཡང་དྲན་བྱེད་མེད་པར་ཐོམ་མེ་བ་ཞིག་འབྱུང་སྟེ། ཡུན་ཅི་ཙམ་བསྒོམས་ཀྱང་སེམས་ཀྱི་མུན་པར་ཤོར་ནས་དུད་འགྲོར་
གོལ་བ་སྟེ། འདྲ་མིན་ཤན་འབྱེད་ལས། སྟོང་ཉམས་ཧད་པོའི་བསམ་གཏན་ལ། །བློ་བཞག་སེམས་ཀྱི་མུན་པ་དེས། །རྟོག་པ་མངོན་

དུ་གྱུར་མི་སྲིད། །ལུང་དང་མཐུན་པའི་བསྒོམ་ཉམས་མེད། །ལུང་མ་བསྟན་གྱི་ཉམས་སྐྱེས་པས། །རྟོགས་པར་མིང་བཏགས་ལོག་མིན་
སྤྱོད། །དེ་འདྲའི་འདྲ་མིན་བསམ་གཏན་ལ། །ཞེན་པའི་བླུན་བསྒོམ་མང་པོ་འབྱུང་། །ཞེས་དང་། ཕ་དམ་པས། རྟོག་པ་སྤངས་པའི་
མི་རྟོག་པ། །མར་འདོད་ཆུ་ལ་མར་བསྲུབས་འདྲ། །ཞེས་དང་། དྭགས་པོ་རིན་པོ་ཆེས། མི་རྟོག་ལྡིང་པོ་བསྒོམ་པའི་བདུད། །ངེས་
ཤེས་གཏིང་ནས་མ་སྐྱེས་བར། །ཉམས་མྱོང་བཟང་ངན་མི་བརྗོད་དེ། །གཏི་མུག་ཕྱོགས་སུ་འགྲོ་ཉེན་གདའོ་། །ཞེས་དང་། འཇམ་དབྱངས་
ས་པཎ་གྱིས། །བླུན་པོས་ཕྱག་རྒྱ་ཆེ་བསྒོམ་པ། །ཕལ་ཆེར་དུད་འགྲོའི་རྒྱུ་རུ་གོལ། །མིན་ན་གཟུགས་མེད་ཁམས་སུ་སྐྱེ། །ཡང་ན་
ཉན་ཐོས་འགོག་པར་ལྟུང་། །ཞེས་སོགས་ལུང་མང་དུ་ཡོད་ཀྱང་ཡི་གེ་མང་བས་སོ། །དེང་སང་ཕལ་ཆེར་འདི་ལ་སྒོམ་དུ་འདོད་པ་མང་

༄༅། །བར་གདའ་སྟེ་ཤན་མི་ཕྱེད་པར་འདུག་གོ །གཉིས་པ་ནི། ཞི་གནས་ཀྱི་བདེ་གསལ་མི་རྟོག་པ་གསུམ་ལ་ཞེན་ཅིང་ཆགས་
ན་ཁམས་གསུམ་དུ་གོལ་བ་སྟེ། བདེ་བ་ལ་ཆགས་ན་འདོད་ཁམས་སུ་གོལ། གསལ་བ་ལ་ཆགས་ན་གཟུགས་ཁམས་སུ་གོལ། མི་རྟོག་པ་ལ་
ཆགས་ན་གཟུགས་མེད་ཁམས་སུ་གོལ། །ཞེས་གསུངས་པ་དང་། ཀུན་མཁྱེན་དྲི་མེད་འོད་ཟེར་གྱི་ཞལ་སྔ་ནས། དེང་སང་དུས་ཀྱི་སྒོམ་ཆེན་ཕལ། །
རྟོག་པ་ཁོལ་བུར་འཆིངས་འཆིངས་ནས། མི་རྟོག་ཡེ་ཤེས་ངོས་མ་ཟིན། །སེམས་གནས་བཟང་ཡང་གོང་མ་ཡི། །བསམ་གཏན་གཟུགས་མེད་རྣམ་བཞིར་
གོལ༑ །ཞེས་སོ། །གཉིས་པ་གོལ་ས་དེ་དག་བསལ་བ་ནི། རྡོ་རྗེ་སྙིང་པོའི་རང་གཞུང་ལས། བདེ་བར་ཆགས་པའི་དམན་བུ་བཤིགཿ ཿ
གསལ་བར་འཛིན་པའི་དྲྭ་བ་ཆོདཿ མི་རྟོག་ཞེན་པའི་འཛིན་ཕུར་བུདཿ སྟོང་ཞེན་ཉམས་ཀྱི་མདུད་པ་བཀྲོལཿ །ཞེས་གོ་ཡུལ་གྱི་དབང་དུ་མ་

བཞག་པར་བརྩོན་པས་གཉུག་བསྲིངས་པའོ་། །གཉེན་པོ་བྲལ་བ་སྦྲུལ་མདུད་ལྟ་བུར་རང་གྲོལ་བའོ་། །བཟོ་བཅོས་བྲལ་བ་མར་མེའི་འོད་ལྟ་བུ་ནི་
རང་བཞིན་གྱིའོ་། །ཕྱོགས་ལྷུང་མེད་པ་ནམ་མཁའ་ལྟ་བུ་ནི་ཡེ་དྭངས་ཀྱི་ཚད་ཀྱིའོ་། །རྫིངས་ཀྱི་བྱ་འཕུར་བ་ལྟ་བུ་ནི་འགྲོ་འོང་དང་བྲལ་བའོ་། །
དེ་ལྟར་སོར་ཆུད་པ་ནི་གནས་པའི་བརྟན་ཆའོ་། །ངལ་བསོ་ལས། གཉིད་རྨུག་རྒོད་འགྱོད་ཐེ་ཚོམ་སྒྲིབས་པ་ལྔ།སྤངས་ཏེ་ཞི་ལྷག་ཟུང་འབྲེལ་
ཚུལ་གྱིས་སྒྲུབ། གཉིད་རྨུག་གཉིས་ཀྱིས་ཞི་གནས་རབ་ཏུ་བསྒྲིབས། རྒོད་འགྱོད་གཉིས་ཀྱིས་ལྷག་མཐོང་རྣམ་པར་གཡེངས། ཐེ་ཚོམ་
གཉིས་ཀའི་གནོད་བྱེད་མི་མཐུན་ཕྱོགས། །ཞེས་གསུངས་པས། ཡང་དག་པའི་ཞི་གནས་གསལ་དངས་ཕྱེད་པ་ནི་གཉིད་དང་རྨུག་པས་བྱིང་
བར་བྱེད་པ་ཡིན་པས། དེ་གསིངས་ལ་སྒོམ་པར་བྱའོ་། །ཀློང་གསལ་ལས། ཉན་ཐོས་ཞི་བའི་བལྟ་སྟངས་ཀྱིས། ལུས་ངག་ཡིད་

༄༅། །གསུམ་རྣལ་དུ་ཕེབས། །ཅེས་སོ། །གཉིས་པ་བྱང་ཆུབ་སེམས་དཔའི་བལྟ་སྟངས་ཀྱིས་གནས་པ་བརྟན་པར་བྱ་
བ་ནི། ལུས་བྱང་ཆུབ་སེམས་དཔའི་བལྟ་སྟངས་རྡོ་རྗེ་སྐྱིལ་ཀྲུང་། ལག་པ་མཉམ་བཞག །ལུས་གཡོ་འགུལ་དང་བྲལ་བ། ངག་སྨྲ་བརྗོད་
དང་བྲལ་བ། ཡིད་ཀྱིས་རྟོག་མང་དུ་སོར་བཞག་པར་བྱ་ལ། རྣལ་དུ་ཕེབས་ནས་གནས་པའི་རང་མདངས་ཆེར་གསལ་ཞིང་བརྟེན་པར་གྱུར་པ་སྟེ། 
དེ་ཡང་མདུན་གྱི་ནམ་མཁའ་སྣ་རྩེའི་ཐད་ཀྱི་བར་སྣང་ལ་མིག་བཙམ་བཙུམ་དང་གྱ་གྱུ་མེད་པར་ཐད་སོར་ཅེ་རེ་ཧྲིག་གེ་བལྟས་པས་སེམས་རང་ལུགས་སུ་
བཞག །དེའི་ངང་ལ་ཕྱི་དབང་པོའི་ཡུལ་དུ་སྣང་བའི་ཡིད་དུ་འོང་མི་འོང་གང་ཤར་ཡང་ཤར་མ་ཐག་བཟོ་བཅོས་མ་བྱས་པར་རང་ཐོག་ན་རྩོལ་མེད་དུ་
བཞག་ནས། བསམ་མཁན་ཁོ་རང་གི་རང་གཟུགས་མིན་པའི་གཞན་ཡུལ་སྣང་ཞིག་ལོག་སུ་ཨེ་སྣང་གིས་བསམ་མཁན་ཁོ་རང་གི་རྒྱུད་ནས་རྒྱང་འཚོ་

བྱེད། དེ་ཡང་བསམ་མཁན་དང་བསམ་ཡུལ་གཉིས་སྐད་ཅིག་མའི་སྟེང་དུ་འཛོམ་པ་དེ་འཆུགས་མ་ཤོར་བར་རང་ཐོག་ནས་ཆོད་དགོས་སོ། །སྐད་ཅིག་
དང་པོ་སྣང་སེམས་ཡ་མ་བྲལ་བ་དེ་རང་ཐོག་ནས་རྩོལ་མེད་དུ་འཚོ་བ་ཞིག་གིས་ཆོད་ན་བློ་ཡུལ་དུ་སྣང་བ་ཤར་ཚད་སེམས་སུ་ཆོད་པའི་གནད་གཅིག་ཡོད། 
དེ་ལྟར་མ་ཤེས་ན་སྣང་བ་གང་ཤར་སྐད་ཅིག་མའི་ངང་ནས་སྣང་སེམས་ངོ་བོ་གཅིག་པར་མ་རིག་ན་སྐད་ཅིག་མ་གཉིས་སང་སོང་ནས་སྣང་བ་ཕར་ལུས། 
རིག་པ་ཚུར་ལུས་ནས་ཡུལ་ཡུལ་ཅན་གྱི་འཁྲུལ་པ་རང་ཁ་མ་ལ་བློ་རྩེ་གཏད་ནས་ཆོད་པའི་དུས་མེད། དེས་ནས་གང་ཤར་གི་སྐད་ཅིག་མ་ཡ་མ་བྲལ་བའི་
སྟེང་དུ་དཔྱོད་ཤེས་པ་གལ་ཆེའོ། །དེ་ཉིད་ལས། བྷོ་དྷེས་ཏྭའི་བལྟ་སྟངས་ཀྱིས། རྣལ་ཕེབས་བདེ་བ་ཉིད་ཐོབ་འགྱུར། །ཞེས་གསུངས་
སོ༑ །གསུམ་པ་ཁྲོ་བོའི་བལྟ་སྟངས་ཀྱིས་བརྟེན་གྲོལ་བར་བྱེད་པ་ནི། ལུས་ཀྱི་འཁྲུལ་འཁོར་ཁྲོ་བོའི་བལྟ་སྟངས་དང་ལྡན་པའི་ངང་ནས་བྱ་བ་སྟེ། 

༄༅། །དེ་ཡང་རྐང་པ་གཉིས་གྱད་ཀྱི་འདོར་ཐབས་དང་མིག་བར་སྣང་ལ་གྱེན་དུ་བསྒྲད་དེ། ངག་ཏུ་ཧ་ཧ། ཧི་ཧི། ཧཱུྃ་ཧཱུྃ། ཕཊཿ 
ཕཊ༔ལ་སོགས་པ་བརྗོད་ཅིང་། སེམས་སྤྲོས་པ་དང་བྲལ་བར་བཞག་གོ །དེས་རིག་པ་ལྷག་པར་གསལ་ཞིང་གནས་ཆ་དངས་ལ། །རིག་ཆ་ཤིན་ཏུ་
གསལ་བ་དང་། །འགྲོ་འདུག་རང་སར་དག་ཅིང་གནས་ལུགས་འདུ་འབྲལ་མེད་པ། རྟོགས་པ་སེམས་ལ་ཕན་ཞིང་ངེས་འབྱུང་གཏིང་ནས་སྐྱེ་བས་
གྲོལ་བར་འགྱུར་རོ། །དེ་སྐད་དུའང་ཀློང་གསལ་ལས། ཁྲོ་བོ་ཉིད་ཀྱི་བལྟ་སྟངས་ཀྱིས། །རྣལ་ཕེབས་བདེ་བ་གསུམ་ཡང་འགྲུབ། ཅེས་སོ། །
དེ་ལྟར་ཉན་ཐོས་ཀྱི་བལྟ་སྟངས་ཀྱིས་ལུས་ངག་ཡིད་གསུམ་མི་གནས་པ་གནས་པར་བྱེད། །བྱང་ཆུབ་སེམས་དཔའི་བལྟ་སྟངས་ཀྱིས་གནས་པ་བརྟན་པར་
བྱ༑ ཁྲོ་བོའི་བལྟ་སྟངས་ཀྱིས་བརྟན་པ་གྲོལ་བར་བྱའོ། །བལྟ་སྟངས་ཀྱི་ཡོན་ཏན་ནི། འགྲོ་བ་ཐམས་ཅད་ཀྱི་སྙིང་གི་དཀྱིལ་དུ་རྩ་ཀ་ཏི་ཤེལ་གྱི་

སྦུ་གུ་ཅན་ཞེས་བྱ་བ། ཡེ་ཤེས་ཀྱི་རྩ་ཞིག་ཡོད་དེ། དེ་ཐུར་དུ་བལྟ་ཞིང་ཁ་ཟླུམ་ན་ཡེ་ཤེས་འགྲིབ་ཅིང་གཏི་མུག་འཕེལ་བར་བྱེད་པས། དེས་ན་དུད་འགྲོ་
ལ་རྩ་ཁ་ཐུར་ལ་བསྟན་ནས་ཟུམ་པས་བླུན་ཞིང་གཏི་མུག་པའོ། །མི་ལ་རྩ་དེ་འཕྲད་ལ་ཕྱོགས་ཤིང་ཅུང་ཟད་ཁ་བྱེ་བས་མི་ཤེས་རིག་གསལ་བའོ། །གྲུབ་
པའི་སྐྱེས་བུ་དང་བྱང་ཆུབ་སེམས་དཔའ་རྣམས་རྩ་དེ་ཁ་བྱེ་ནས་གྱེན་ལ་བསྟན་པས། ཏིང་ངེ་འཛིན་བསམ་གྱིས་མི་ཁྱབ་པ་དང་མཁྱེན་པའི་ཡེ་ཤེས་དང་། 
མངོན་པར་ཤེས་པ་རྒྱ་ཆེན་པོ་འཆར་བ་ཡང་ཡེ་ཤེས་ཀྱི་རྩ་དེ་ཁ་བྱེ་བའི་ཡོན་ཏན་ལས་བྱུང་བའོ། །དེས་ན་མིག་བཙུམ་རྩ་ན་དེ་ཁ་ཟུམ་ནས་ཐུར་དུ་ཕྱོགས་
ནས་ཤེས་པ་ནག་ཐུམ་གྱིས་གཏི་མུག་འཐིབས་པའོ། །བལྟ་སྟངས་ཧྲིག་གི་བྱས་པས་རྩ་དེ་ཁ་གྱེན་ལ་བྱེ་བས། རིག་པ་དྭངས་སྙིགས་འབྱེད་ནས་གསལ་ལ་
རྟོག་པ་མེད་པའི་ཏིང་ངེ་འཛིན་དང་དག་པའི་མཐོང་སྣང་དུ་མ་འཆར་བར་འགྱུར་བས་བལྟ་སྟངས་གལ་ཆེའོ། །གཉིས་པ་གནས་ལུགས་ཀྱི་ངོ་

༄༅། །བོ་ཁྲེགས་ཆོད་གདབ་ཚུལ་ནི། འདས་རྗེས་དོན་ཁྲིད་ལས། ཁྲོ་བོའི་བལྟ་སྟངས་ཀྱིས་བརྟན་པ་གྲོལ་བར་བྱ་སྟེ། དང་པོ་
རྟོག་པ་རྩད་བཅད། བར་དུ་སེམས་ཀྱི་མཚངས་བཙལ། ཐ་མ་བྱུང་གནས་འགྲོ་གསུམ་ལ་བརྟགས། དེ་ནས་རྣམ་རྟོག་སེམས་སུ་ངོ་སྤྲད། 
སེམས་སྟོང་པར་ངོ་སྤྲད། སྟོང་པ་སྣང་བར་ངོ་སྤྲད། སྣང་སྟོང་གཉིས་མེད་དུ་ངོ་སྤྲད། གཉིས་མེད་རང་གྲོལ་དུ་ངོ་སྤྲད། དུག་ལྔ་རང་གྲོལ་དུ་
ངོ་སྤྲད། ཚོགས་དྲུག་རང་གྲོལ་དུ་ངོ་སྤྲད། དེ་ལྟར་འབྱོངས་ཤིང་རྣལ་དུ་ཕེབས་ཏེ། ཁྲེགས་ཆོད་ཀྱི་དོན་གཏན་ལ་ཕེབས་ནས། །ཞེས་གསུངས་
པས། འདི་ལ་སྔོན་འགྲོ་ལའང་ཞི་ལྷག་ཟུང་འཇུག་གིས་གནས་ལུགས་མ་སྐྱེས་པ་སྐྱེ་བར་བྱེད་པ། དངོས་གཞི་གསུམ་གྱིས་སྐྱེས་པ་ངོ་སྤྲད་པར་
བྱ་བ། རྗེས་རང་གྲོལ་གསུམ་གྱིས་སྐྱེས་པ་བོགས་དབྱུང་ཞིང་རྩལ་སྦྱང་བ་དང་གསུམ་ལས། དང་པོ་ལ་གསུམ་སྟེ། རྟོག་པ་རྩད་བཅད། 

སེམས་ཀྱི་མཚངས་བཙལ། བྱུང་གནས་འགྲོ་གསུམ་ལ་བརྟགས་པའོ། །དང་པོ་ནི། ལུས་ངག་ཡིད་གསུམ་འཁོར་བར་འཁྱམས་མཁན་སུ་ཡིན། 
དགག་སྒྲུབ་བྱེད་པ་པོ་སུ་ཡིན། སྐྱེ་བ་སྔ་མ་ནས་འདི་ནས་ཕྱི་མར་འགྲོ་མཁན་གང་ཡིན། གཙོ་གང་ཚེ། ཞེས་དྲིས་ཤིང་བརྟགས་པས་ཐམས་
ཅད་ཀྱི་བྱེད་པ་པོ་སེམས་སུ་ཤེས་པ་ནི་རྩད་ཆོད་པའོ་། །དེ་ལྟར་ནན་ཏན་བཙལ་བ་ལ་བསླབ་ཅིང་མཁས་པར་བྱའོ། །གཉིས་པ་བར་དུ་སེམས་
ཀྱི་མཚངས་བཙལ་བ་ནི། དེ་ལྟར་བྱེད་པ་པོའི་སེམས་འདིས་ཐམས་ཅད་བདག་ཏུ་འཛིན་ཞིང་ང་ཞེས་བཏགས་པར་འདུག་ན། ལུས་ངག་ཡིད་
གསུམ་པོ་དེ་གཅིག་ཏུ་འདུག་གམ་ཐ་དད་དུ་འདུག །གཅིག་ན་སེམས་བལྟར་མེད་པ་བཞིན་དུ་ལུས་ཀྱང་བལྟར་མེད་པར་འགྱུར་ལ། ལུས་རེས་
གཟུགས་སུ་གྲུབ་པ་བཞིན་དུ་སེམས་དང་ངག་ཀྱང་གཟུགས་སུ་གྲུབ་དགོས། ངག་སྒྲར་གྲགས་པ་བཞིན་དུ་ལུས་སེམས་གཉིས་ཀྱང་དེ་བཞིན་དུ་

༄༅། །འགྱུར་རོ། །ཞེས་པ་ལ་སོགས་པ་བརྟགས་པས། གཅིག་དང་ཐ་དད། ཡིན་མིན། དགག་སྒྲུབ་ཐམས་ཅད་སེམས་
ཀྱིས་བཟོས་པ་ལས་ལོགས་སུ་མ་གྲུབ་པར་ཤེས་པ་ནི། མཁན་པོ་བཙལ་བར་ཡུན་རིང་དུ་གོམས་པས་འཛིན་པ་པོ་སེམས་སུ་ཐག་ཆོད་ཅིང་རང་རྒྱུད་
ཀྱི་རྟོག་པ་ཐུལ་ནས་མཚངས་རིག་པའོ། །གསུམ་པ་ཐ་མ་བྱུང་གནས་འགྲོ་གསུམ་ལ་བརྟགས་པ་འདི་ལ་ལྔ་སྟེ། བྱང་གནས་འགྲོ་གསུམ་རང་ལ་
བརྟགས་པ། གཅིག་དང་དུ་མ་ལ་བརྟགས་པ། དབྱིབས་དང་ཁ་དོག་ལ་བརྟགས་པ། བདེ་གསལ་མི་རྟོགས་པའི་ཉམས་ལ་བརྟགས་པ། 
གནས་འགྱུ་གཉིས་ལ་བརྟགས་པའོ། །དང་པོ་ན། དེ་ལྟར་དོན་མེད་པ་ལ་བདག་ཏུ་འཛིན་མཁན་གྱི་སེམས་དེ་དང་པོ་གང་ནས་བྱུང་བའི་རྣམ་
པར་འདུག ད་ལྟ་གར་གནས། ཐ་མ་གང་དུ་འགྲོ་བར་འདུག་ཅེས་སེམས་དེ་ཉིད་ལ་བརྟགས་པས་བྱུང་གནས་འགྲོ་གསུམ་དུ་མ་གྲུབ་ཅིང་ངོ་བོ་

ངོས་བཟུང་དང་བྲལ་བའི་རིག་སྟོང་ལྦལ་པོ་རྗེས་མེད་གཟབ་གཏད་དང་བྲལ་བར་རྟོག་པ་ནི་ཐ་མ་བྱུང་གནས་འགྲོ་གསུམ་ལ་བརྟགས་པའོ། །དེ་ལྟར་
དང་པོ་བྱུང་ས་དང་། བར་དུ་གནས་ཚུལ་གྱི་མཚན་ཉིད་གོ་བར་བྱ་སྟེ། མཐར་གང་དུ་འགྲོ་དྲིས་པས། བློ་འདས་ཀྱི་ངོ་བོ་རོལ་པ་ཅི་ཡང་མ་གྲུབ་
པས་བྱུང་བའི་སྟོང་། འཛིན་བྲལ་ཆོས་ཉིད་རང་བཞིན་མེད་པས་གནས་པའི་ས་སྟོང་། གཏད་མེད་ཀྱི་འགྱུ་བ་རང་སངས་ལ་དག་པས་འགྲོ་འོང་དང་
བྲལ་བར་རྟོགས་པ་ནི་གསུམ་ཀའི་མཚངས་རྡོལ་བའོ། །གཉིས་པ་གཅིག་དང་དུ་མ་ལ་བརྟགས་པ་ནི། དེ་ལྟར་སེམས་དེ་བྱུང་གནས་འགྲོ་གསུམ་
ཚོལ་མཁན་དེ་དང་། བརྟགས་རྒྱུའི་དེ་གཉིས། གཅིག་གམ། གཉིས་སུ་འདུག་ལྟོས། གཉིས་སུ་འདུག་ན་སེམས་གཉིས་ཡོད་དགོས་འདུག་
པས༑ གཅིག་སངས་རྒྱས་ན་འཁོར་བར་འཁྱམས་དགོས་པས། གཉིས་སུ་ཨེ་གནས་ལེགས་པར་ཐག་ཆོད་པ་ཞིག་ལྟོས། གཅིག་ལས་མི་

༄༅། །འདུག་ན་གཅིག་པུ་དེ་སེམས་ཡིན་པར་འདུག་གམ། སེམས་ཟེར་བ་དེ་དོན་ལ་ཅི་འདྲ་ཞིག་འདུག་ལྟོས། ཕྱིའི་ཡུལ་དུ་ཚོལ་
བས་ནི་རྙེད་མི་སྲིད་དོ། །དེ་ཡང་སེམས་དེ་ཅི་འདྲ་ཞིག་ཡོད་སྙམ་མཁན་གྱི་ཤེས་པ་དེ་ཁོ་རང་ལྟོས་ལ་ཚོལ་ཅིག །ཅེས་བརྟགས་སུ་བཅུག་གོ །
གསུམ་པ་དབྱིབས་དང་ཁ་དོག་ལ་བརྟགས་པ་ནི། ཁྱོད་ཀྱི་སེམས་དེ་དོན་ལ་སེམས་ཟེར་བ་དེ་ཡོད་པ་ཅིག་ཡིན་པར་འདུག་གམ་ལྟོས། ཡོད་ན་
དབྱིབས་སུ་གྲུབ་དགོས་པས་དབྱིབས་ཅི་འདྲར་འདུག ཟླམ་པོར་འདུག་གམ། གྲུ་བཞི། ཟླ་གམ། གྲུ་གསུམ་ལ་སོགས་གང་གི་དབྱིབས་
སུ་འདུག །དེ་བཞིན་དུ་ཁ་དོག་ཆེ་ཆུང་ཕྱོགས་རིས་གང་ལྟར་འདུག་ཐག་ཆོད་པར་ལྟོས། ཅེས་ཀྱང་འདུག་ཟེར་ན། དབྱིབས་དང་ཁ་དོག་དེ་
ང་ལ་སྟོན་ཅིག་བྱ། བསྟན་རྒྱུ་མི་འདུག་ཟེར་ན། བསྟན་རྒྱུ་མེད་པའི་དབྱིབས་ཁ་དོག་དངོས་པོ་ཅན་སྲིད་དམ། ཞེས་དབྱིབས་ཀྱི་དེ་རྣམས་

གང་ཡང་མི་འདུག་ཟེར་ན། འོ་ན་ཅི་ཡང་མེད་པའི་སྟོང་པ་ཞིག་འདུག་གམ་ཚོལ་ཞིག་བྱ། ཅང་མེད་སྟོང་པ་ཞིག་འདུག་ཟེར་ན། འོན་ཅི་ཡང་མེད་
པའི་སྟོང་པས་སྒོམ་ཅི་ལ་ཤེས། མ་རྙེད་ཟེར་མཁན་ཅི་ལ་འོང་། ཅི་ཡང་མེད་ན་ཞེ་སྡང་སྐྱེ་མཁན་དེ་གང་ཡིན། སེམས་མ་རྙེད་སྙམ་མཁན་
ཞིག་མི་འདུག་གམ། དེ་ཁོ་རང་ལ་ཅེ་རེ་ལྟོས། དེ་ཅི་འདྲ་བ་ཞིག་འདུག་མ་རྙེད། གང་ན་ཡོང་སྙམ་མཁན་གྱི་ཤེས་པ་དེ་སེམས་ཡིན་པར་འདུག་གམ་
ལེགས་པར་ལྟོས། ཡིན་པར་འདུག་ན་ཅི་འདྲ་ཞིག་འདུག །ཡོད་ན་དངོས་པོ་དང་ཁ་དོག་འོང་དགོས་ཏེ། ཁྱེར་རྒྱུ་འདུག་གམ། མེད་ན་སེམས་
མེད་རོ་དང་འདྲ་སྟེ། དྲན་མཁན་ཞིག་མི་འདུག་གམ། དེས་ན་ཡོད་མེད་ཀྱི་མཚམས་སུ་ཅིའི་དུག་ཐག་ཆོད་པར་ལྟོས། ཞེས་འཇུར་ལ་དྲང་
ངོ་༑ །བཞི་པ་བདེ་གསལ་མི་རྟོག་པའི་ཉམས་ལ་བརྟགས་པ་ནི། བདེ་གསལ་མི་རྟོག་པའི་མྱོང་ཚུལ་བློ་ཡུལ་དུ་བྱུང་བ་དེ་བྱུང་མ་ཐག་ངོས་

༄༅། །བཟུང་ནས་རྟོག་མེད་དུ་མི་བཞག་པར། བདེ་ན་བདེ་མཁན་ཁོ་རང་མིན་པའི་བདེ་ཡུལ་དང་། བདེ་རྒྱུ་ཞིག་ལོགས་སུ་མེ་ཨེ་ 
སྣང་ངང་གིས་འཚོ། གསལ་ན་གསལ་མཁན་གྱི་ཕྲ་བ་དེ་ངོས་བཟུང་ནས། གསལ་སྙམ་མཁན་ཁོ་རང་མིན་པའི་གསལ་ཡུལ་ཞིག་དང་། གསལ་
རྒྱུ་ཨེ་སྣང་བལྟ། མི་རྟོག་པར་གནས་དུས་གནས་སྙམ་མཁན་ཁོ་རང་མིན་པའི་གནས་ཡུལ་དང་། གནས་རྒྱུ་གནས་པའི་མྱོང་རྒྱུ་ཅི་འདྲ་ཞིག་ཨེ་
སྣང་ངང་གིས་རྒྱང་འཚོ་བྱེད་ནས་བརྟག་གོ། །དེ་ལ་བདེ་མཁན་གནས་མཁན་སྐད་ཅིག་མ་རང་ཐོག་ནས་ཆགས་པའི་ངང་ནས་བདེ་ཡུལ་གསལ་ཡུལ་
གནས་ཡུལ་དེ་འདྲ་ངང་འཚོ་ཤེས་དགོས་སོ། །ལྔ་པ་གནས་འགྱུ་གཉིས་ལ་བརྟགས་པ་ནི། གནས་ས་རང་གི་ངོ་བོ་དེ་ཅི་འདྲ་ཞིག་འདུག་ངང་གིས་
འཚོ། དེ་ལྟར་བྱས་པས་རྟོག་མེད་ཀྱི་ངོ་བོ་ཡུལ་མེད་དུ་ཧྲིག་གེ་འོང་། འགྱུ་བ་ཤར་དུས་རྟོག་པ་དྲ་མ་ཉམས་པ། རང་གི་ངོ་བོ་དེ་ཨེ་བྱུང་འཚོ། 

གནས་དུས་སུ་འགྱུ་བ་དེ་རང་ཨེ་བྱུང་འཚོ། དེ་ལྟར་བློ་ཡུལ་དུ་བདེ་མི་བདེ་བྱིངས་རྨུག་རྒོད་འཐོར་ལ་སོགས་པའི་མྱོང་ཚོར་གང་བྱུང་བ་དེ་དང་། །ཚོར་
མཁན་སྐད་ཅིག་མའི་སྟེང་དུ་དབྱེར་མེད་པའི་གསང་ཡོད་པས་རྩོལ་མེད་ཀྱི་ངང་ནས་བབ་འཚོ་རྒྱང་བསྲུང་བྱེད། །དེ་དག་གིས་གནས་ལུགས་ཀྱི་དོན་
མ་སྐྱེས་པ་སྐྱེས་པར་བྱོའོ་། །གཉིས་པ་དངོས་གཞི་གསུམ་གྱིས་སྐྱེས་པ་ངོ་སྤྲོད་པ་ལ། གནས་པ་སེམས་ཀྱི་རྒྱུན་དུ་ཤར་བ། འགྲོ་བ་སེམས་
ཀྱི་རོལ་བར་ཤེས་པ། གཉིས་མེད་མཉམ་པའི་ངང་དུ་གནས་པ་དང་གསུམ་ལས། དང་པོ་ལ་གཉིས་ཏེ། ཅོག་བཞག་གསུམ་ལ་བརྟེན་ནས་སེམས་
ཇི་བཞིན་དུ་གནས་པ་དེ་ལ་ལྷག་མཐོང་གི་ཉམས་རྟོགས་སྐྱེ་ཚུལ། སྐྱེས་པ་ངོ་སྤྲད་ཚུལ་ལོ། །དང་པོ་ནི། རིན་ཆེན་སྒྲོན་མ་ལས། ཅོག་བཞག་
གསུམ་གྱི་རང་བཞིན་ལས། ཀ་དག་དོན་ཉིད་མངོན་དུ་གྱུར། །ཞེས་གསུངས་པ་དང་། རང་གཞུང་ལས་ཀྱང་། །དེ་ལྟར་གནས་ལུགས་ལ་གཡོ་

༄༅། །འགུལ་མེད་པ་རི་བོ་ཅོག་བཞག །དེ་ནི་ལུས་རྡོ་རྗེ་སྐྱིལ་ཀྲུང་གི་མི་གཡོ་བའོ། ཁ་གཏིང་མེད་པ་རྒྱ་མཚོ་ཅོག་བཞག །དེ་
ནི་མིག་མདའ་གང་ཙམ་དུ་མི་འགུལ་བའོ། །གསལ་འགྲིབ་མེད་པ་རིག་པ་ཅོག་བཞག །དེ་ནི་རྟོག་པ་རང་བབས་སུ་ཆོས་ཉིད་ཀྱི་ངང་དུ་མཉམ་པར་
འཇོག་པའོ། །དེ་ལྟར་བྱས་པས་དབང་པོ་རབ་ལ་ཡིན་ལུགས་ཤེས་པ། ངང་ལ་གནས་པ། ཐད་ཀར་གཅོད་པ། སེམས་ལ་ཕན་པ། དྲན་
པ་ཟིན་པ། རྣམ་རྟོག་མི་སྐྱེ་མངོན་དུ་གྱུར་པའོ་། །ཞེས་གསུངས་པ་དང་། སེམས་ཉིད་ངལ་བསོ་ལས། ཇི་བཞིན་ངང་ལས་ཡེ་བཞིན་མཉམ་པ་ཞོག །
དྭངས་ཤིང་སྟོང་པ་རྒྱ་མཚོ་ལྟ་བུ་ལ། །གཟུང་འཛིན་རྟོག་བྲལ་རྦ་རླབས་མེད་པར་ཤོག །སྟོང་ཞིང་གསལ་བ་ནམ་མཁའ་ལྟ་བུ་ལ། །ཀུན་
རྟོག་སྤྲོས་མེད་ཕྱོག་ལྷུང་བྲལ་བར་ཤོག །བརྟེན་ཞིང་མི་གཡོ་རི་རྒྱལ་ལྟ་བུ་ལ། །དགག་སྒྲུབ་གཉིས་མེད་རེ་དོག་བྲལ་བར་ཞོག །དག་ཅིང་

གསལ་བ་མེ་ལོང་ལྟ་བུ་ལ། །སྣང་ཡུལ་མ་འགགས་གཟུགས་བརྙེན་ལྟ་བུར་ཞོག །ཡེ་གྲོལ་སོར་བཞག་འཇའ་ཚོན་ལྟ་བུ་ལ། །བྱིངས་རྒོད་
གཉིས་མེད་དག་ཅིང་གསལ་བར་ཞོག །གཞན་དུ་མ་ཡེངས་མདའ་མཁན་ལྟ་བུ་ལ། །གཉུག་མའི་ཡེ་ཤེས་སྤྲོ་བསྡུ་བྲལ་བར་ཤོག །ཐག་
ཆོད་ཤེས་པ་ལས་ཟིན་ལྟ་བུ་ལ། །རེ་རོག་གཉིས་མེད་ལྷུན་གྱིས་གྲུབ་པར་ཞོག །ཅེས་གསུངས་པས། རང་གཞུང་ལས་ཀྱང་། སྐབས་
སུ་སྤྲིན་དངས་པའི་མཁའ་ལྟར་བཞག །ཆུ་ཆད་པའི་རང་ཐག་ལྟར་བཞག །ལས་ཟིན་པའི་སྐྱེས་བུ་ལྟར་བཞག །དབང་པོ་འབྲིང་ལ་ཡིན་
ལུགས་མ་ཤེས་ན་གོལ་སྒྲིབ་ཀྱི་གདར་ཤ་མི་ཆོད། ངང་ལ་མ་གནས་ན་ཤེས་པ་རྐྱེན་ཁར་འཆོར། ཐད་ཀར་མ་ཆད་ན་ཡུལ་གྱི་རྗེས་ཕྱིར་འབྲངས། 
སེམས་ལ་མ་ཕན་ན་སོ་སོའི་སྐྱེ་བོ་དང་འདྲ། དྲན་པས་མ་ཟིན་ན་དུག་ལྔ་དུག་གསུམ་དུ་འཆོར། རྟོག་མེད་མ་བྱུང་ན་ཉོན་མོངས་རང་ཁར་འཆོར། 

༄༅། །མངོན་དུ་མ་བྱུང་ན་འཁོར་བའི་ས་བོན་བྱེད་པས་གདར་ཤ་འཆོད་པ་གལ་ཆེའོ། །སྐབས་སུ་རྨུ་རྒོད་ལྟ་བུར་བཙའ། རྒྱལ་
པོའི་བཙུན་མོ་ལྟ་བུར་བཙའ། ཡིད་བཞིན་གྱི་ནོར་བུ་ལྟ་བུར་བཙའོ། །དབང་པོ་ཐ་མས་ཡིན་ལུགས་ཤེས་པ་ལ་གདིང་དང་ལྡན་ནམ་མི་ལྡན་བརྟགས་
ངང་ལ་གནས་པ་ལ་ཕན་གནོད་འདུག་གམ་མི་འདུག་བརྟགས། ཐད་ཀར་ཆད་པ་ལ་དུག་ལྔ་འཆོར་རམ་མི་འཆོར་བརྟགས། སེམས་ལ་ཕན་པ་ལ་
གཞི་རྩ་ཆོད་དམ་མི་ཆད་བརྟགས། དྲན་པས་ཟིན་པ་ལ་རང་སར་གྲོལ་ལམ་མི་གྲོལ་བརྟགས། རྟོགས་མེད་བྱུང་བ་ལ་གསལ་ཆ་ཐོན་ནམ་མ་ཐོན་
བརྟགས། མངོན་དུ་གྱུར་པ་ལ་མཁན་པོ་འདུག་གམ་མི་འདུག་བརྟགས། དེ་ལྟར་བརྟགས་ཤིང་གཞིག་སྟེ་སྐྱོང་བའི་ཚེ་སེམས་ཀྱི་དགག་སྒྲུབ་
དགེ་སྡིག་བླངས་དོར་ལ་སོགས་པའི་སྤྲོས་པ་ཉེ་བར་ཞི་བ་སྟེ། གསལ་སྟོང་ལྷན་ཅིག་སྐྱེས་པའི་ཡེ་ཤེས་གདོད་མའི་ཀ་དག་གི་ངང་ལ་གནས་

པ་ཉིད། ཐལ་འགྱུར་ལས། ངོ་བོ་ཀ་དག་ཡེ་ཤེས་ལ། །མ་རིག་པ་ཞེས་སྲིད་མེད་པས། །གཅིག་དང་གཉིས་ཞེས་གྲངས་མེད་པས། །གང་དུ་
མ་ཕྱེས་ཆོས་ཉིད་ལ། །ཡེ་ཤེས་ཙམ་དུ་གྲུབ་པ་མེད། །ཅེས་པ་དང་། །རང་ཤར་ལས། རྟག་ཆད་གཉིས་ཀྱི་མཐའ་ལས་འདས། 
བཞིའི་དྲི་མ་རང་སངས་ཉིད། །ཅེས་པས། དེའི་དུས་སུ་ལྷག་མཐོང་གི་ཉམས་བདེ་གསལ་མི་རྟོག་པ་གསུམ་ལས། རྣམ་རྟོག་རྒྱུན་ཆད་པའི་
ངང་དེ་ནས་གསལ་ལ་མ་འགགས་པའི་ཤེས་པ་རྗེན་པ། རང་རིག་རང་གསལ་སང་ངེ་བ་ཡེ་རེ་གསལ་བ། དེ་ལ་ཡུལ་ཡུལ་ཅན་གྱི་སྒོམ་བྱ་
བསྒོམ་བྱེད་མེད་པས་མི་རྟོག་པ། དེ་ལ་འབད་རྩོལ་མེད་པ་རང་ལུགས་སུ་འདུག་པ་དེ་བདེ་བའོ་། །དེ་ནས་ལྷག་མཐོང་གི་རྟོགས་པ་ནི། གང་
དུ་ཡུལ་ཡུལ་ཅན་གྱི་མྱོང་ཚོར་རིམ་པར་དག་ནས་གང་ཤར་གྱི་སྐད་ཅིག་སོ་མ་ཡུལ་མེད་རང་རིག་ཏུ་ཤར་བའོ་། །དེ་ལ་ལྷག་མཐང་རྟོགས་པའི་བདེ་

༄༅། །གསལ་མི་རྟོག་པ་གསུམ་ཤར་ཏེ། གཉུག་མ་ཡུལ་མེད་དུ་ཤར་བས་གསལ་བ། །གསལ་བྱ་གསལ་བྱེད་ཀྱི་རྟོག་པ་མེད་པ་ས་
པས་མི་རྟོག་པ། རིག་སྟོང་དབྱེར་མེད་དུ་བདེ་བས་བདེ་བའོ་། །གཉིས་པ་ངོ་སྤྲད་པ་ལ་ཡང་བཞི་སྟེ། །འདྲ་ནོར་ཤན་དབྱེ་ཞིང་ངོས་བཟུང་བ་དང་། 
མ་ནོར་བར་ངོ་སྤྲད་པ་དང་། ལུང་གིས་ཡིད་ཆེས་བསྐྱེད་པ་དང་། གོམས་འདྲིས་ཀྱིས་བརྟན་པ་ཐོབ་པར་བྱའོ་། །དང་པོ་འདྲ་ནོར་ཤན་དབྱེ་བ་དང་། 
ངོས་བཟུང་བ་གཉིས་ལས། དང་པོ་ནི། དེ་ལྟར་རྟོག་པ་དེ་ཡང་འདྲ་ནོར་ལ་མ་ཤོར་བ་གལ་ཆེ་སྟེ། དེ་ཡང་སྣང་རིག་གི་ཤར་ལུགས་རིག་པ་སྐད་
ཅིག་མའི་འགྱུར་ལྡོག་ཏུ་སྤུ་རྩེ་རླུང་གིས་མ་བསྐྱེད་པ་ལྟ་བུ་ཞིག་ཡིན་པས། བླ་མ་ཉམས་ལེན་ཅན་ཞིག་དགོས། །རྟོག་པ་རྒྱུད་ལ་མ་སྐྱེས་པར་
ནོར་ནས་ངོ་སྤྲད་པ་ཡོད། སྐྱེས་པ་ངོ་མ་སྤྲད་པས་དེ་ཐོག་ཏུ་ལུས་པ་ཡང་ཡོད། སྐྱེས་བདོ་བ་ལ་ངོ་སྤྲད་སྔ་ནས་གོ་ཡུལ་ལུས་པ་ཡང་ཡོད་

པས་ཤིན་ཏུ་འབྱེད་པ་གལ་ཆེའོ། །གཉིས་པ་འདྲ་ནོར་ངོས་བཟུང་བ་ནི། དང་པོ་རགས་ཆད་ཀྱི་མགོ་ཟུག་པ་དང་། མཉམ་བཞག་ཏུ་སྐད་ཅིག་
མའི་ཕྲ་མཐའ་སེམས་སུ་ཆོད་པ་གཉིས་འདྲ་ནོར། རྟོག་པ་ངོས་བཟུང་བས་རང་བཞིན་རྟོག་མེད་དུ་འགྲོ་བ་ཉམས་ཡིན་པ་དང་། རྣམ་རྟོག་སྐད་
ཅིག་མ་དྲན་པས་ཟིན་པ་དེ་གནས་མི་དགོས་པར་བློ་འདས་སུ་ཤར་བ་རྟོགས་པ་ཡིན་པ་གཉིས་འདྲ་ནོར། རྣམ་རྟོག་སྤྲོས་བྲལ་དུ་གོ་བས་རྟོགས་པ་གོ་
མཁན་ལངས་ནས་ཡུལ་མེད་པ་དང་། སྐད་ཅིག་མ་ཡི་བོར་རང་གསལ་དུ་ཤར་བས་འཁོར་འདས་ཀྱི་བློ་ཡུལ་དུ་ཟད་པ་གཉིས་འདྲ་ནོར་ཆེའོ། །
༈ །འདི་ནས་ལ་ཤན་གྱི་འཕྲང་བསལ་བ་ནི། མན་ངག་ལྟར་སེམས་རིག་དབྱེ་ལ། །སེམས་ཞེས་པས་རྣམ་རྟོག་ལྦལ་ལྦལ་ཤར་བ་
འདི་བྱུང་གནས་འགྲོ་གསུམ་ལ་སོགས་བརྟགས་ཤིང་དཔྱད་དེ། །ཤན་དབྱེ་ཞིང་སེམས་ཀྱི་འཕྲང་བཅད། དེས་ན་ཇི་སྐད་དུ། བརྟགས་ཤིང་

༄༅། །དཔྱད་པའི་རྟོག་གེ་བ། དེ་ལ་སྦྱོར་བའི་དངོས་གྲུབ་མེད། །ཅེས་པས་དུས་ཐམས་ཅད་དུ་བརྟགས་དཔྱད་འབའ་ཞིག་བྱས་
པས་སེམས་ཟིན་ཟིན་པོར་འགྱུར་བའི་སྐྱོན་ཡོད་པས། རིག་པ་ངོ་སྤྲད་ཅིང་ཐེ་ཚོམ་མེད་པར་ལ་བཟླས་པར་བྱའོ་། །གཉིས་པ་མ་ནོར་བར་
ངོ་སྤྲད་པ་ནི། །འོ་ན། ཁྱོད་ཀྱི་སེམས་མ་བཅོས་པར་རང་ལུགས་སུ་བཞག་པའི་དུས་ན་རྣམ་པར་རྟོག་པ་རང་སར་ཞི་ནས་ལྷན་ནེར་གནས་པ་ཞིག་
མི་འདུག་གམ། དེ་ལ་ཞི་གནས་བྱ་བ་ཡིན་ཏེ། སེམས་ཀྱི་ངོ་བོ་མིན་ནོ། །ད་ལྟར་སྒོམ་སྙམ་ལེན་པ་སྐད་ཕལ་ཆེར་དེ་ཀ་ལ་སྒོམ་དུ་བྱེད། 
རང་ཡང་རློམས། གཞན་ལ་ཡང་དེ་བསྟན་པ་མང་སྟེ། དེས་སྒོམ་དུ་ཅུང་མི་བཏུབ་པ་ཡིན། དེ་མེད་ཐབས་ཀྱང་མེད་པ་ཡིན། ཁྱོད་རང་སེམས་
གནས་མཁན་གྱི་ངོ་བོ་ཁོ་རང་ལ་ལྟོས་དང་། དེའི་ངང་ལ་རྨུག་པའམ། ལུང་མ་བསྟན་ནམ། བཏང་སྙོམས་སུ་མ་ལུས་པར་སེམས་ཀྱི་ངོ་བོ་འདི་ 

འདྲ་ཞིག་འདུག་བྱ་རྒྱུའམ། ངག་ཏུ་སྨྲ་རྒྱུའམ། ཡིད་ཀྱིས་བསམ་རྒྱུའམ། ཚིགས་སུ་བརྗོད་རྒྱུའམ་ངོས་བཟུང་མེད་ལ། ངོས་བཟུང་མེད་
བཞིན་དུ་གསལ་ལ་མི་འགགས་པའི་ཤེས་པ་སང་ངེ། ཡེ་རེ། རྗེན་ནོ། ལྷང་ངེ་བ་དེ་མ་མཐོང་བའི་མཐོང་རྒྱུ། མ་མྱོང་བའི་མྱོང་རྒྱུ། རིག་པ་
ཡོད་རྒྱུ་འདྲ་ཞིག་ཡོད་པས་ཁར་འདོན་དུ་མི་བཏུབ་པའི་གསལ་ལ་ངོས་བཟུང་མེད་པ་ཞིག་མི་འདུག་གམ། འདི་ལ་ལྷག་མཐོང་ཟེར་བ་ཡིན། 
འདི་ཚིག་ལ་སྔ་ཡི་བྱུང་ཡང་། དོན་ལ་ཐ་དད་མེད་པར། སྒོམ་སྐད་ཅིག་མའི་ཐོག་ནས་ཚང་བ་དེ་ལ། སྒོམ་སྐྱོན་མེད་སྐྱེས་པ་ཟེར་བ་ཡིན། 
སེམས་ཀྱི་ངོ་བོ་དེ་ཉིད་ལ་བལྟས་ཙམ་ན། དབྱིབས་དང་ཁ་དོག་དངོས་པོ་མཚན་མ་ཅིའི་ངོ་བོར་མ་གྲུབ་པའི་ཅིར་ཡང་མེད་པའི་སྟོང་ལྷང་ངེ་བ་ཞིག་མི་
འདུག་གམ། འདི་ལ་ངོ་བོ་སྟོང་པའི་ཡེ་ཤེས་ཞེས་བྱ་བ་ཡིན་ནོ། སྟོང་པ་དེའི་གདངས་མ་འགགས་པར་སལ་ལེ་བར་རང་བཞིན་གྱི་གསལ་ཆ་

༄༅། །མ་འགགས་པ་ཞིག་མི་འདུག་གམ་འདི་ལ་རང་བཞིན་གསལ་བའི་ཡེ་ཤེས་ཞེས་བྱའོ། །སེམས་ངོ་བོ་སྟོང་པ་ཅིར་མ་གྲུབ་པ་
དང་། རྩལ་མ་འགགས་པར་སྣ་ཚོགས་སུ་འཆར་བ་འདི། གཉིས་མིང་དང་ཚིག་ཙམ་ལས། དོན་ལ་གཉིས་སུ་མེད་པའི་རིག་པ་ཧྲིག་གེ་བ་འདི་
ལ། ཐུགས་རྗེ་ཀུན་ཁྱབ་ཀྱི་ཡེ་ཤེས་བྱ་བ་ཡིན་ནོ། །བསམ་པར་བྱེད་པའི་མཁན་པོ་ཡང་འདི་ཡིན་པས་སེམས་ཞེས་མིང་དུ་བཏགས་པ་ཡིན། 
མི་དྲན་དགུ་དྲན་གྱི་མཁན་པོ་ཡང་འདི་ཡིན་པས། དྲན་པ་ཞེས་མིང་དུ་བཏགས་པ་ཡིན། བྱེ་བྲག་ཐམས་ཅད་ཤ་མང་གི་སུལ་བཞིན་འབྱེད་པར་
བྱེད་པའི་མཁན་པོ་ཡང་འདི་ཡིན་པས། སོ་སོར་རྟོགས་པའི་ཤེས་རབ་ཅེས་མིང་དུ་བཏགས་པ་ཡིན། རིག་པ་སྐད་ཅིག་མ་འདི་ལ་དབྱིབས་ཁ་དོག་
ཅི་ཡང་མ་གྲུབ་པས་རྟག་པའི་མཐའ་དང་བྲལ། མེད་བཞིན་དུ་གསལ་སིང་ངེར་འདུག་པས་ཆད་པའི་མཐའ་དང་བྲལ། དེ་ཡང་དུས་འདི་ཙམ་

ནས་བྱུང་། རྒྱུ་རྐྱེན་འདི་ལས་བྱུང་། བྱ་བ་མེད་པས་སྐྱེ་བའི་མཐའ་དང་བྲལ། དུས་འདི་ཙམ་ནས་སེམས་ཤི་བའམ། འགགས་བྱ་བ་མེད་
པས་འགགས་པའི་མཐའ་དང་བྲལ། སྣ་ཚོགས་སུ་སྣང་ཡང་རང་བཞིན་མེད་པར་གྲོལ་བས་དུ་མའི་མཐའ་དང་བྲལ། མེད་བཞིན་དུ་འགགས་
མེད་ཀྱི་རྩལ་ཅི་ཡང་འཆར་བས་གཅིག་གི་མཐའ་དང་བྲལ། སྣ་ཚོགས་སུ་ཡང་རང་བཞིན་མེད་པར་གྲོལ་བས་དུ་མའི་མཐའ་དང་བྲལ། དེས་ན་
མཐའ་བྲལ་དབུ་མའི་ལྟ་བ་ཞེས་བྱ་བ་ཡིན་ནོ། །གོ་མཁན། མྱོང་མཁན། ལྟ་མཁན། སྒོམ་མཁན། སྤྱོད་མཁན། ཤེས་མཁན་
སྐད་ཅིག་ཁོ་རང་གིས་ཁོ་རང་ཡུལ་མེད་དུ་རང་ངོ་ཤེས་པས། ཤེས་རབ་ཀྱི་ཕ་རོལ་ཕྱིན་པ་ཞེས་བྱ་བ་ཡིན་ནོ། །ཚོགས་དྲུག་སྣང་བ་གང་ཤར་
ལ་ཡིད་བྱེད་ཀྱི་སྤང་བླང་དགག་སྒྲུབ་བཟོ་བཅོས་མི་དགོས་པར། སྐད་ཅིག་སོ་མ་རང་ས་རང་སར་རང་གྲོལ་དུ་ཤེས་པས་ཕྱག་རྒྱ་ཆེན་པོ་ཞེས་བྱ་

༄༅། །བ་ཡིན་ནོ། །རང་གི་སེམས་སུ་སྣང་སྲིད་འཁོར་འདས་ཀྱི་རྣམ་པ་མ་འདྲེས་པ་གང་འཆར་ཡང་། འཆར་དུས་ཉིད་ལ་རིག་
པ་སྐད་ཅིག་མའི་ངོ་བོ་ཡོངས་སུ་རྫོགས་པས་རྫོགས་པ་ཆེན་པོ་ཞེས་བྱ་བ་ཡིན་ནོ། །རྣམ་རྟོག།།བག་ཆགས། སེམས་བྱུང་དྲི་མ་ཐམས་ཅད་
འགགས་པའོ། །སངས་པའམ་དག་ཅིང་། རིག་པ་ཡེ་ཤེས་དྲི་བྲལ་ཀ་དག་ཆོས་སྐུར་རྟོགས་པས་གཞི་དོན་ཁྲེགས་ཆོད་ཀྱི་དགོངས་པ་ཟེར་བ་ཡིན་
ནོ༑ སྐད་ཅིག་མའི་ངོ་བོའི་ཐ་དད་ནས་མ་རིག་པ་ཞེས་བྱ་བའི་མིང་ཡང་མེད་པས། ལྷན་ཅིག་སྐྱེས་པའི་ཡེ་ཤེས། ཆོས་ཉིད་ཡོངས་གྲུབ། 
དེ་བཞིན་ཉིད། དོན་དམ་པ། བདེ་གཤེགས་སྙིང་པོ། ཁམས་རང་བཞིན་རྣམ་དག །མཐའ་བྲལ། ཟུང་འཇུག བློ་འདས། ཐིག་
ལེ་ཉག་གཅིག །དབྱིངས་ཡེ་ཤེས། སྟོང་པ་ཉིད།  ཞི་བྱེད། དོན་དམ། གསང་སྔགས། རིག་པ་རྩལ་དབང་། རང་བྱུང་ཡེ་ཤེས།་

ཀ་དག་ལ་སོགས། ཞེས་ཟེར་བ་ཡིན། རྟོག་པ་ཤར་མ་ཐག་གི་རང་རིག་པའི་ཡེ་ཤེས་འདི་ལ་བློ་བུར་གྱི་དྲི་མ་རིམ་པར་དག་པས་ལམ་བདེན་གྱི་ཡེ་ཤེས་
ཟེར་བ་ཡིན། རྟོགས་པའི་དུས་ཀྱི་ངོ་བོ་ལ་མ་རིག་པའི་དྲི་མ་མེད་པས་སངས་རྒྱས་ཀྱི་མཁྱེན་ལྡན་གྱི་ཡེ་ཤེས་དང་འདྲ་ཞེས་ཟེར་བ་ཡིན། རྣམ་རྟོག་
གང་ཤར་གྱི་སྐད་ཅིག་མའི་ངོ་བོ་བློ་ལས་འདས་པ་དེ་ཤེས་པས་ལྟ་བ་ཞེས་བྱ། རང་ཐོག་ནས་ཆགས་པས་སྒོམ་པ་ཞེས་བྱ། སྤྱོད་ལམ་རྣམ་བཞིར་དེ་
དེ་ཉིད་ཁྱེར་བས་སྤྱོད་པ་ཞེས་བྱ། སྐད་ཅིག་རང་ངོ་ཤེས་པ་ལ་ཤེས་བྱའི་ཡུལ་དང་། ཤེས་བྱེད་ཀྱི་ཤེས་པ་དེ་ལ་གོ་བ་ཞེས་བྱ། ཤེས་བྱེད་
ཡིད་ཆེས་ཤིང་ངེས་ཤེས་སྐྱེས་པ་དེ་ལ་མྱོང་བ་ཞེས་བྱ། ཤེས་བྱ་ཤེས་བྱེད་ལ་བརྟེན་མ་དགོས་པར་རྟོགས་པ་དེ་ལ་རྟོགས་པ་ཞེས་བྱའོ། །རྟོགས་
པའི་ངང་དུ་སྡོད་པ་ལ་དེ་ལ་ཡེ་ཤེས་ཀྱི་ཚོགས་ཞེས་བྱ། རིག་པའི་ཐད་དེ་བྱམས་སྙིང་རྗེ་ཤར་བ་དེ་ལ་བསོད་ནམས་ཀྱི་ཚོགས་ཞེས་བྱ། དེ་གཉིས་སྐད་

༄༅། །ཅིག་མའི་སྟེང་དུ་དབྱེར་མེད་པས་ཚོགས་གཉིས་ཟུང་འཇུག་ཅེས་བྱ། ཉོན་མོངས་པའི་ངོ་བོ་རྟོགས་ཤིང་ཟག་མེད་དུ་ ཤར་
བ་ལ་གསང་སྔགས་ཀྱི་སྡོམ་པ་ཤེས་རབ་ཀྱི་བསླབ་པ་ཡིན། དེའི་ངང་ལ་གནས་པ་དེ་བྱང་སེམས་ཀྱི་སྡོམ་པ་ཏིང་ངེ་འཛིན་གྱི་བསླབ་པ་ཡིན། དེ་ལྟར་
གནས་རྩ་ན་ཉོན་མོངས་པའི་མཚན་མ་དག་པའི་ཐད་དེ་སོ་ཐར་གྱི་སྡོམ་པ་ཚུལ་ཁྲིམས་ཀྱི་བསླབ་པ་ཡིན། དེ་ལྟར་སྡོམ་གསུམ་སྐད་ཅིག་མའི་སྟེང་དུ་དབྱེར་
མེད་པས་ཟག་མེད་ཀྱི་སྡོམ་པ་ཡིན། རིག་པ་ལྷ་རུ་གསལ་བ་ལ་བསྐྱེད་རིམ་ཞེས་བྱ། ལྷའི་ངོ་བོ་སྟོང་པ་ལ་རྫོགས་རིམ་ཞེས་བྱ། དེ་གཉིས་སྐད་ཅིག་
མའི་སྟེང་དུ་དབྱེར་མེད་པ་ཟུང་འཇུག་ཅེས་བྱ་བ་ཡིན། སྐད་ཅིག་མའི་ངོ་བོ་སྤྲོས་པ་དང་བྲལ་བར་གནས་པ་ལ་གཞི་ཞེས་བ། དེ་ཤེས་པ་ལ་རང་ངོ་ཤེས་
པ་ལམ་ཡིན་པས་གཞི་དང་ལམ་འབྲེལ་པ་ཞེས་བྱ། རང་ངོ་ཤེས་པའི་ངང་ལ་བརྟེན་པ་ཐོབ་ཅིང་མ་རིག་པ་དག་ནས་ལམ་འབྲས་བུ་དང་འབྲེལ་པ་ཞེས་

བྱའོ་། །སྐད་ཅིག་མ་དེ་སྟོང་པའི་ཐད་ནས་སངས། རིག་པའི་ཐད་ནས་སངས་རྒྱས་པས་སངས་རྒྱས་ཞེས་བ། དེ་ལྟར་སེམས་ཉིད་སྤྲོས་དང་
བྲལ་བ་ཆོས་སྐུ། གསལ་ལ་འཛིན་པ་མེད་པ་ལོངས་སྐུ། སྣ་ཚོགས་འཆར་གཞི་མ་འགགས་པ་སྤྲུལ་པའི་སྐུ་སྟེ། ངོ་བོ་རང་བཞིན་ཐུགས་རྗེ་གསུམ་ 
དབྱེར་མེད་པའོ་། །དེ་ནས་རང་སེམས་སྐད་ཅིག་མ་རང་ངོ་ཤེས་པས་འཁོར་འདས་ཀྱིས་བསྡུས་པའི་ཆོས་ཐམས་ཅད་ཁོང་དུ་ཆུད་པ་སྟེ། ཇི་སྐད་དུ་
མཚན་བརྗོད་ལས། །ཤེས་རབ་ཆེན་པོ་སྐད་ཅིག་ལ། །ཆོས་ཀུན་ཁོང་དུ་ཆུད་པ་འཆང་། །ཞེས་གསུངས་སོ། །གསུམ་པ་ལུང་གི་ཡིད་ཆེས་
བསྐྱེད་ཚུལ་ནི། སེམས་ཉིད་དངོས་པོ་གཤིས་ཀྱི་འདུག་ཚུལ་ཡེ་བཞིན་པའི་གནས་ལུགས་དེ་ཉིད་རང་ངོ་རང་གིས་ཤེས་ཤིང་རང་བབས་སུ་འཇོག་པ་ནི་
སངས་རྒྱས་སྐུ་ག་སུམ་གྱི་བདག་ཉིད་ཅན་ཏེ། ནོར་བུ་ཕྲ་བཀོད་ལས། རྫོགས་སངས་རྒྱས་ནི་རང་རིག་ཉིད། །ངོ་བོ་དུས་གསུམ་འགྱུར་བ་མེད། །

༄༅། །རང་བཞིན་རྟག་ཏུ་རྟག་པ་མེད། །ཐུགས་རྗེ་ཀུན་ལ་རང་སྣང་ཞིང་། །ཞེས་དང་། ཐལ་འགྱུར་ལས། ཡེ་ཤེས་རང་ངོར་གནས་
པ་ལ། །གསུམ་གྱི་ཚུལ་དུ་དབྱེར་མེད་དོ། །ཞེས་དང་། མུ་ཏིག་ཕྲེང་བ་ལས། ཐོག་མར་གཞི་ཡི་ཀ་དག་ལ། །འཁྲུལ་ཞེས་ཙམ་དུ་བརྗོད་དུ་མེད། །དེ་
བཞིན་མ་འཁྲུལ་བ་ཡང་ཅི། །དེ་ཕྱིར་འཁྲུལ་པ་གདོད་ནས་དག །ཅེས་སོ། །བཞི་པ་གོམས་འདྲིས་ཀྱིས་བརྟན་པ་ཐོབ་པར་བྱ་བ་ལ་གསུམ་
སྟེ། གོམས་དགོས་ཚུལ། །ཉམས་སུ་ལེན་ཚུལ། སྐྱོན་ངོས་བཟུང་ཞིང་བོགས་འདོན་ཚུལ་ལོ། །དང་པོ་ནི། དེ་ཡང་གོང་དུ་ངོ་སྤྲད་པས་རང་ངོ་
ཤེས་པ་ཙམ་གྱིས་མི་ཆོག་སྟེ། ལས་དང་པོ་པས་ཡེངས་མེད་ཀྱི་དྲན་པས་སྐྱོང་ཞིང་བསྒོམ་དགོས་ཏེ། རྟ་རྒོད་པོ་མ་དུལ་བའི་དུས་སུ་ཡེངས་མེད་
བརྩོན་འགྲུས་ཀྱིས་འདུལ་དགོས་ཤིང་། ཡེངས་ན་རྟ་ཤོར་རང་བརྡབ་ནས་ཕུང་བ་ལྟར། འདིར་ཡང་ལས་དང་པོ་པས་ཡེངས་ན་རྟོག་པ་རང་ཁར་ཤོར་

ནས་ངན་སོང་དུ་ལྟུང་ཞིང་ཕུང་བར་འགྱུར་བས། ཡེངས་པ་མེད་པའི་དྲན་པས་སྒོམ་འཚོལ་བ་གལ་ཆེ་སྟེ། ལྕེ་སྒོམ་གྱི་ཞལ་ནས། རྟོགས་པའི་དོན་ལ་
གོམས་འདྲིས་མ་བྱས་ན། སྔར་ཞེན་འཁྲུལ་པའི་བག་ཆགས་སྤང་མི་འགྱུར། འོ་མ་བུར་ཤིང་ཏིལ་དང་རིན་ཆེན་རྡོ། །དེ་དག་སྐྱེས་བུའི་རྩོལ་ལ་རག་
ལས་བཞིན། །སངས་རྒྱས་འབྲས་བུ་མངོན་དུ་ཐོབ་འདོད་པས། །ལམ་ལ་བསྒོམ་པའི་འབད་རྩོལ་ཤིན་ཏུ་གཅེས། །ཞེས་དང་། མན་ངག་མཛོད་ལས། 
རང་ངོ་འཕྲོད་ཀྱང་གོམས་འདྲིས་མ་རྫོགས་ན། །རྣམ་རྟོག་དགྲས་ཁྱེར་གཡུལ་ངོའི་བུ་ཆུང་འདྲ། །ཤེས་རབ་ཆེ་ཡང་ཉམས་སུ་མ་ལེན་ན། དགོས་དུས་མི་
སྟོངས་གཡུལ་ངོར་མཚོན་སྟོར་འདྲ། །ཞེས་དང་། ཡང་དེ་ཉིད་ལས། གྲོགས་སུ་ཤར་ཡང་དབེན་པར་གནས་པ་གཅེས། སྒོམ་མེད་གོ་ཡང་རྣམ་རྟོག་འདུལ་
བ་གཅེས། །མཉམ་རྗེས་མེད་ཀྱང་ཐ་མལ་མ་ཤོར་གཅེས། །ཞེས་གསུངས་པས་གོམས་འདྲིས་བྱེད་པ་གལ་ཆེའོ། །གཉིས་པ་ཉམས་སུ་ལེན་ཚུལ་

༄༅། །ནི། དེ་ལ་སྒོམ་པ་ཞེས་བྱ་བ་ནི། མཉམ་པར་བཞག་པ་སྟེ། བཏགས་གྲོལ་ཚིག་གསུམ་པའི་རྒྱུད་ལས། ཀྱཻ་གསང་བའི་
བདག་པོ། ཆོས་ཀྱི་སྐུ་ཉམས་སུ་བླངས་ན་ནམ་མཁའ་སུམ་སྤྲུག་གི་གདམས་ངག་གོ། ཕྱིའི་ནམ་མཁའ་བར་སྣང་སྟོང་པ་འདི་ཡིན་ནོ། །ནང་གི་ནམ་
མཁའ་མིག་དང་སྙིང་གཉིས་འབྲེལ་པའི་རྩ་སྦུབས་སྟོང་པ་དེ་ཡིན་ནོ། །གསང་བའི་ནམ་མཁའ་རང་གི་སྙིང་རིན་པོ་ཆེའི་གཞལ་ཡས་ཁང་ངོ་། །རང་གི་
རིག་པ་མིག་ལ་གཏད། མིག་བར་སྣང་ལ་གཏད་ནས་བཞག་པས་ཡེ་ཤེས་ལྷུག་པར་སྐྱེའོ་། །རང་གི་མིག་ལ་ཤེས་པ་གཏད་པའི་དུས་སུ། །རྣམ་རྟོག་
གང་གིས་ཀྱང་མ་སྒྲིབ་པར་རྟོག་མེད་ཀྱི་རིག་པ་རྐྱང་པ་འཆར་རོ། །ཞེས་གསུངས་པས། སྒོམ་གྱི་དངོས་གཞི་ནི། ལུས་རྣམ་སྣང་ཆོས་བདུན་གྱི་ངང་
ནས་ནམ་མཁའ་སུམ་སྤྲུག་གི་སྒོམ་ཞེས་བྱ་བ། ནང་སེམས་ཉིད་ཀྱི་སྟོང་པ་འདི་བར་འགྱུ་བའི་ལམ་རྩ་སྦུབས་སྟོང་པ་ལ་གཏད་དེ། སྒོ་རྒྱང་ཞགས་

ཆུའི་སྒྲོན་མ་ཞེས་བྱ་བ་རིག་པ་མིག་ལ་གཏད། མིག་ཕྱིའི་ནམ་མཁའ་སྟོང་པ་འདི་ལ་ཅེ་རེ་བལྟས་པས། རིག་པ་ཡང་མདུན་གྱི་ནམ་མཁའ་ལ་
དམིགས་པ་དང་སྒོམ་རྒྱུ་ཅི་ཡང་མེད་པར་མ་ཡེངས་ཙམ་དུ་ཧྲིག་གེ སལ་ལེ། ཡེ་རེ། ཕྱམ་མེར་བཞག་གོ །དང་པོ་ཐུན་ཐུང་བ་ལ་བསླབ། གོམས་
ནས་ཇེ་རིང་ཇེ་རིང་ལ་བསླབ་ཅིང་། འཕྲོ་འཇོག་པའི་ཚེ། ཧར་ལང་དུ་མི་བྱ་བར་སྒོམ་ཉམས་དེ་མ་ཤོར་བར་དལ་བུས་ལངས་ལ། རིག་པ་ངང་མ་
ཤོར་བ། མ་ཡེངས། འཛིན་མེད་ཀྱི་ངང་དུ་འགྲོ་འདུག བཟའ་བཏུང། སྨྲ་བརྗོད། བྱ་བ་གང་བྱས་ཀྱང་ཡེངས་མེད་ཀྱི་དྲན་པ་སོ་མ་ཤོར་
བར་སྐྱོང་། མཉམ་བཞག་མ་བྱུང་ནས་རྗེས་ཐོབ་ལ་མ་བྱུང་ན། ཆོས་སྤྱོད་དང་འགྲོ་ཆགས་ཉལ་འདུག་སྤྱོད་ལམ་གང་བྱེད་པ་དེ་དང་བསྲེས་པས་ཅི་བྱེད་
སྒོམ་དུ་འཆར་རོ། །ལུང་ལས། བསྒོམ་པའི་ཚེ་ན་ཅི་ཡང་མི་སྒོམ་སྟེ། ཆོས་ཀྱི་དབྱིངས་ལས་སྒོམ་རྒྱུ་ཅ་ཡང་མེད། །ཅེས་དང་། ས་ར་ཧས།

༄༅། །གང་ལ་ཞེན་པ་ཡོད་ན་དེ་ཡང་མཐོང་། །རྟོགས་པར་གྱུར་ན་ཐམས་ཅད་དེ་ཡིན་དེ། །དེ་ལས་གཞན་པ་སུས་ཀྱང་ཤེས་མི་འགྱུར། །
ཞེས་དང་། རབ་ཏུ་མི་གནས་པའི་རྒྱུད་ལས། ལྷན་ཅིག་སྐྱེས་པ་སྒྲུབ་ཏུ་མེད། །མངོན་དུ་གྱུར་པས་སྒོམ་དུ་མེད། །དཔྱད་དུ་མེད་ཅིང་སྤྲོས་དང་བྲལ། །  
མ་ཡེངས་བློ་ཡི་རྟོགས་ལས་གྲོལ། །ཞེས་པས། འདི་སྒོམ་ཞེས་པའི་དམིགས་གཏད་དང་བྲལ་བ། གཉེན་པོ་དང་བློ་ཡི་འབད་རྩོལ་གྱིས་མ་བསླད་པ། རང་
བབས་སུ་མ་ཡེངས་པ་ལ་སྒོམ་ཞེས་བྱ་སྟེ། གསང་བ་བདུད་རྩི་རྒྱལ་པོའི་རྒྱུད་ལས། རང་བཞིན་སྟོང་པ་འོད་གསལ་བ། །བསྒོམ་པས་རྙེད་པ་མ་ཡིན་ཏེ། །
མ་སྒོམ་པས་ཀྱང་རྙེད་པ་མིན། །བསྒོམ་པ་ཉིད་ཀྱང་རྟག་པ་སྟེ། །མི་སྒོམ་པ་ཡང་རྟོགས་པ་ཉིད། །སྒོམ་རྒྱུ་རྡུལ་ཙམ་མེད་པ་ལ། །ཡེངས་སུ་སྐད་
ཅིག་མེད་པའོ། །ཞེས་དང་། །དེ་ཡང་སྒོ་གསུམ་གྱི་ནར་ཀློང་ནས་མ་ཡེངས་ཙམ་དུ་འཇོག་གི །ཧ་ཅང་དྲན་པ་བསྒྲིམས་པའང་མི་དམིག་སོ། །ཡང་

རྒྱ་ཡན་ཡེངས་ནའང་ཐ་མལ་དུ་ལྟུང་བས་ན། ཐ་མལ་གྱི་ཤེས་པ་རང་བབས་མ་ཡེངས་པའི་ངང་ལ་བཞག་པ་ཡང་། གནད་མ་རྟོགས་ན་ལམ་དུ་འགྲོ་དཀའ་
སྟེ། །སེམས་རྩེ་གཅིག་པར་གོམས་ན་ཉིན་མཚན་འདྲེས་ཀྱང་དེ་ལ་ཞེན་འཛིན་བདེ་གསལ་མི་རྟོག་པའི་མཉམ་བཞག་ཡོད་ན་བསམ་གཏན་ལྷའི་སྒོམ་དང་
གཅིག་པས་འཁོར་བ་འདི་ནས་སྔ་འདྲེས་གཅིག་གིས་འཕགས་མི་ནུས་སོ། །གསུམ་པ་སྐྱོན་ངོས་བཟུང་ཞིང་བསལ་བ་ནི། མན་ངག་མཛོད་ལས། །
སྒོམ་པའི་སྤྱི་སྐྱོན་རྣམ་དྲུག་བསྟན་པ་ནི། གསལ་མདངས་མི་ཕྱེད་མི་རྟོག་ལྡང་པོར་སོང་། ཆེད་དུ་གསལ་སྒོམ་ཡེ་ཤེས་ཕྱོགས་ཆར་སོང་། འཕྲོ་བ་
ནང་བསྡུ་སེམས་འཛིན་ཀོལ་ཙོར་སོང་། གཏིང་གསལ་མི་རྟོགས་ཁ་འབྱམས་ཕྱལ་པར་སོང་། གཏིང་ཐག་མ་ཆོད་ཐེ་ཚོམ་སྐྱོན་དབང་སོང་། སྒོ་
གསུམ་བཅོས་མས་རྣམ་རྟག་ཉིད་འཁྲུལ་སོང་། དེ་ལྟར་སྐྱོན་དྲུག་གང་བྱུང་སྒྲིབ་པ་སྟེ། ཡང་དག་དོན་འདོད་རྣམས་ཀྱིས་བསལ་ནས་བསྒོམ། ཞེས་

༄༅། །སོ། །སྐྱོན་དེ་བསལ་ཞིང་བོགས་འདོན་པ་ནི། ཡང་དེ་ཉིད་ལས། བསྒོམ་པའི་གྲོལ་ས་བཅད་པའི་ཆོས་དྲུག་ནི། །འཕྲོ་
རྒོད་མ་སོང་སྤྲོས་མེད་དོན་ལ་གནས། །ལྡིང་པོར་མ་སོང་རིག་པའི་གསལ་ངར་གདབ་། །ཕྱལ་པར་མ་སོང་དྲན་པའི་རྩི་ཡིས་ཟིན། །ཧད་པོར་མ་
སོང་རིག་པའི་གསལ་ངར་གདབ། །རེ་དགོས་མ་སོང་ལྷུན་གྲུབ་འོད་གསལ་ངང་། །ཀོལ་རྩེ་ར་མ་སོང་རྒྱ་བསྐྱེད་དཔངས་བསྟོད་དགོས། དེ་ལྟར་བྱས་
ན་མ་ནོར་ལམ་གྱི་མཆོག །ཅེས་དང་། །སངས་རྒྱས་མཉམ་སྦྱོར་ལས། །མ་བཅོས་མ་བསླད་རང་སར་བཞག་པ་ན། །སྐྱོན་དང་གོལ་སར་ལྷུང་རྒྱུ་ཅི་
ཡང་མེད། །བཅོས་བསླད་མེད་པའི་ངང་དུ་སུས་གོམས་པ། །ཆོས་སྐུ་བྱང་ཆུབ་ཐོབ་པར་ཐེ་ཚོམ་མེད། །རང་བཞིན་སྐྱེ་བ་མེད་པ་ནམ་མཁའི་ངང་། །
ཀ་དག་ཆོས་སྐུ་འདི་ལ་བྱར་མེད་པས། །དེ་ལྟར་འདི་བསྒོམ་མེད་པའི་ངང་ལ་ཞོག །ཅེས་པ་དང་། །ཡང་དགོན་པས། །དེ་ལ་བོག་ས་འདོན་པ་

བླ་མའི་མོས་གུས་གནད་དུ་བསྣུན། །རི་ཁྲོད་དང་བསྒྲུབ་པ་གཙོ་བོར་བྱ། །གསང་སྤྱོད་སྦས་པའི་བཏུལ་ཞུགས་ཀྱིས་རྐྱེན་སྣང་གང་བྱུང་ཐོག་བརྫིས་བྱ། །
སྐབས་རེ་མདོ་རྒྱུད་ཟབ་མོ་ལ་བལྟ་རྟོགས་བྱ། རང་ལ་ཉམས་ཀྱི་ཆོད་ཚུལ་མཐོང་བའི་གྲོགས་ཉམས་མྱོང་ཅན་དང་གསུངས་གླེངས་བྱ། ཐེ་ཚོམ་དང་ 
སྒྲོ་འདོགས་ཐམས་ཅད་རང་གི་སྟེང་དུ་ཐག་བཅད། རང་གི་སེམས་རྟོགས་པའི་ལུས་ལ་ངེས་ཤེས་ཡང་ཡང་བསྐྱེད། སྣང་ཐོག་ཏུ་སྐྱོང་ཞིང་གང་
ཤར་སོ་མར་བཞག །རྐྱེན་བཟང་ངན་གང་བྱུང་ཡང་མི་སྤང་བར་རྐྱེན་ཐོག་ཏུ་རྟོགས་པའི་ངོ་བོ་དང་བསྲེ། །ཞེས་གསུངས་པ་ལྟར་རོ། །གཉིས་
པ་འཕྲོ་བ་སེམས་ཀྱི་རོལ་པར་ཤེས་པ་ནི། དེ་ཉིད་ཀྱི་ངང་ལ་དགག་བསྒྲུབ་ཀྱི་རོལ་པ་ཅི་ཤར་ཡང་། ཤར་དུས་ན་གཉེན་པོ་མེད་པར་རང་གྲོལ་སྦྲུལ་
གྱི་མདུད་པ་ལྟ་བུ་ནི། ཐལ་འགྱུར་ལས། ཇི་ལྟར་ཤར་བའི་རིག་པ་ནི། །སྦྲུལ་མདུད་བཞིན་དུ་རང་གྲོལ་ལོ། །གཉེན་པོ་མེད་ཕྱིར་འབད་རྩོལ་ཞིག །

༄༅། །ངོ་བོ་ཉིད་ཀྱི་ཡེ་གྲོལ་ལོ། །ཞེས་པས། རྒྱ་མཚོ་ལས་རླབས་ཇི་ལྟར་ཤར་ཡང་རྒྱ་མཚོ་ལས་མ་འདས་པ་བཞིན་དུ། སེམས་
ལ་རྣམ་རྟོག་ཇི་ལྟར་ཤར་ཡང་ཆོས་ཉིད་ཀ་དག་གི་ངང་ལས་མ་འདས་སོ། །དེས་ན་གང་ཤར་གྱི་རྟོག་པ་སྔ་ཕྱིའི་བསུ་སྐྱེལ་མ་བྱེད་པར། རང་ཤར་གྱི་ངང་ལ་
རང་ཡན་དུ་འཇུག་པ་ནི་རྟོག་པ་ཆོས་ཉིད་ཀྱི་རོལ་པར་རྟོགས་པས་སྤང་བླང་དགག་སྒྲུབ་ཀྱི་ཡུལ་ལས་འདས་པའོ། །དོ་ཧ་ལས། ཇི་སྲིད་སེམས་ལ་རྣམ་སྤྲོས་
པས། དེ་སྲད་མགོན་པོའི་བདག་ཉིད་དེ། །ཆུ་དང་ཆུ་རླབས་ཇི་བཞིན་ནོ། །ཞེས་པ་དང་མཐུན་ནོ། །དེ་ལྟར་འཕྲོ་བ་མ་བཀག་པར་ཆོས་ཉིད་
དུ་གྲོལ་བ་རྒྱ་མཚོའི་རླབས་རྒྱ་མཚོ་ཉིད་དུ་ཞི་བ་སྟེ། རྨད་བྱུང་རྒྱལ་པོའི་རྒྱུད་ལས། ཇི་ལྟར་རྒྱ་མཚོའི་རྦ་རླབས་ལྟར། །སེམས་ཀྱི་རྦ་རླབས་གཡོ་བ་
ཀུན༑ གདོད་མའི་གཞི་ཡི་རྒྱ་མཚོ་ཐིམ། །ཞེས་དང་། ཡང་ན་ལེན་ཚྭ་ཆུ་ལ་ཐིམ་པ་ལྟ་བུ་སྟེ། །ས་ར་ཧའི་ཞལ་ལས། ཇི་ལྟར་ལེན་ཚྭ་ཆུ་ལ་ཐིམ་པ་

ལྟར། དེ་བཞིན་སེམས་ནི་རང་ལ་ཐིམ་པར་འགྱུར་། ཞེས་པའམ། གང་ལྟར་འཕྲོས་པའི་རྟོག་པ་ཡན་དུ་བཅུག་པས། སླར་དང་པོའི་བྱུང་སར་ཐིམ་
པ་ནི། དོ་ཧ་ལས། ཇི་ལྟར་རྫིངས་ནས་འཕུར་བའི་བྱ་རོག་བཞིན། །བསྐོར་ཞིང་བསྐོར་ཞིང་སླར་ཡང་དེ་རུ་བབས། །ཞེས་དང་། ཨུ་རྒྱན་རིན་པོ་
ཆེའི་མགུར་གླུ་ལས། སྤྲིན་དང་ན་བུན་ཁུ་རླངས་གསུམ། །བྱུང་ཡང་ནམ་མཁའི་ངང་ལས་བྱུང་། །ཐིམ་ཡང་ནམ་མཁའི་ངང་དུ་ཐིམ། །ཞེས་གསུངས་
པ་དང་མཐུན་ཞིང་། རྟོག་པ་གང་ཤར་ལ་སྐྱོན་དུ་མི་ལྟ་ཞིང་རྗེས་སུ་མི་འབྲངས་པར་མ་ཡེངས་པའི་ངང་ནས་རྟོག་པ་ཅི་བྱུང་ཐམས་ཅད་རིག་པའི་རྩལ་
ཡིན་པས་དགག་པར་མི་བྱ་སྟེ། དྭགས་པོ་རིན་པོ་ཆེས། ཐ་མལ་ཤེས་པ་མ་ཡེངས་ན། །དྲན་རྟོག་ཐམས་ཅད་རིག་པ་ཡིན། །དེ་ལ་སྐྱོན་དུ་བལྟ་མི་དགོས། 
ཡེངས་པའི་དུས་སུ་རྟོགས་པ་སྟེ། །དེ་ཉིད་རང་ལ་བལྟས་པས་སུ། །རྟོག་པ་གཅིག་བྱུང་གཉིས་བྱུང་རྣམས། །ཐམས་ཅད་སེམས་སུ་ཤེས་པ་ནི། །

༄༅། །ཆུ་དང་ཆུ་ཡི་རླབས་ལྟར་འགྱུར་། །ཞེས་གསུངས་སོ། །གསུམ་པ་འཕྲོ་གནས་གཉིས་སུ་མེད་པ་རྒྱ་མཚོ་ལ་རླབས་ཤར་བ་ལྟ་བུ་
སྟེ། གནས་ལ་སྣ་ཚོགས་སུ་ཤར་བ། འཕྲོ་མ་བཟུང་འཛིན་དང་བྲལ་བ། མཉམ་པ་དེར་འཛིན་མེད་པ། ཕྱི་སྣང་བ་སྣ་ཚོགས་སུ་སྣང་ཡང་སྣང་བས་སེམས་
མི་གཡོ་བ་དབང་པོའི་མངོན་སུམ་ལྟ་བུ། ནང་སྣ་ཚོགས་སུ་འཕྲོ་ཡང་དེར་འཛིན་དང་བྲལ་བ་རྨི་ལམ་གྱི་ཤེས་པ་ལྟ་བུ། ཡུལ་ཚོགས་དྲུག་སྣ་ཚོགས་སྤྱད་
ཀྱང་དགག་སྒྲུབ་དང་རེ་དོག་མེད་པ་བུ་ཆུང་གི་ཤེས་པ་ལྟ་བུ། རྟོག་པ་སྣང་ཡུལ་ལ་ཞི་བ་ལེན་ཚྭ་ཆུ་ལ་ཐིམ་པ་ལྟ་བུ། གང་ཤར་འཛིན་པ་དང་བྲལ་བ་སྨྱོན་པ་
རེ་དོག་མེད་པ་ལྟ་བུ་སྟེ། ཡུལ་སྣང་ལ་བློ་ལ་དེར་འཛིན་མེད་པའི་ཕྱི་ནང་སྟོང་པ་ཉིད་དུ་རྟོགས་པ་ཞེས་བྱའོ། །དེ་ཉིད་ཀྱི་དོན་བཏགས་གྲོལ་སྙིང་པོའི་རྒྱུད་
ལས། སྲིད་པའི་རྩ་བ་བདག་འཛིན་ཉིད། །ཕྱི་ནང་ཀུན་བརྟགས་ཡེ་གྲོལ་སྟོང་། །ཞེས་སོ། །དེ་ལྟར་སེམས་གནས་ན་ཡེ་གདོད་མའི་ངང་དུ་ཕྱིན་ནས། འཕྲོ་ན་ཡེ་

ཤེས་ཀྱི་རོལ་པ་འཆར་ཞིང་། མཉམ་ན་གཉིས་མེད་ཀྱི་ར་བར་ཡན་པ་ནི་ཇི་ལྟར་བྱས་ཀྱང་ཆོས་ཉིད་ཀྱི་རོལ་པ་ལས་མ་འདས་པའོ་། །དེའི་ཚེ་རྣམ་རྟོག་མ་སྤངས་
གཞི་གནས་གྲོལ་པས་བསྐྱར་ནས་གྲོལ་བྱེད་འབད་རྩོལ་ཞིག་པའི་གདིང་ཐོབ། གང་ཤར་རང་སར་གྲོལ་བས་དྲན་འཛིན་གཉེན་པོ་ལ་མི་ལྟོས་པའི་གདིང་ཐོབ། 
ཡུལ་དྲུག་གཅེར་མཐོང་དུ་གྲོལ་བས་སྔ་ཕྱི་འཛིན་པའི་ཤེས་པ་དང་བྲལ་བའི་གདིང་ཐོབ། བཟང་ངན་ཡོངས་གྲོལ་དུ་ཤེས་པས་བླང་དོར་ཕྱོགས་འཛིན་དང་བྲལ་
བའི་གདིང་ཐོབ་སྟེ། ཐལ་འགྱུར་ལས། རང་རིག་རྟོག་པ་ཀུན་བྲལ་བས། །གྲོལ་ལུགས་ཆེན་པོའི་བཞི་དང་བཅས། ཡེ་ནས་གྲོལ་བར་བསྐྱར་གཞི་མེད། །རང་གིས་
གྲོལ་བས་གཉེན་པོ་མེད། །ཅེར་གྱིས་གྲོལ་བས་མཐོང་སར་ཡལ། །ཡོངས་སུ་གྲོལ་བས་འབད་རྩོལ་མེད། །ཅེས་སོ། །དེ་ལྟར་གྲོལ་བའི་ཤེས་པའམ་རྣམ་རྟོག་
དེ་གང་ནས་ཀྱང་མ་བྱུང་། གང་དུ་ཡང་མ་སོང་བ་མེ་ལོང་ནང་གི་གཟུགས་བརྙན་ལྟ་བུ། ཇི་ལྟར་ཤར་ཡང་དེ་ལྟར་མ་བཟུང་ན་གཞི་ལ་ཕན་གནོད་དང་བྲལ་

༄༅། །བ་སྟེ། །དེ་ཉིད་ལས། རང་སེམས་གྲོལ་བ་ཞེས་བྱ་བ། །ཅིག་ནས་གཅིག་ཏུ་སོང་བ་མེད། །གང་གིས་བཀྲོལ་བ་མེད་པའི་
སེམས། །གཞི་ནས་རྫོགས་པས་འགྲོ་འོང་མེད། །བརྟགས་པས་མ་རྙེད་རྒྱུ་མཚན་མེད། །གཞི་རྩ་བྲལ་བ་སྟོང་གསལ་གནས། །རང་གསལ་གནས་
པའི་སེམས་དེ་ནི། གནད་ཀྱིས་གྲོལ་བས་ཕྱོགས་རིས་མེད། །དུས་ཀྱིས་གྲོལ་བས་ལྟོས་གཞི་མེད། །འབད་མེད་གྲོལ་བས་བརྩོན་འགྲུས་མེད། །
ཅེས་སོ། །དེ་ལྟར་སྣང་གྲགས་ཐམས་ཅད་གྲོལ་ལུགས་གཞིར་གནས་པའི་ཕྱིར། གང་གིས་ཀྱང་མ་བཅིངས། གང་གིས་ཀྱང་མ་བཀྲོལ་ཏེ། 
ཐམས་ཅད་རང་ས་རང་ས་ན་རང་ཤར་རང་ཤར་གྲོལ། ཇི་ལྟར་སྣང་ཡང་སྐྱེ་འགགས་གནས་གསུམ་དང་བྲལ་བའི་ཆོས་ཉིད་ཀྱི་རང་སྣང་ཡིན་པས། 
བླ་མས་ངོ་སྤྲད་པ་ཙམ་གྱིས་ཆོས་ཉིད་རང་སྣང་དུ་ཤེས། རང་སྣང་ཆོས་ཉིད་དུ་རྟོགས་པས་ཅིར་ཡང་རང་སར་གྲོལ་བས་སྣང་བ་དགག་སྒྲུབ་དང་བྲལ་

བ་སྟེ། མདོར་ན་གང་ཤར་གྱི་རིག་པ་གཟའ་གཏད་དང་བྲལ་བ་འདི་རང་ཤར་དུ་འདུག་པས་རང་གྲོལ་དུ་འགྲོ། །ངེས་མེད་དུ་འདུག་པས་འཛིན་མེད་དུ་
གྲོལ༑ ཡེ་གྲོལ་དུ་འདུག་པས་གཞི་བྲལ་དུ་གྲོལ་ཐོག་བབས་སུ་འཇུག་པས་གཅར་ཕོག་ཏུ་གྲོལ། ཤར་གྲོལ་དུ་འདུག་པས་སྣང་སྟོང་དུ་གྲོལ་བའོ། །
དེ་ཇི་ལྟ་བར་རྟོགས་པའི་ཚེ་གང་ལའང་སྤངས་བླངས་མེད་དེ་ཅིར་སྣང་ཆོས་ཉིད་ཀྱི་རང་སྣང་དུ་ཤེས་པས། སྒོམ་བཟང་པོ་ཞིག་ལོག་ན་སྒོམ་རྒྱུ་མེད་
ལ༑ རྣམ་རྟོག་ངན་པ་ཞིག་གུད་དུ་སྤང་དུ་མེད་དེ། དཔེར་ན་རིན་པོ་ཆེ་གསེར་གླིང་དུ་ཕྱིན་པ་ལྟར་ཐམས་ཅད་ཆོས་ཉིད་སྟོང་ར་ཆེན་པོར་གྲོལ་ནས། 
སྒོམ་པའི་དམིགས་འཛིན་རང་སར་གྲོལ་ཏེ། བར་དོ་མེད་པར་སངས་རྒྱས་པ་ཡིན་ཏེ། ཕ་དམ་པ་སངས་རྒྱས་ཀྱིས། དང་པོའི་ཤེས་པ་རང་སོ་འདི་རང་
ཆོས་སྐུ་ཡིན། །རང་སེམས་བུ་ཆུང་ལྟ་བུའི་ངང་ཞོག །ཅི་ཡང་མ་སྒོམ་ཆོས་མེད་གཅིག་གི་འབྲས་བུ་ཐོབ། །ཐ་མལ་ཤེས་པ་རྣལ་མ་རང་དེ་རང་ས་

༄༅།  །ཟུངས། །ཞེས་སོགས་གསུངས་པ་དང་ཚུལ་མཐུན་ནོ། །དེ་ལྟར་ཡང་རྡོ་རྗེ་སྙིང་པོའི་རང་གཞུང་ལས་གསུངས་པའི་ངོ་སྤྲད་བདུན་གྱི་སྒོ་
ནས་རྐྱེན་དང་བསྲེ་སྟེ་རྩལ་སྦྱང་བ་ལ་བདུན་ཏེ། དེ་ཡང་རྣམ་རྟོག་སེམས་སུ་ངོ་སྤྲད་པ་དངཿསེམས་སྟོང་པར་ངོ་སྤྲད་པ་དངཿསྟོང་པ་སྣང་བར་ངོ་སྤྲད་
པ་དངཿ སྣང་སྟོང་དབྱེར་མེད་དུ་ངོ་སྤྲད་པ་དངཿ གཉིས་མེད་རང་གྲོལ་དུ་ངོ་སྤྲད་པ་དངཿདུག་ལྔ་རང་གྲོལ་དུ་ངོ་སྤྲད་པ་དངཿ ཚོགས་དྲུག་རང་གྲོལ་དུ་
ངོ་སྤྲད་པའོ། །དང་པོ་རྣམ་རྟོག་སེམས་སུ་ངོ་སྤྲད་པ་ནིཿ ཚོགས་འཁོར་དང་མཎྜལ་ཕུལ་ལཿ སྒོམ་པའི་དོན་ཀློང་དུ་གྱུར་ན་སྐབས་སུ་ངོ་སྤྲད་པ་ནིཿ    ཉོན་
མོངས་བདག་འཛིན་གྱི་རྩ་བ་རྣམ་པར་རྟོག་པ་འདི་ཀ་སེམས་ལས་བྱུང་ཞིངཿ སེམས་ལས་མ་འདས་སེམས་ལས་གཡོ་བ་མ་ཡིན་ཏེཿ ཉོན་མོངས་རྣམ་རྟོག་
གི་ཚོགས་རང་ཁར་འཆོར་བའི་འཁོར་བ་དངཿ རང་སར་གྲོལ་བ་མྱང་འདས་ཀྱི་ཆའི་བྱེ་བྲག་ཕྱེད་པར་གྱིས་ཤིགཿ ཞོར་གྱི་བསླབ་བྱ་ནིཿ དེ་ལྟར་རྣམ་པར་རྟོག་པའི་

ཚོགས་ཀྱི་གཉེན་པོ་དང་མ་བྲལ་བར་རྣམ་པར་རྟོག་པའི་ཚོགས་ཐ་དག་རང་གྲོལ་དུ་རྒྱས་ཐེབས་ན་རྣམ་རྟོག་ཆོས་སྐུའི་རོལ་པ་སྟེ་དོན་བཞིན་མྱོང་བར་གྱིས་ཤིགཿ གཉིས་
པ་སེམས་སྟོང་པར་ངོ་སྤྲད་པ་ནིཿ དེ་ལྟར་རྣམ་པར་རྟོག་ཚོགས་ཐམས་ཅད་དངོས་པོ་རང་བཞིན་མཚན་ཉིད་ཅི་ཡང་མ་གྲུབ་པ་སྟོང་པ་ནམ་མཁའ་ལྟ་བུའོཿ ཞོར་
གྱི་བསླབ་བྱ་ནིཿ དུག་ལྔ་བདག་འཛིན་གྱི་རྟོག་པ་ཅི་ཤར་ཡངཿ དེའི་ངོ་བོར་བལྟས་པས་སྐྱེ་བ་མེད་པའི་དོན་མཐོང་བ་ནན་ཏན་བྱའོཿ གསུམ་པ་སྟོང་པ་སྣང་
བར་ངོ་སྤྲད་པ་ནིཿ དེ་ལྟར་སྟོང་པའི་རང་མདངས་ལས་འགགས་མེད་ཀྱི་རྩལ་ནི་ཅིར་ཡང་སྣང་ལཿ སྣང་བའི་རྟོག་ཚོགས་ཐ་དད་སྟོང་པའི་རང་མདངས་ལགས་པས༔
ཆེད་དུ་གཉེར་བ་མི་བྱའོཿ བསླབ་བྱ་ནིཿ སྟོང་པའི་རང་ཞལ་སྐྱོང་བས་འགགས་མེད་ཀྱི་རྩལ་ཅི་ཤར་ཡང་རང་གྲོལ་རོལ་པར་ལམ་དུ་ཁྱེར་ཞིགཿབཞི་པ་
སྣང་སྟོང་གཉིས་མེད་དུ་ངོ་སྤྲད་པ་ནིཿབཟང་ངན་རྟོག་པ་ཐ་དག་དངོས་པོར་མ་གྲུབ་པ་སྟོང་པཿ སྟོང་པའི་རང་མདངས་ལས་ཅིར་ཡང་སྣང་བ་བཟང་

༄༅།  །ངན་བླངས་དོར་དང་བྲལ་བ་སྣང་སྟོང་གཉིས་མེད་ཀྱི་དོན་འདི་ནི་རྒྱལ་བའི་དགོངས་པ་སྟེ། འཁོར་ཡུག་རོལ་པ་ཆེན་པོར་རྟག་ཏུ་
བརྩོན་པར་བྱའོ། །ལྔ་པ་གཉིས་མེད་རང་གྲོལ་དུ་ངོ་སྤྲད་པ་ནིཿདེ་ལྟར་བཟང་ངན་གཉིས་མེདཿ འཁོར་འདས་གཉིས་མེདཿ བླངས་དོར་གཉིས་མེདཿ
སྣང་སྟོང་གཉིས་མེད་ཐ་དག་རང་གྲོལ་གྱི་རོལ་པའོཿ བསླབ་བྱ་ནིཿ དེ་ལྟར་རང་གྲོལ་གྱི་རོལ་པ་ཐ་དག་གཉེན་པོ་དང་མ་བྲལ་བར་སྐྱོང་བར་བྱའོཿ དྲུག་པ་
དུག་ལྔ་རང་གྲོལ་དུ་ངོ་སྤྲད་པ་ནིཿ ཉོན་མོངས་པ་བདག་འཛིན་དུག་ལྔའིརྟོག་པ་ཐ་དག་རང་གྲོལ་གྱི་རོལ་པ་ཆེན་པོ་སྟེ་དུག་ལྔ་རང་གྲོལ་ནི་ཡེ་ཤེས་ལྔའི་ངོ་བོ་དུག་
བདུད་རྩིར་གྱུར་པའོཿ བསླབ་བྱ་ནིཿ དུག་ལྔའི་ངོ་བོ་མཐོང་བ་ཙམ་གྱིས་རང་གྲོལ་གྱི་རོལ་པ་སྟེ་རྟག་ཏུ་སྐྱོང་བར་བྱའོཿབདུན་པ་ཚོགས་དྲུག་རང་
གྲོལ་དུ་ངོ་སྤྲད་པ་ནིཿ མིག་གི་ཡུལ་དུ་གཟུགས་མཐོང་སྟོངཿརྣ་བའི་ཡུལ་དུ་གྲགས་སྟོང་སོགས་ཚོགས་དྲུག་རྟོག་པ་མཐའ་དག་རང་གྲོལ་གྱི་

ཆོས་ཉིད་དོཿ དེ་ལྟར་རང་གྲོལ་གྱི་དགོངས་པ་ཡང་རྩོལ་སྒྲུབ་གཉེན་པོ་དང་བྲལ་བ་ཡེངས་མེད་འཁོར་ཡུག་རོལ་པ་ཆེན་པོའི་ཚད་ལ་ཕེབས་པར་བྱའོཿ གསུམ་
པ་རང་གྲོལ་གསུམ་གྱི་རྐྱེན་དང་བསྲེ་ཏེ་རྩལ་སྦྱང་བ་ལ་གསུམ་སྟེ།དང་པོ་དུག་གསུམ་རང་གྲོལ་རྒྱུད་ལས། གྲོལ་ཞེས་བྱ་བ་ཐ་སྙད་མིང་ཙམ་ཡིན། དོན་ལ་སྣང་སེམས་
འཛིན་པ་ཡལ་བའོ། ཞེས་སོ། ནི། ཕྱི་ནང་གི་འདོད་ཆགས་ཇི་ལྟར་ཤར་བ་ལ་ཅེར་གྱིས་བལྟས་ནས་ཕྱམ་བཞག་པས། བདེ་སྟོང་གཉིས་སུ་མེད་པའི་ཡེ་ཤེས་སུ་རང་
གྲོལ་ལོ། ཞེ་སྡང་རགས་པའི་ངོ་བོ་ལ་ཅེར་གྱིས་བལྟས་ནས་ཕྱམ་གྱིས་བཞག་ནས། གསར་སྟོང་གཉིས་སུ་མེད་པའི་ཡེ་ཤེས་སུ་རང་གྲོལ་ལོ། གང་ཡང་མི་
རྟོག་པའི་ཤེས་པ་ལུང་མ་བསྟན་པ་རྨུག་པ་འཐིབས་པ་ལ་སོགས་པ་བྱུང་བའི་ཚེ། གཏི་མུག་གི་ངོ་བོ་ལ་ཅེར་གྱིས་བལྟས་ནས་ཕྱམ་གྱིས་བཞག་པའི་ཞི་གནས་དེ་
ཡང་བཤིག་ལ་རང་གྲོལ་དུ་ཕྱམ་གྱིས་བཞག་པས་ཆོས་སྐུ་གཞི་བྲལ་གྱི་ཡེ་ཤེས་སུ་གྲོལ་ལོ། ང་རྒྱལ་དང་ཕྲག་དོག་གི་ངོ་བོ་ལ་ཅེར་གྱིས་བལྟས་ནས་ཕྱམ་གྱིས་

༄༅།   །བཞག་པས། རང་སར་གཉུག་མའི་ངོ་བོ་ལྷན་ཅིག་སྐྱེས་པའི་ཡེ་ཤེས་སུ་གྲོལ་ལོ། དེ་ཐམས་ཅད་རང་བྱུང་ཡེ་ཤེས་ཀྱི་རྩལ་ལས་བྱུང་བས་སྤང་
དུ་མེད། སྤང་ཡང་མི་སྤངས། ཁོ་རང་གི་གཤིས་རང་གྲོལ་དུ་གནས་པས་གཉན་པོ་གཞན་གྱིས་བཤིག་པའམ། བཀྲོལ་དུའང་མེད། ཅེར་མཐོང་
རང་གྲོལ་དུ་ཡེ་ནས་གནས་ཤིང་། འབད་མེད་རང་སར་གྲོལ་ཞིང་འདུག་པས། ད་གཟོད་གྲོལ་གཞི་བསྐྱར་དུ་མེད་དོ། དུག་ལྔ་ཡེ་ཤེས་སུ་ངོ་འཕྲོད་
པས༑ སྒོམ་གྱི་དངོས་གཞིར་ལམ་དུ་ཁྱེར་བས་ཅིར་སྣང་སྒོམ་དུ་འཆར་ནས་སྒོམ་པ་ལོགས་སུ་བཙལ་མི་དགོས་པར་ཞི་གནས་སེམས་འཛིན་གྱི་འཇུར་
བུ་རང་སར་གྲོལ་ལོ། གཉིས་པ་སྒོ་ལྔ་རང་གྲོལ་ནི། མིག་དང་ རྣ་བ་དང་ སྣ་དང་ ལྕི་དང་། ལུས་ཀྱི་འཛིན་པ་གང་སྐྱེས་པ་དེའི་ངོ་བོ་ལ་
ཅེར་གྱིས་བལྟས་ནས་ཕྱམ་གྱིས་བཞག་པས། ཆོས་སྐུ་ཀ་དག་ཆེན་པོར་གྲོལ་ལོ། གསུམ་པ་ཚོགས་དྲུག་རང་གྲོལ་ནི། གཟུགས་སྒྲ་དྲི་རོ་རེག་བྱ་

དང་༑ ཡིད་ཀྱི་བྱུང་ཚོར་དྲན་རིག་དགག་སྒྲུབ་ཆགས་སྡང་ཅི་སྐྱེས་དེའི་ངོ་བོ་ལ་ཅེར་གྱིས་བལྟས་ནས་ཕྱམ་གྱིས་བཞག་པས། ཡེ་སྟོང་རྩ་བྲལ་ཆེན་པོའི་
ངང་དུ་ལ་ཟློས་ཏེ། གནས་ལུགས་སྟོང་གསལ་མཉམ་པ་ཆེན་པོར་ལྷུན་གྱིས་གྲུབ་པ་སྟེ། རྒྱ་མཚོའི་སྤྲིན་ལས། དུག་གསུམ་སྒོ་ལྔ་ཚོགས་དྲུག་
ཡུལ་རྣམས་ལ། གང་བབ་གཞི་བྲལ་ཡེ་གྲོལ་རང་བབས་བཞག མི་སྤངས་མི་གནས་ཆོས་ཉིད་ངང་དུ་གྲོལ། །གཏད་མེད་རྒྱལ་པོ་འཛིན་མེད་རང་ཤར་
ཡིན༑ ཞེས་སོ། དེ་ལྟར་ངོ་རང་ཐོག་ཏུ་སྤྲད་ནསཿ ཐག་གཅིག་ཐོག་ཏུ་བཅད་པ་ནིཿ བདེ་གཤེགས་རྒྱལ་བའི་དགོངས་པ་བཀའ་བསྟན་ཐམས་ཅད་ཀྱི་
དོན་སེམས་ཉིད་གཅིག་པོའི་ཐོག་ཏུ་དབབ་པ་སྟེཿ སྣང་བར་གང་སྣང་བ་ཐ་དག་སེམས་ཉིད་ལས་ལོགས་སུ་མེད་པར་ཐག་བཅདཿ རྒྱུད་ལས། སེམས་ཉིད་
རྫོགས་པའི་སངས་རྒྱས་ལས། སངས་རྒྱས་ལོགས་སུ་མ་ཚོལ་ཞིགཿ ཅེས་གསུངས་པ་བཞིནཿ ཉོན་མོངས་པ་བརྒྱད་ཁྲི་བཞི་སྟོང་ལ་སོགས་པ་རྣམ་

༄༅།  །པར་རྟོག་པའི་མཚན་མ་ཅི་སྐྱེས་པ་ཐམས་ཅད་སྐྱེས་པ་ཐམས་ཅད་སྐྱེ་མེད་རང་གྲོལ་དུ་ཤེས་པས། རྣམ་རྟོག་སྤངས་ནས་མི་རྟོག་པ་སྒོམ་
དུ་མེད་དེ། འདམ་བུ་གཅིག་ཁོང་སྟོང་ན་ཐམས་ཅད་སྟོང་། ཚར་བུ་གཅིག་རྐང་རུབ་ན་ཚར་བུ་ཐམས་ཅད་རུབ། ཆུ་ཐིག་པ་གཅིག་རླན་པར་ཤེས་ན་ཆུ་ཐམས་ཅད་རླན་
པར་ཤེས་པ་བཞིན་དུ། རྣམ་རྟོག་སྐད་ཅིག་མ་སྐྱེ་མེད་རང་གྲོལ་དུ་ཤེས་པས་རྟོག་པ་ཅི་སྙེད་པ་སྐྱེ་མེད་རང་གྲོལ་དུ་ཤེས་ཏེ། ཤེས་པ་སྐད་ཅིག་མའི་
རྣམ་རྟོག་སྐྱེ་མེད་རང་གྲོལ་དུ་ཐག་ཆོད་པ་ལ་ཐག་གཅིག་ཏུ་ཆོད་པ་ཅེས་བྱའོ། གདིང་གྲོལ་ཐོག་ཏུ་བཅའ་བ་ནི། དེ་ལྟར་རང་གྲོལ་འཁོར་ཡུག་གི་བློ་འདས་
ཆོས་སྐུ་རོལ་པའི་གདེང་དེ་ཉིད་གཤིས་རང་གྲོལ་གྱི་ཐོག་ཏུ་ཡེངས་མེད་དུ་བཅའ་བ་ལ་གདིང་གྲོལ་ཐོག་ཏུ་བཅའ་བ་ཞེས་བྱའོ། འདིའི་སྐབས་སུ་ཐབས་སྣ་ཚོགས་ཀྱིས་
གཉུག་ཡུན་རིང་དུ་བསྲིངས། གོམས་པ་ཀློང་དུ་མ་གྱུར་གྱི་བར་དུ་བསྒོམ་པའི་ས་མཚམས་ཏེ། གོམས་པ་ཆུང་བ་དང་། ངོ་སྤྲད་སྔ་བར་གྱུར་ན་རིག་པ་གོ་

ཡུལ་དུ་ཤོར་བར་གྱུར་ཏ་རེ། ཞེས་སློབ་དཔོན་དགའ་རབ་རྡོ་རྗེའི་གསུང་ཚིག་ཡང་དག་པའོ། །བདུན་ཕྲག་གསུམ་གྱིས་རང་སེམས་སངས་རྒྱས་ཀྱི་ས་ལ་སྦྱོར་
བར་བྱེད་པར་ཚིག་གསུམ་སྙན་རྒྱུད་དུ་གདམས་པའོ། །དེ་ལྟར་ཁྲེགས་ཆོད་དང་ཐོད་རྒལ་གྱི་གནས་སྐབས་ནི། ནང་དུ་ཁྲེགས་ཆོད་ཀྱི་ཉམས་མྱོང་རྒྱུད་ལ་
མ་སྐྱེས་ན། ཕྱི་རུ་ཐོད་རྒལ་འོད་གསལ་མཐོང་ཡང་། གསལ་སྣང་ལ་ཞེན་ནས་གཟུང་ཁམས་སུ་གོལ་བའི་ཉེན་ཡོད་དེ། ཀློང་གསལ་ལས། ཁྲེགས་
ཆོད་དོན་དེ་མི་གསལ་ན། །ཐོད་རྒལ་མཐོང་ཡང་གཟུང་འཛིན་ཅན། །མྱོང་མེད་ཁ་ལྟ་ཡུགས་པོ་ལ། །བརྟེན་གོལ་གསེར་ཕྱེ་ཆུར་ཕོ་མཚུངས། ཅེས་
གསུངས་སོ།།དེ་དག་གིས་ཁྲེགས་ཆོད་ཀྱི་གདམས་པ་བཤད་ཟིན་ཏོ། མཆན། སྤྱི་དོན་དང་པོའི་གསུམ་པ་ཐུན་མོང་མ་ཡིན་པ་རང་གི་སྔོན་འགྲོ་སྤྱི་ལྟར་བསྟན་པ་
ལ་གསུམ་སྟེ། ཕྱི་ནང་གསང་གསུམ་ལས། ཕྱི་ལུས་ངག་ཡིག་གསུམ་རུ་ཤན་དབྱེ་ཞིང་སྔོན་དུ་འགྲོ་བ། ནང་ལུས་ངག་ཡིག་གསུམ་རུ་ཤན་དབྱེ་ཞིང་

༄༅།  །སྒྲིབ་པ་སྦྱང་བ། གསང་བ་ལུས་ངག་ཡིད་གསུམ་རྣལ་དུ་དབབ་ཅིང་པོར་འཇུག་པའོ། དང་པོ་ཕྱི་ལུས་ངག་ཡིག་གསུམ་རུ་ཤན་དབྱེ་ཞིང་
སྔོན་དུ་འགྲོ་བ་ལ་གསུམ་སྟེ། ལུས་ངག་ཡིད་དོ། དང་པོ་ལུས་ལ་དང་རུ་ཤན་དབྱེ་བ་དང་། སྔོན་འགྲོ་དངོས་གཉིས་ལས། དང་པོ་ནི། ཐལ་འགྱུར་
ལས༑ འཁོར་འདས་རུ་ཤན་མ་ཕྱེད་ན། ཁམས་གསུམ་ལུས་ངག་ཡིག་གསུམ་ཀྱང་། །འབྲེལ་པ་ཆོད་པར་མི་འགྱུར་བས། །འཁོར་འདས་རུ་ཤན་
དབྱེ་བར་བྱ། ཅེས་སོ། དང་པོ་ལུས་འདི་རྒྱུ་མ་རིག་པ་ལ་སྐྱེས་པས། དུས་རྒྱུན་དུ་འཁོར་བར་འཁྱམས་ཏེ། ད་ཕྱིན་ཆད་འཁོར་བར་མི་འཁྱམས་
པར་བྱ་བའི་ཕྱིར། ལུས་དང་འཁོར་བ་རུ་ཤན་དབྱེ་བ་ནི། འདས་རྗེས་ལས། ལུས་ཀྱི་སྔོན་འགྲོ་བྱ་བའི་ཕྱིར། རིགས་དྲུག་སྤྱོད་པ་སྣ་ཚོགས་
སྤྱོད། །དཀོན་མཆོག་གསུམ་གྱི་སྤྱོད་པ་བྱ། ཞེས་པས། མི་མེད་པའི་རི་ལ་ཕྱིན་ཏེ། ད་ནི་སེམས་ཐམས་ཅད་ཀྱི་དོན་དུ་ལུས་དང་འཁོར་བ་རུ་ཤན་

ཕྱེ་ལ། ལུས་ནི་ཕྱིས་འཁོར་བར་མི་ལྡོག་པར་བྱ་སྙམ་དུ་སེམས་བསྐྱེད་ནས། དེ་ནས་དམྱལ་བ་ཚ་གྲངས། ཡི་དྭགས་བཀྲེས་རྐོམ། དུད་འགྲོ་བཀོལ་སྤྱད། །
མི་སྐྱེ་ཤི། ལྷ་མ་ཡིན་འཐབ་རྩོད། ལྷ་འཕོ་ལྟུང་གི་སྡུལ་རྣམས་རང་གི་རྒྱུད་ཐོག་ཏུ་བསམ་ལ། དེ་དག་གི་སྤྱོད་པ་བདེ་སྡུག་སྒྲ་སྐད་སྣ་ཚོགས་དྲན་ཚད་
བྱའོ། །དེ་ནས་ལུས་ལ་ཆགས་ཞེན་དགག་སྒྲུབ་བཀྲེས་སྐོམ་མེད་སྙམ་པ་བྱུང་ན་ཕྱེད་པའི་རྟགས་ཡིན་ཏེ། མ་བྱུང་གི་བར་དུ་བསྐྱར་རོ། །གཉིས་པ་
སྔོན་འགྲོ་དངོས་ལ་ནི། ཐལ་འགྱུར་ལས། རྡོ་རྗེ་སྐྱིལ་ཀྲུང་དང་བཅས་ནས། ལུས་བྱང་སེམས་ལ་ཕན་པའོ། ཞེས་པས། དེ་ནས་སྐྱིལ་ཀྲུང་ནི། 
རྐང་མཐིལ་གཉིས་སྤྲད། ལུས་དྲང་པོར་བསྲངས། ལག་པ་གཉིས་སྤྱི་བོར་མ་རེག་པར་ཐལ་མོ་སྦྱར་ཏེ། ཡར་རྩེ་མར་རྩེ་གཉིས་རྡོ་རྗེ་རྭ་གསུམ་པ་འདྲ་
བ་ལ་ཉིན་མཚན་དུ་འབད་དོ། རྟགས་ནི་ལུས་ཁོལ་བུར་ན་བ་དང་། ཁང་ཏུལ་ཞིག་པ་ལྟར་ཚུགས་མི་ཐུབ་ཅིང་དྲོད་སྐྱེ་བ་དང་། རྣམ་རྟོག་མེད་པ་འབྱུང་

༄༅།  །དེ་ཡང་ཡར་རྩེ་གསུམ་ནི་ངོ་བོ་རང་བཞིན་ཐུག་རྗེ་གསུམ་མཚོན། མར་རྩེ་གསུམ་སྐུ་གསུམ་མཚོན་ཞིང་། རྐེད་པ་གཅིག་ཏུ་དྲིལ་བ་ནི། །
ཉམས་ལེན་ཁྲེགས་ཆོད་ཐོད་རྒལ་གཉིས་ངོ་བོ་གཅིག་པའི་དོན་ལམ་དུ་བྱེད་པ་མཚོན་ནོ། དེ་ལྟར་ལུས་ཀྱི་སྔོན་འགྲོ་བྱས་པ་ལ་དགོས་པ་གསུམ་སྟེ།།
ཐུན་མོང་དང་ཁྱད་པར་མཐར་ཐུག་གོ །དང་པོ་ནི། ལུས་ཀྱི་སྡིག་པ་ཐམས་ཅད་དག་པ་དང་། ལུས་རྡོ་རྗེ་མེ་འབར་བ་ལྟར་མཐོང་བས། ལུས་ཀྱི་གདོན་
བགེགས་དང་བར་ཆད་ཞི་བ་དང་། ལུས་ཀྱི་ཞེན་པ་ལོག་པའི་དགོས་པ་ཡོད་དོ། །གཉིས་པ་ནི། དེ་ལྟར་ལུས་ཀྱི་ཞེན་པ་ལོག་པས་ཕྱིན་ཆད་འཁོར་
བར་མི་འཇུག་ཅིང་། ལུས་སྤྲུལ་པའི་སྐུར་གྲོལ་བའི་དགོས་པ་ཡོད་དོ། །གསུམ་པ་ནི། ལུས་སངས་རྒྱས་ཐམས་ཅད་ཀྱི་སྐུ་རྡོ་རྗེ་དང་གཉིས་སུ་མེད་
པར་གདོད་མིའི་དབྱིངས་སུ་མྱ་ངན་ལས་འདས་པའི་དགོས་པ་ཡོད་དོ། །གཉིས་པ་ཕྱི་ངག་གི་རུ་ཤན་དབྱེ་བ་དང་སྔོན་འགྲོ་དངོས་གཉིས་ཏེ། དང་པོ་ནི། 

འདས་རྗེས་ལས། །ངག་གི་སྔོན་འགྲོ་བྱ་བའི་ཕྱིར། །རིགས་དྲུག་སྒྲ་སྐད་སྣ་ཚོགས་བརྗོད། །ཞི་ཁྲོའི་སྒྲ་དང་འབྱུང་བའི་སྒྲ། །རྣམ་པ་སྣ་ཚོགས་ཉིད་
ལ་སྤྱོད། ཅེས་པས། དེ་ལའང་མ་རིག་པ་ལས་གྲུབ་པའི་ལུས་ལ། ངག་ཅེས་པའི་སྒྲ་འདིས་འཁོར་བར་འཁྱམས་ཏེ། ད་ཕྱིན་ཆད་འཁོར་བར་མི་
འཇུག་པར་བྱ་བའི་ཕྱིར། ངག་དང་འཁོར་བ་གཉིས་རུ་ཤན་དབྱེ་བ་ལ་གལ་ཆེ་བས། མི་མེད་པའི་སར་ཕྱིན་ནས། ད་ནི་སེམས་ཅན་ཐམས་ཅད་ཀྱི་དོན་དུ་
ངག་དང་འཁོར་བ་གཉིས་རུ་ཤན་དབྱེ་བ་ལ་ཕྱིར་མི་ལྡོག་པར་བྱ་སྙམ་དུ་སེམས་བསྐྱེད་ནས། རིགས་དྲུག་གི་སྒྲ་སྐད་སྣ་ཚོགས་དང་། ཞི་བའི་གསུང་དབྱིངས་
དང་༑ ཁྲོ་བོའི་གང་མོ་དང་། འབྱུང་བའི་སྒྲ་སྐད་སྣ་ཚོགས་ཡིད་ལ་དྲན་ཚད་ངག་ཏུ་བརྗོད་དོ། །རྟགས་ནི། བླ་མའི་གདམས་ངག་ལ་གོ་བ་སྐྱེས་ནས་
ཆེད་དུ་མ་བཟུང་བར་རང་རྡོལ་བ་དང་། ཆོས་ཀྱི་ཚིག་དོན་མང་པོ་རང་རྡོལ་དུ་འའབྱུང་ངོ་། དེ་ལྟར་མ་བྱུང་གི་བར་དུ་བསྐྱར་རོ། གཉིས་པ་ངག་གི་སྔོན་

༄༅།   །འགྲོ་དངོས་ནི། ཐལ་འགྱུར་ལས། ངག་གི་ཧཱུྃ་ཞེས་གནས་པ་ལ། །རྒྱས་གདབ་པ་དང་རྩལ་སྦྱང་གཉིས། །གཉན་བཙལ་
ལམ་དུ་ཞུགས་པ་དང་། །དེ་ལྟར་ངག་སྦྱངས་སེམས་ལ་ཕན། ཞེས་པས། །འདི་ལ་རྒྱས་གདབ་པ། རྩལ་སྦྱང་བ། ལམ་དུ་ཞུགས་པ་དང་བཞི་
ལས༑ དང་པོ་རྒྱས་གདབ་པ་ལ་ཡང་གཉིས་ལས། ཕྱི་སྣང་བ་ལ་རྒྱས་གདབ་པ་ནི། ངག་ཏུ་ཧཱུྃ་རིང་པོ་བརྗོད་པས། རང་གི་སྣ་བུག་གཡས་ནས་ཧཱུྃ་
མཐིང་ནག་ཡེ་ཤེས་ཀྱི་མོ་འབར་བ་གཅིག་འཕྲོས། གཉིས་འཕྲོས། གྲངས་མེད་པ་འཕྲོས་པས། རང་གི་ཁང་ཁྱིམ་ཐམས་ཅད་གང་། དེར་མ་ཤངས་ཤོངས་
ཡུལ་ཁམས་ཐམས་ཅད་གང་། དེ་བཞིན་དུ་ཕྱོགས་བཅུ་ནམས་ཁའི་ཁམས་ཐམས་ཅད་གང་། ནམས་མཁས་གར་ཁྱབ་ཧཱུྃ་གིས་མེར་མེར་རེ་གང་བར་
བསམ་ཞིང་། སྭོ་དང་མཆུ་མ་རེག་ཙམ་དུ་ཧཱུྃ་ནར་ར་ར་ཅི་ནུས་སུ་བགྲངས་ཏེ། རླུང་དང་ཤེས་པ་སྣང་བ་གསུམ་གཅིག་ཏུ་གཏད་ལ་མ་ཡེངས་པར་བྱའོ། །

དེ་ནས་སྣང་བ་ཐམས་ཅད་བན་བུན་དུ་སོང་ན་རྒྱས་ཐེབས་པའི་རྟགས་ཡིན་ནོ། དེ་ནི་ཕྱི་སྣང་བ་ཐམས་ཅད་རང་བཞིན་མེད་པར་གྲོལ་བའི་དགོས་པ་ཡོད་
དོ། གཉིས་པ་ནང་ཕུང་པོ་ལ་རྒྱས་གདབ་པ་ནི། ཡང་སྐྱིལ་ཀྲུང་བྱ་སྟེ། ཕྱིའི་ཧཱུྃ་རྣམས་གཅིག་བྱུང་གཉིས་བྱུང་ཐམས་ཅད་ལུས་ཀྱི་ནང་དུ་བྱུང་བར་བསམ་
ཞིང་༑ སྤྱི་གཙུག་མན་ཆད་རྐང་མཐིལ་ཡན་ཆད་རྩ་ཆེན་རྩ་ཆུང་བ་སྤུའི་རྩེ་མོ་ཚུན་ཆད་ཧཱུྃ་གིས་མེ་རེ་རེ་གང་བར་བསམ་ཞིང་ཧཱུྃ་ཐུང་ངུ་འབུད་ཅིང་འདོན་ནོ། ཧཱུྃ་རིང་
ངེ་བ་སྙམ་བྱེད་ན་རླུང་སྡོམ་པ་གནོད་ཡིན་ནོ། དེས་ནི་ནང་ཤ་ཁྲག་གདོས་པོའི་ཕུང་པོ་རང་བཞིན་མེད་པར་གྲོལ་བའི་དགོས་པ་ཡོད་དོ། །གཉིས་པ་རྩལ་སྦྱང་
བ་ལ་ཡང་གཉིས་ཏེ། དང་པོ་ཕྱི་སྣང་བ་ལ་རྩལ་སྦྱང་བ་ནི། ངག་ཏུ་ཧཱུྃ་དྲག་པོ་བརྗོད་པས་རང་གི་སྣ་བུག་གཡོན་ནས་ཧཱུྃ་ནག་པོ་ཡེ་ཤེས་ཀྱི་མེ་འབར་བ་
གཅིག་མདའ་འཕང་བ་ལྟར་འུར་སྒྲ་དང་བཅས་ཏལ་གྱི་སོང་བ་རང་གི་ཉེ་སྐོར་དུ་ཡོད་པའི་ཤིང་དང་། རྡོ་དང་། བྲག་ལ་སོགས་པ་དངོས་པོ་སྲ་ཞིང་འཐས་པ་

༄༅།  །ཐམས་ཅད་ཟང་ཐལ་དུ་ལྗུར་བར་བསམ། དེ་བཞིན་དུ་ཕྱི་རོལ་གྱི་དངོས་པོར་གྱུར་ཚད་ཐམས་ཅད་ལ་ཕར་ཐལ་ཚུར་ཐལ་ཕུག་ནས་སང་སེང་
ཁྲལ་ཁྲོལ་དུ་བཏང་ནས་མཐར་ལྷག་མ་མ་ལུས་པར་བསམ་ལ། ཧཱུྃ་དྲག་ལ་ཐུང་བར་བརྗོད། རྟགས་ནི་ཕྱིའི་སྣང་བ་ཐམས་ཅད་སང་སིང་ཁྲལ་ཁྲོལ་སྣང་ལ་རང་
བཞིན་མེད་པའི་སྙམ་འབྱུང་ངོ་། དེ་ལྟར་མ་བྱུང་གི་བར་དུ་བསྐྱར་རོ། དེ་ལྟར་ཕྱི་སྣང་བ་ལ་རྩལ་སྦྱངས་པས་དངོས་པོ་ལ་ཞེན་པ་ལོག་ཅིང་སྣང་བ་
བདེན་མེད་དུ་འགྲོ་བའི་དགོས་པ་ཡོད་དོ། །གཉིས་པ་ནང་ཕུང་པོ་ལ་རྩལ་སྦྱངས་བ་ནི། ཧཱུྃ་མཐིང་ནག་མཐོ་གང་པ་གཅིག་གིས་རང་གི་ལུས་ཐམས་
ཅད་ཕྱི་ཐལ་ནང་ཐལ་ཀོལ་རྩེ་མེད་པར་ཕུག་ནས་སང་སིང་དུ་བསམ་ཞིང་། ཧཱུྃ་དྲག་ལ་ཐུང་བར་བརྗོད་པས། འབྱོངས་པའི་རྟགས་ནི། ལུས་ཀྱི་ཤ་
ཀོལ་ཙེར་འཕར་པ་དང་། ཁྲལ་མ་ཁྲོལ་དུ་སོང་བའི་སྣང་བ་འབྱུང་ངོ་། དེ་མ་བྱུང་གི་བར་དུ་བསྐྱར་རོ། །དེས་ནི་ཕུང་པོའི་ནད་གདོན་ཞི་བ་དང་། ཕུང་པོ་

གཅེས་འཛིན་ཐེངས་ནས་འོད་གསལ་སྒྱུ་མར་གྲོལ་བའི་དགོས་པ་ཡོད་དོ། །གསུམ་པ་གཉེན་བཙལ་བ་ནི། ངག་ཏུ་ཧཱུྃ་བརྗོད་པས། རང་ཉིད་ཧཱུྃ་མཐིང་ 
ནག་གཅིག་ཏུ་བསམ། རང་གི་མདུན་དུ་ཧཱུྃ་དམར་པོ་གཅིག་བསམ། ཧཱུྃ་མཐིང་ནག་དེ་ལས་ཧཱུྃ་ནག་པོའི་ཕྲེང་བ་འཕྲོས་པས། མདུན་གྱི་ཧཱུྃ་དམར་པོ་དེ་ལ་
ཧྲིལ་ལི་ལི་འཁྲིལ་བར་བསམ། ཡང་ཕྱིར་གྲོལ་ནས་ཧཱུྃ་མཐིང་ནག་དེ་ལ་ཧྲིལ་ལི་ལི་འཁྲིལ་བར་བསམ། དེ་བཞིན་དུ་ཕར་དཀྲི་ཚུར་དཀྲི་ལན་མང་དུ་བྱ། །
མཐར་ཧཱུྃ་ནག་པོ་ལ་ཚུལ་དཀྲིས་པས་རི་བོ་མཆོག་རབ་ཙམ་དུ་བསམ། ཡང་ཧཱུྃ་དམར་པོ་དེ་ལ་ཧཱུྃ་གི་ཕྲེང་བ་འཕྲོས་ནས། ཧཱུྃ་ནག་པོ་ལ་གཡོན་དུ་དཀྲིས། ཡང་
ཕྱིར་གྲོལ་ནས་ཧཱུྃ་དམར་པོ་དཀྲིས། དེ་བཞིན་དུ་ཕར་དཀྲི་ཚུར་དཀྲི་ལན་མང་དུ་བྱས་ནས་མཐར་ཧཱུྃ་དམར་པོ་ལ་དཀྲིས་པས་རི་བོ་མཆོག་རབ་ཙམ་དུ་བསམ། དེ་
ནས་ཧཱུྃ་ནག་པོས་དམར་པོ་ལ་གཡས་སྐོར་དུ་ཀྱིལ་ལི་ལི་བསྐོར་བར་བསམ། ཧཱུྃ་དམར་པོས་ནག་པོ་ལ་ཀྱིལ་ལི་ལི་གཡོན་སྐོར་དུ་བསྐོར་བར་བསམ། །།

༄༅།  །དེ་ནས་ཧཱུྃ་གཉིས་ཁ་སྦྱར་ནས་གཡས་སུ་ཁྱམས་ཁྱམས། གཡོན་དུ་ཁྱམས་ཁྱམས། མདུན་དུ་ཁྱམས་ཁྱམས། རྒྱབ་ཏུ་ཁྱམས་ཁྱམས་
འཁྲབ་པར་བསམ། མཐར་ཧཱུྃ་གཉིས་ཇེ་ཆུང་ཇེ་ཟླུམ་དུ་སོང་ནས་ཐིག་ལེ་དམར་ནག་ཡུངས་འབྲུ་ཙམ་ལ་ཡུན་རིང་དུ་ཤེས་པ་གཏད། ཐིག་ལེ་གཉིས་ཀྱང་
གཅིག་ཏུ་འགྲིལ་ནས་ནམས་མཁའི་དཀྱིལ་དུ་ཧྲིལ་ལི་ལི་འགྲིལ་བ་ལ་ཤེས་པ་གཏད་དོ། །མཐར་ཐིག་ལེ་གཉིས་ཀྱང་ནམས་མཁའ་སྟོང་གསལ་དུ་ཐིམ་
པའི་ངང་ལ་ཤེས་པ་ལྷན་གྱིས་བཞག དེ་ལྟར་གཉེན་བཙལ་བས་སེམས་གར་གཏད་དུ་ཟིན་ཅིང་བློ་ལས་སུ་རུང་བའི་དགོས་པ་ཡོད་དོ། བཞི་པ་ལམ་དུ་
ཞུགས་པ་ནི། རང་ཉིད་ཧཱུྃ་དཀར་པོ་ཁྲུ་གང་ཙམ་མདངས་འོད་ཟེར་དུ་འཕྲོ་བ་གཅིག་ཏུ་བསམ་ལ། ཧཱུྃ་དལ་གྱིས་བསྒྲངས་པས་དང་པོ་ཧཱུྃ་དེ་ས་ལ་མ་རེག་ཙམ་
གྱི་ཏལ་ལ་ལ་སོང་བས་རང་གར་འགྲོ་མྱོང་བའི་ལམ་ལ་ཞུགས་ནས། རྒྱང་བུས་རིང་ཐུང་ལ་ཀླུང་ཆུ་གྲུ་གྲོང་ཡུལ་གར་སླེབས་ཐམས་ཅད་དུ་ཉུལ་བར་བསམ། 

དེས་སྔར་ཀྱི་བག་ཆགས་ཐམས་ཅད་གྲོལ་བའི་དགོས་པ་ཡོད་དོ། །དེ་ནས་བར་དོའི་གནས་དང་། དམྱལ་བ་ ཡི་དྭགས་ དུད་འགྲོ་ མི་དང་ལྷ་མ་ཡིན་དང་
ལྷའི་གནས་ཐམས་ཅད་ཀྱང་མཐར་ཆགས་སུ་ཉུལ་བར་བསམ། དེས་བར་དོ་དང་རིགས་དྲུག་གི་ལམ་ལ་མི་འཇུག་པའི་དགོས་པ་ཡོད་དོ། །དེ་ལྟར་མ་དག་
པའི་ལམ་དུ་ཞུགས་ཚེ། ཧཱུྃ་དེས་མཐོང་ཚད་ཀྱི་དངོས་པོ་ཐམས་ཅད་འོད་ཕུང་དུ་ཡལ་བར་བསམ་པ་ནི་མན་ངག་གོ །དེ་ནས་ཧཱུྃ་དེ་ནམ་མཁའ་ལ་རྒྱངས་ཀྱི་
འཕུར་ནས་སངས་རྒྱས་ཀྱི་ཞིང་ཁམས་ཐམས་ཅད་ཉུལ་ཏེ། ཤར་ཕྱོགས་མངོན་པར་དགའ་བའི་ཞིང་ཁམས་སུ་སངས་རྒྱས་མི་བསྐྱོད་པ་གཙོ་འཁོར་ཐམས་
ཅད་ལ་ཕྱག་འཚལ། མཆོད་པ་ཕུལ། ཆོས་ཞུས་། གནོང་བ་ཐོབ། ལུས་བསྟན་པར་བསམ། དེ་བཞིན་དུ་ལྷོ་དཔལ་ལྡན། ནུབ་བདེ་ཆེན་ བྱང་ལས་རབ་ དབུས་
སྟུག་པོ་བཀོད་པ། སྟེང་འོག་མིན་ཆོས་དབྱིངས་ཆོས་དབྱིངས་ཕོ་བྲང་རྣམས་སུ་རིགས་ཀྱི་བདག་པོ་རྣམས་ལ་ཕྱག་འཚལ། མཆོད་པ་ཕུལ། །།

༄༅།  །ཆོས་ཞུས་ གནོང་བ་ཐོབ་ ལུང་བསྟན་པར་བསམ། དེས་ཞིང་ཁམས་ཐམས་ཅད་མངོན་དུ་གྱུར་པའི་དགོས་པ་ཡོད་དོ། དེ་ལྟར་ཧཱུྃ་
བརྗོད་པ་ཐམས་ཅད་ཀྱི་རྗེས་ལ་ཤེས་པ་བདེ་གསལ་མི་རྟོག་པའི་ངང་ལ་རང་བབས་སུ་ལྷོད་དེ་གནས་པ་ཡིན་པས། རང་ཉིད་ཀྱི་ངང་ལ་དར་གཅིག་མཉམ་པར་
བཞག་ཅིང་དེ་དག་གི་རྗེས་ལ་ཤེས་པ་བདེ་གསལ་འདུག་ཀྱང་རང་གི་རྒྱུད་ལ་བཀལ་ལ་ལྟའོ། དེ་ཡང་ཧཱུྃ་བརྗོད་དུས་རླུང་སེམས་རྩེ་གཅིག་ཏུ་ཕྱི་ནང་གར་གཏད་པ་
དེར་བཟུང་བ་ཡིན་པས། རྣམ་རྟོག་འགག་ཡུལ་གཞན་ལས་ཆེ་བ་ནི་རྟེན་འབྲེལ་གྱི་ཆེ་བ་ཡིན་ནོ། དེ་ལྟར་ངག་གི་སྔོན་འགྲོའི་སྤྱོད་པ་བྱས་པའི་དགོས་པ་ལ་
གསུམ་སྟེ། ཐུན་མོང་དང་། ཁྱད་པར་ མཐར་ཐུག་གོ །དང་པོ་ནི། ངག་གི་སྡིག་པ་མ་ལུས་པ་དག་པ་དང་། ངག་གི་བྱ་བས་གང་གི་ཡོན་ཏན་རྣམས་ཐོབ་པ་
དང་༑ ངག་གི་ཞེན་པ་ལོག་པའི་དགོས་པ་ཡོད་དོ། །གཉིས་པ་ནི། ངག་གི་ཞེན་པ་ལོག་པས། ད་ཕྱིན་ཆད་ངག་འཁོར་བར་མི་ལྡོག་ཅིང་ལོངས་སྤྱོད་

རྫོགས་པའི་སྐུར་གྲོལ་བའི་དགོས་པ་ཡོད་དོ། །གསུམ་པ་ནི། ངག་མཐར་ཐུག་སངས་རྒྱས་ཐམས་ཅད་ཀྱི་གསུང་དང་གཉིས་སུ་མེད་པར་གདོད་མའི་
དབྱིངས་སུ་མྱ་ངན་ལས་འདས་པའི་དགོས་པ་ཡོད་དོ། །དེ་ལྟར་མ་བྱས་ན་དེ་ཉིད་ལས་ལྡོག་པའི་སྐྱོན་ཡོད་དོ། །གསུམ་པ་སེམས་ལ་ཡང་རུ་ཤན་དབྱེ་
བ་དང་སྔོན་འགྲོ་གཉིས་ལས། དང་པོ་རུ་ཤན་དབྱེ་བ་ནི། འདས་རྗེས་ལས། །ཡིད་ཀྱི་སྔོན་འགྲོ་བྱ་བའི་ཕྱིར། །རིགས་དྲུག་སྡུག་བསྔལ་བློ་ལ་བླངས། ཞེས་
པས༑ སེམས་འདི་དང་པོ་ཆོས་སྐུ་ཡིན་ཡང་ཡིན་པར་མ་ཤེས་པས་འཁོར་བར་འཁྱམས་ཏེ། ད་ཕྱིན་ཆད་འཁོར་བར་མི་འཁྱམས་པར་བྱ་བའི་སེམས་དང་
འཁོར་བ་རུ་ཤན་དབྱེའོ། དེ་ཡང་མི་མེད་པའི་དབེན་པར་ཕྱིན་ཏེ། ད་ནི་སེམས་ཅན་ཐམས་ཅད་ཀྱི་དོན་དུ་སེམས་འཁོར་འདས་རུ་ཤན་དབྱེ་ལ་ཕྱིར་མི་ལྡོག་
པར་བྱ་སྙམ་དུ་སེམས་བསྐྱེད་ལ། རིགས་དྲུག་གི་བདེ་སྡུག་ཐམས་ཅད་བདག་གི་རྒྱུད་ལ་བཀལ་ལ་ཉམས་སུ་མྱོང་བའི་ཚུལ་དུ་བསམ། དེ་དག་གི་

༄༅། །རྗེས་ཀྱི་ཤེས་པ་ཡང་རང་གི་རྒྱུད་ལ་བཀལ་བལྟའོ། འབྱོངས་བའི་རྟགས་སུ་སེམས་གསལ་ལ་དངས་པ་དང་། འཁྲུལ་པ་མེད་པ་དང་། །
བྲོད་པ་སྐྱེ་བ་དང་། སྣང་བ་ཐམས་ཅད་དགའ་བདེའི་ཉམས་འབར་བ་འབྱུང་། མ་བྱུང་གི་བར་དུ་བསྐྱར་རོ། རྡོ་རྗེ་ཁང་བུ་བརྩེགས་པའི་རྒྱུད་ལས། །གང་གི་
བསམ་པའི་འཁོར་ལོ་ཉིད། སུ་ཡིས་བསྐོར་བར་ནུས་པ་ལ། །ཕྱིས་ནི་དེ་ཡི་སེམས་རྒྱུད་འགག་ཅེས་དང་། གང་གིས་རུ་ཤན་ཕྱེད་པ་ཉིད། ཁམས་གསུམ་
ཉིད་དུ་ལྡོག་པ་མིན། ཞེས་སོ། །གཉིས་པ་སྔོན་འགྲོ་དངོས་ནི། ཐལ་འགྱུར་ལས། སེམས་ནི་ཐོག་མར་བྱུང་ས་དང་། །བར་དུ་གནས་དང་ཐ་མར་འགྲོ། །
དེ་ལྟར་གསུམ་ལ་བརྟགས་དཔྱད་ན། །སེམས་སྦྱངས་སེམས་ཀྱི་གནས་ལུགས་ཤེས། ཞེས་པས། དང་པོ་སེམས་ཀྱི་བྱུང་ས་ལ་བརྟགས་པ་ནི། སེམས་
འདི་ཕྱི་ནང་སྣོད་བཅུད་གང་ནས་བྱུང་། སྣང་བ་དང་ སྟོང་པ་དང་ ཡོད་མེད་ལ་སོགས་པ་གང་ནས་བྱུང་། སེམས་ཉིད་ས་སེམས་བྱུང་བ་ཡིན་ནམ་སྙམ་

དུ་བརྟགས་པས། དེའང་ཕྱི་རོལ་ཁང་ཁྱིམ་ལ་སོགས་པ་ལ་བྱུང་སྙམ་ན། དེའང་རྡུལ་ཕྲན་དུ་གཞིག་ལ་བརྟགས་པས། ཕྱི་སྣོད་ནས་མ་བྱུང་། ནང་རང་
གི་ལུས་ལས་བྱུང་ངམ་སྙམ་ན། དེའང་ཕྱེད་ཚན་དུ་རྡུལ་ཕྲན་གྱི་བར་བཙལ་བས་མི་རྙེད་དོ། སྟོང་པ་ལས་མ་བྱུང་སྟེ། བྱུང་ས་མ་གྲུབ། སྣང་བ་ལས་མ་བྱུང་སྟེ། 
རྡུལ་ཕྲན་དུ་བཙལ་ཡང་མ་རྙེད། ཡོད་མེད་གང་དུ་བྱུང་བཙལ་ཡང་ངོ་བོ་མ་མཐོང་། སེམས་ལས་སེམས་བྱུང་བ་མེད་དོ། བྱུངས་དང་བྱུང་མཁན་གཉིས་མ་གྲུབ་
ཚོལ་མཁན་གྱི་སེམས་ལ་ཚུར་བལྟས་པས་ངོས་བཟུང་དང་བྲལ་ཏེ། བྱུང་མཁན་གྱི་སེམས་མ་གྲུབ་པ་བྱུང་པའི་ངོས་བཟུང་མ་གྲུབ་པར་ཤེས་ཏེ། བྱུང་ས་དང་
བྱུང་མཁན་བཙལ་དུ་མ་རྙེད་པས་སེམས་ཉིད་སྟོང་པ་ངོས་བཟུང་དང་བྲལ་བ་གཏན་ལ་ཕེབ་པ་ཡིན་ནོ། དེ་ལྟར་སེམས་ལ་བྱུངས་མ་རྙེད་ཅིང་། བྱུང་མཁན་
གྱི་སེམས་མ་བྱུང་པས། སེམས་འདི་སྐྱེ་བའི་རྒྱུས་སྟོང་པ་ཡིན་ནོ། དེས་ནི་སེམས་གཞི་མེད་རྩ་བྲལ་ཆོས་སྐུ་སྐྱེ་བ་མེད་པ་ངོ་འཕྲོད་པ་ཡིན་ནོ། །གཉིས་

༄༅། །པ་སེམས་ཀྱི་གནས་ས་ལ་བརྟགས་པ་ནི། སེམས་ད་ལྟ་གར་གནས་ ཕྱི་ནང་སྣོད་བཅུད་ལུས་མགོ་མཇུག་ལ་སོགས་པར་བརྟགས་པས།
དེ་དག་གང་དུའང་མ་མཐོང་བ་དེའི་ཚེ། རྟོག་བྱེད་ཀྱི་ཤེས་པ་ཉིད་ལ་བལྟས་པའི་ཤེས་པ་གསལ་ཞིང་སྣང་ཡང་རང་བཞིན་མ་གྲུབ་པས། གཞི་མེད་
རྩ་བྲལ་ཆེན་པོར་ཡེ་སྟོང་གཏན་ལ་ཕེབས་སོ། །དེ་ལྟར་ཤེས་ན་སེམས་ལ་གནས་པ་མི་རྙིད་ཅིང་གནས་མཁན་གྱི་སེམས་ལ་ངོས་བཟུང་མེད་པས། །
སེམས་བར་དུ་གནས་པའི་རྒྱུས་སྟོང་པ་ཡིན་ནོ། དེས་ན་སེམས་གསལ་ལ་རང་བཞིན་མེད་པས་ལོངས་སྐུ་འགགས་པ་མེད་པར་ངོ་འཕྲོད་པ་ཡིན་ནོ། །
གསུམ་པ་སེམས་ཀྱི་འགྲོ་ས་ལ་བརྟགས་པ་ནི། སེམས་འདི་ཝལ་གྱིས་བྱུང་ནས་ཡལ་གྱིས་སོང་བ་སྙམ་བྱེད་ཅིང་། ཐ་མ་ཡང་གང་དུ་འགྲོ་ བརྟགས་
པས༑ ཕྱི་ནང་སྣོད་བཅུད་སྣང་སྟོང་ཡོད་མེད་གང་དུ་ཡང་འགྲོ་ས་མ་རྙེད། འགྲོ་མཁན་གྱི་སེམས་ལ་བརྟག་པས་ཀྱང་ངོས་བཟུང་མ་མཐོང་བ་དེའི་

ཚེ་སེམས་ཉིད་བློ་འདས་ཆེན་པོར་གཏན་ལ་ཕེབས་སོ། །དེ་ལྟར་ན་སེམས་ལ་འགྲོ་ས་མ་རྙེད་ཅིང་། འགྲོ་མཁན་གྱི་སེམས་ལ་ངོས་བཟུང་མེད་
པས་སེམས་ཐ་མ་འགག་པའི་རྒྱུས་སྟོང་པ་ཡིན་ནོ། དེ་ནི་སེམས་རིག་སྟོང་འགྲོ་འོང་དང་བྲལ་བ་སྤྲུལ་པའི་སྐུར་གཏན་ལ་ཕེབ་ཅིང་ངོ་འཕྲོད་པ་ཡིན་
ནོ། །དེ་ལྟར་སེམས་ཀྱི་སྔོན་འགྲོའི་སྤྱོད་པ་བྱས་པ་ལ་དགོས་ཆེད་གསུམ་སྟེ། ཐུན་མོང་ ཁྱད་པར་ མཐར་ཐུག་གོ་ །དང་པོ་ནི། སེམས་ཀྱི་
སྡིག་པ་མ་ལུས་པ་དག་པ་དང་། སེམས་ཀྱི་བར་ཆད་ཞི་བ་དང་། སེམས་ཀྱི་མངོན་ཞེན་ལྡོག་པའི་དགོས་པ་ཡོད་དོ། །གཉིས་པ་ནི། སེམས་དེ་ཆོས་
སྐུར་གྲོལ་བའི་དགོས་པ་ཡོད་དོ། །གསུམ་པ་ནི། སངས་རྒྱས་ཐམས་ཅད་ཀྱི་ཐུགས་རྡོ་རྗེ་དང་གཉིས་སུ་མེད་པར་མྱ་ངན་ལས་འདས་པའི་དགོས་པ་
ཡོད་དོ། དེ་ལྟར་ཡང་དཔག་བསམ་ལྗོན་ཤིང་ལས། བསམ་པ་བརྟགས་པས་སླར་ལྡོག་མེད། ཅེས་དང་། ནམས་མཁའ་འོད་ལྡན་གྱི་རྒྱུད་ལས། །།

༄༅། འདུ་ཤེས་བཅད་པས་ཁང་སྒོ་འགགས། ཅེས་དང་། ཉེ་བར་རྟོགས་པ་ལས། ངག་གི་རུ་ཤན་དབྱེ་བ་ཉིད། ཁམས་གསུམ་དུ་ནི་ལྡོག་པ་ཡིན་
ཞེས་སོགས་བྱུང་བས། དེ་ལྟར་སེམས་དང་འཁོར་བ་རུ་ཤན་མ་ཕྱེས་ན། གོང་གི་ཡོན་ཏན་དེ་དག་ལས་ལྡོག་པའི་སྐྱོན་ཡོད། འོ་ན་སྐུ་གསུམ་ཐོབ་དང་
སངས་རྒྱས་ཀྱི་སྐུ་གསུང་ཐུགས་རྡོ་རྗེ་གསུམ་དུ་མྱ་ངན་ལས་འདས་པ་དེ་གཉིས་གཅིག་མོད། ཁྱད་པར་མཐར་ཐུག་གི་དགོས་པ་ཞེས་ཐ་དད་དུ་བརྗོད་
པ་ལ་ཤེས་འདོད་མེད་དོ་ཞེ་ན། དེ་གཉིས་ལ་ཁྱད་པར་ཡོད་དོ། ལུས་ངག་ཡིད་གསུམ་སྐུ་གསུང་ཐུགས་ཐོབ་པ་ནི། ཕྱི་གསལ་འགྲོ་བ་ལ་སྣང་བ་
ཡིན་ལ། མྱ་ངན་ལས་འདས་པ་ནི་ནང་གསལ་གདོད་མའི་གཞི་ཐོག་ཏུ་ཕྱིན་པ་ཡིན་ནོ། དེ་ལྟར་ལུས་ངག་ཡིད་གསུམ་གྱི་སྤྱོད་པ་མཐར་ཕྱིན་པ་དེ་ནི་ཕྱི་
འཁྲུལ་པའི་རྐྱེན་སྣང་ཟད་པར་བྱེད་པ་ཡིན་ནོ། །གཉིས་པ་ནང་ལུས་ངག་ཡིད་གསུམ་རུ་ཤན་དབྱེ་ཞིང་སྒྲིབ་པ་སྦྱང་བ་ནི། ཀློང་གསལ་ལས། 

འཁྲུལ་རྒྱུ་ཟད་པར་བྱ་བའི་ཕྱིར་། འཁོར་འདས་རུ་ཤན་ནང་ལྟར་དབྱེ། ཞེས་པས། དེ་ཡང་གོང་གི་སྔོན་འགྲོ་གསུམ་གྱིས་ཕྱི་འཁྲུལ་པའི་རྐྱེན་
སྣང་ཟད་ཀྱང་། ནང་ལུས་ངག་ཡིད་འཁྲུལ་པའི་རྒྱུ་དང་ས་བོན་མ་ཟད་པས། དེ་ཟད་པར་བྱ་བའི་ཕིར། ལུས་ངག་ཡིད་གསུམ་ནང་ལྟར་འཁོར་བ་དང་
རུ་ཤན་ཕྱེ་དགོས་སོ། དབྱེ་བ་དངོས་ནི། འདས་རྗེས་ལས། ལུས་ནི་མ་རིག་རྒྱུས་བསྐྱེད་ཕྱིར། །རིགས་དྲུག་ས་བོན་ཉིད་དུ་གནས། །རིག་པ་སྐུ་
གསུམ་མཚོན་པའི་ཕྱིར། །སྐུ་གསུམ་ཡི་གེ་གསུམ་དུ་ཤར། །ཡི་གེའི་རྩལ་སྦྱང་རུ་ཤན་དབྱེ། ཞེས་པས། ས་བོན་དྲུག་ཇི་ལྟར་གནས་ན། ཀློང་
གསལ་ལས། སྤྱི་བོ་མགྲིན་པ་སྙིང་ག་དང་། །ལྟེ་བ་གསང་གནས་རྐང་མཐིལ་དུ། །ཨ་ནྲྀ་སུ་ཏྲི་པྲེ་དུ་གནས། །ཞེས་པས་ས་བོན་དེ་རྣམས་མ་དག་པ་ལ་
བརྟེན་ནས་དུས་རྟག་ཏུ་རིགས་དྲུག་གི་གནས་སུ་འཁྱམས་ཤིང་ཁམས་གསུམ་འཁོར་བའི་སྡུག་བསྔལ་མྱོང་བས་ས་བོན་རྣམས་དག་པར་བྱ་བ་ནི། ཐོག་མར་

༄༅། བར་ཆད་ཀྱི་བགེགས་མི་འཇུག་པ་དང་། རྣམ་ཤེས་ཚོགས་བརྒྱད་ཡུལ་ལ་མི་འཕྲོ་བར་བྱ་བའི་ཆེད་དུ་ཡི་གེ་བརྒྱད་ཀྱི་རྒྱས་གདབ་པར་བྱ་
སྟེ༑ སློབ་མ་རྣམས་བླ་མའི་མདུན་དུ་ལངས་ཏེ་ཐལ་མོ་སྙིང་གར་སྦྱར། བླ་མས་ཁ་ཤར་དུ་བལྟས་ཏེ་བསྡིགས་མཛུབ་དང་བཅས་ནས་བལྟ་སྟངས་ཀྱིས་
བགེགས་བསྐྲད་དེ། མཁའ་འགྲོ་ཆོས་སྐྱོང་ལ་གཏོར་མ་སྦྱིན་ལ། སློབ་མ་རྣམས་ཀྱི་སྤྱི་གཙུག་ཏུ་ཧཱུྃ་མཐིང་ནག་གཅིག་བསྒོམ་ནས། དྲྭ་བ་ཅན་གྱི་རྩ་མགྲིན་
པ་ལ་ཟེར་ལས་བྱུང་ནས། ལུས་ཐམས་ཅད་ཧཱུྃ་དུ་གྱུར་པར་དཔོན་སློབ་གཉིས་ཀས་བསམ། དེ་བཞིན་དུ་རྐང་མཐིལ་དུ་ཡཾ་ལྗང་གུ། ལྟེ་བར་རཾ་དམར་པོ། །།
མགྲིན་པར་ཁཾ་དུད་ཁ། དཔྲལ་བར་ཨེ་མཐིང་ག ལྐོག་མར་སུཾ་སེར་པོ། པུས་མོ་གཡས་པ་ལ་ཧ་དཀར་པོ། སླར་ཡང་རྐང་མཐིལ་དུ་ཕཏཿསྔོ་ནག་
གཅིག་བསམ་ནས། ངག་ཏུ་ཡང་དབུགས་ཐོག་རེ་ལ་ཕཊཿཉེར་གཅིག་རེ་དཔོན་སློབ་ཐམས་ཅད་ཀྱི་ངར་དང་ལྡན་པས་དྲག་ཏུ་བརྗོད་ལ་བསྲུང་བར་བྱའོ།།།།

འདི་དག་དགོས་ཆེད་གཉིས་ཏེ། གནས་སྐབས་སུ་ལུས་ངག་ཡིད་གསུམ་ལ་བར་ཆད་ཀྱི་བགེགས་མི་འཇུག་པ་དང་། མཐར་ཐུག་འབྱུང་བ་ལྔས་བསྡུས་
པའི་སྒྱུ་ལུས་དག་ནས། རྣམ་གྲོལ་ཡེ་ཤེས་མྱུར་དུ་བརྙེས་པའི་དགོས་ཆེད་ཡོད་དོ། རུ་ཤན་དབྱེ་བ་དངོས་ནི། རང་གི་ལུས་ཀྱི་སྤྱི་བོར་ལྷའི་ས་བོན་
ཨཿདཀར་པོ་ལ་བག་ཆགས་དང་བཅས་པ། དེ་བཞིན་དུ་མགྲིན་པ་ལྷ་མ་ཡིན་གྱི་ས་བོན་སུཾ་ལྗང་སེར་བག་ཆགས་དང་བཅས་པ། སྙིང་ཁར་མིའི་ས་
བོན་ཎྲྀ་སྡོ་སྐྱ་བག་ཆགས་དང་བཅས་པ། ལྟེ་བར་དུད་འགྲོའི་ས་བོན་ཏི་དམར་ནག་བག་ཆགས་དང་བཅས་པ། གསང་བར་ཡི་དྭགས་ཀྱིས་བོན་
བྲེ་ལྗང་ནག་བག་ཆགས་དང་བཅས་པ། རྐང་མཐིལ་དུ་དམྱལ་བའི་ས་བོན་དུ་དུད་ཁ་བག་ཆགས་དང་བཅས་པ་རྣམས་གསལ་བ་ལ་སོ་སོའི་བག་ཆགས་
ཐམས་ཅད་འདུས་ཤིང་ཐིམ་པར་བསམ། དེ་ལྟར་སྦྱང་གཞི་འགྲོ་བའི་གནས་དྲུག་ཏུ་སྦྱང་བྱེད་སྐུ་གསུམ་གྱི་ཡི་གེས་སྦྱང་བ་ནི། སྤྱི་བོར་སྐུའི་

༄༅། ས་བོན་ཨོཾ་དཀར་པོ་འོད་ཟེར་འཕྲོ་བ། མགྲིན་པར་གསུང་གི་ས་བོན་ཨཱཿདམར་པོ་འོད་ཟེར་འཕྲོ་བ། སྙིང་གར་ཐུགས་ཀྱི་ས་བོན་ཧཱུྃ་མཐིང་
ནག་ལ་འོད་ཟེར་འཕྲོ་བ། དེ་གསུམ་ལ་འོད་ཟེར་མེ་ལྕེའི་ཕྲེང་བ་ལྟར་འཕྲོས་པས། ལུས་ངག་ཡིད་ཀྱི་སྡིག་སྒྲིབ། རིགས་དྲུག་གི་ས་བོན་མ་རིག་
འཁྲུལ་པའི་བག་ཆགས་ཐམས་ཅད་ཐུལ་གྱིས་ཚིག་ནས་མི་གནས་པར་བྱས་ཏེ། ལུས་ངག་ཡིད་གསུམ་རྒྱལ་བའི་སྐུ་གསུང་ཐུགས་སུ་བྱིན་གྱིས་བརླབ།
རིགས་དྲུག་གི་གནས་ཐམས་ཅད་དུ་འོད་ཟེར་གྱི་འདུ་འཕྲོས་ཁྱབ་ཅིང་། རིགས་དྲུག་སོ་སོའི་སྡིག་སྒྲིབ་ས་བོན་བག་ཆགས་དང་བཅས་པ་ཐམས་ཅད་ཐུལ་
གྱིས་བསྲེག་ནས། རྒྱལ་བ་ཐམས་ཅད་ཀྱི་ཡོན་སྟན་ཡོངས་སུ་རྫོགས་པར་བསྒོམ་ཞིང་། དབྱངས་དང་བཅས་པའམ། དབྱངས་མེད་ཀྱང་རུང་བས། འབྲུ་
གསུམ་ལ་འབུམ་ཕྲག་བདུན་ལ་སོགས་པ་མཚན་མ་མ་བྱུང་གི་བར་དུ་བཟླས་སོ། །མཚན་མ་ནི། ལུས་ཀྱི་སྡིག་སྒྲིབ་དག་པའི་རྟགས་སུ་ཁྲུས་བྱས་པ། 

གོས་དྲི་མ་མེད་པ་གོན་པ། ལུས་ཤེལ་གྱི་གོང་བུ་ལྟར་གྱུར་པ་ལ་སོགས་པ་རྣམས་འབྱུང་། ངག་གི་སྡིག་སྒྲིབ་བྱང་བའི་རྟགས་སུ་དུང་བུས་པ། རོལ་
མོ་དང་སྔགས་སྒྲ་སྒྲོགས་པ། གྲེ་ལྕེ་བདེ་བ་ལ་སོགས་པ་འབྱུང་། ཡིད་ཀྱི་སྡིག་སྒྲིབ་བྱང་བའི་རྟགས་སུ་དབང་པོ་གསལ། ཤེལ་དང་ནོར་བུ་བུམ་
གཏེར་རྙེད་པ། དགེ་སྦྱོར་སྤྲོ་བ་ལ་སོགས་ཏེ་མདོར་ན་ལུས་ངག་ཡིད་གསུམ་ཐ་མལ་གྱི་ངན་ཞེན་འགག་ཅིང་། ཤེལ་སྒོང་དག་པ་ལྟར་གསལ་
སེལ་སེལ་སོང་སྙམ་བྱེད་པའོ། དེ་ལྟར་མ་བྱུང་གི་བར་དུ་བསྐྱར་རོ། འདི་ནི་དམིགས་པ་རྣམས་ཀྱི་ནོར་བུ་དབང་གི་རྒྱལ་པོ་བསམ་འཕེལ་ལོ། །
དེའང་རང་ངོ་མ་ཤེས་པས་འཁོར་བར་འཁྱམས་དུས་ལས་སྣ་ཚོགས་བསགས་པ་རྣམས་ཡི་གེ་དྲུག་པོ་ལ་བག་ཆགས་ཏེ། ལས་བཟང་ངན་གྱི་
འཁོར་བ་མཐོ་དམན་དུ་བྱེད་པ་རྣམས་གང་དུ་སྐྱེ་བའི་ལས་དེས་ཡི་གེ་འདིའི་རྩ་ཁམས་སུ་རླུང་སེམས་འདུས་ནས་འགྲོ་བ་རིགས་དྲུག་གི་སྣང་བ་མི་འདྲ་

༄༅། བ་དྲུག་ཏུ་འཆར་ཞིང་། དེ་ཡང་ལས་བཟང་ངན་སྣ་ཚོགས་སུ་བསགས་ཡི་གེ་དྲུག་ལ་བག་ཆགས་ཏེ་འཁོར་བ་ཕྱི་མར་འདྲེན་པར་བྱེད་དོ།
དེས་ན་ལས་བཟང་ངན་གྱི་བརྟན་པ་ཡི་གེ་དྲུག་སྐུ་གསུམ་གྱི་ཡི་གེས་ཚིགས་པ་ན། འཁོར་བ་བདེ་སྡུག་གི་འཕྲང་ལས་ཐར་ཏེ་མྱ་ངན་ལས་འདས་
པའོ། །དེ་ལྟར་བཟླས་པའི་དུས་རྗེས་ཀྱི་ཤེས་པ་ཇི་ལྟར་འདུག་ཀྱང་རང་རང་གི་རྒྱུད་ལ་བཀལ་ལ་ལྟའོ། དེ་ལྟར་རུ་ཤན་ཕྱེད་པའི་ཡོན་ཏན་ནི། །
ཀློང་གསལ་ལས། རུ་ཤན་ནང་ལྟར་སུས་ཕྱེ་བ། །འཁྲུལ་རྒྱུན་འཁོར་བའི་ས་བོན་སྟོང་། །གསུམ་པོ་འཁོར་བར་ལྡོག་པ་མེད། ཅེས་སོ། མ་ཕྱེས་
པའི་སྐྱོན་ནི་དེ་ཉིད་ལས། དེ་ལྟར་ས་བོན་མ་ཟད་ན། །འཁོར་བའི་འབྲེལ་ཐག་ཆོད་མི་གྱུར། ཅེས་སོ། ནང་ལྟར་རུ་ཤན་ཕྱེས་པའི་དགོས་པ་ནི། །།
ཐལ་འགྱུར་ལས། །འདི་ལ་དགོས་པ་རྣམ་པ་གཉིས། །ཐུན་མོང་མཆོག་གི་དབྱེ་བས་བརྟགས། ཞེས་དང་། ཀློང་གསལ་ལས། ལུས་ངག་ཡིད་

གསུམ་སྔོན་འགྲོ་ནི། །ཐུན་མོང་ཁྱད་པར་མཐར་ཐུག་གིས། །དགོས་པ་གསུམ་དུ་ཤེས་པར་བྱ། ཞེས་པས། དང་པོ་ཐུན་མོང་གི་དགོས་པ་ནི། ལུས་
ངག་ཡིད་གསུམ་གྱི་སྡིག་པའི་ས་བོན་རྩ་བ་ནས་དག ལུས་ངག་ཡིད་གསུམ་ལ་བར་ཆད་འབྱུང་བའི་ས་བོན་རྩ་བ་ནས་ཞི་ལ། ལུས་ངག་ཡིད་གསུམ་
གྱི་ཞེན་པའི་ས་བོན་རྩ་བ་ནས་ལྡོག་པའོ། གཉིས་པ་ཁྱད་པར་གྱི་དགོས་པ་ནི། ད་ཕྱིན་ཆད་ལུས་ངག་ཡིད་གསུམ་འཁོར་བར་ལྡོག་པའི་ས་
བོན་མེད་པས་མི་ལྡོག་ངེས་པའི་དགོས་པ་དང་། ལུས་ངག་ཡིད་གསུམ་སྐུ་གསུམ་དུ་གྲོལ་པའི་དགོས་པ་ཡོད་དོ། གསུམ་པ་མཐར་ཐུག་གི་དགོས་
པ་ནི། ལུས་ངག་ཡིད་གསུམ་སངས་རྒྱས་ཐམས་ཅད་ཀྱི་སྐུ་གསུང་ཐུགས་དང་གཉིས་སུ་མེད་པར་མྱ་ངན་ལས་འདའ་བའི་དགོས་པ་ཡོད་དོ། དེ་
ལྟར་ལུས་ངག་ཡིད་གསུམ་རུ་ཤན་མ་ཕྱེད་ན་འཁོར་བའི་ས་བོན་ཡང་ཡོད་པས། གོང་གི་ཡོན་ཏན་དེ་རྣམས་ལས་ལྡོག་པའི་སྐྱོན་ཡོད་དོ། །སྤྱི་དོན་

༄༅། གསུམ་པ་དངོས་གཞི་ཟག་པ་མེད་པའི་ཡེ་ཤེས་མངོན་སུམ་དུ་རང་གནད་ལ་དབབ་པར་བྱེད་པ་ལ་བཞི་སྟེ། སྒོ་གསུམ་བྱ་བ་དགུ་
ཕྲུགས་སུ་བཏང་བ་དང་། སྒོ་གསུམ་གྱི་གནད་གཟིར་བ་དང་། གནད་རྣམ་པ་གསུམ་ལ་བརྟེན་ནས་མངོན་སུམ་རང་ཐོག་ཏུ་དབབ་པ་དང་། སྣང་
བཞིའི་ཉམས་ཀྱི་རིམ་པ་ཇི་ལྟར་འཆར་ཚུལ་དང་བཞི་ལས། དང་པོ་ནི། འདས་རྗེས་ལས། གནས་བརྟེན་གྲོལ་བའི་གདིང་ཐོབ་ནས། །།
ཕྱི་ནང་བྱ་བ་ཀུན་བཏང་སྟེ། ཞེས་དང་། ཀློང་གསལ་ལས། མངོན་སུམ་གནད་དུ་དབབ་པའི་ཕྱིར། །ཕྱི་ནང་གསང་བའི་བྱ་བ་ནི། །ལུས་
ངག་ཡིད་གསུམ་དགུ་ཕྲུགས་བཏང་། ཞེས་སོ། བྱ་བ་དགུ་ཕྲུག་ཇི་ལྟར་ཞེ་ན། ལུས་ཀྱི་ཕྱིའི་བྱ་བ་སྤྱོད་འགྲོས་མཐའ་དགནང་གི་ཕྱག་དང་
བསྐོར་བ་བཏང་ལ། གསང་བ་གྲོགས་མེད་ཅིག་ཕུར་གནས་པར་བྱའོ། ངག་གི་ཕྱིའི་བྱ་བ་འཁྲུལ་གཏམ་བྲེ་མོ། ནང་གི་ཆོས་སྤྱོད་བཟླས་པ་བཏང་

ལ༑ གསང་བ་ཅི་ཡང་སྨྲ་བ་མེད་པའོ། ཡིད་ཀྱི་ཕྱིའི་བླ་བ་ཡིད་དཔྱོད་ཀྱི་འགྲོས། ནང་ཐོས་པའི་བློ་སྦྱངས་ཐམས་ཅད་སྤངས་ལ། གསང་བ་བསྐྱེད་རྫོགས་
ཀྱང་རྩོལ་མེད་དུ་བཞག་གོ དེ་ལྟར་བྱ་བ་བཏང་བའི་ཡོན་ཏན་ནི། ཀློང་གསལ་ལས། ལུས་ངག་འཁྲུལ་པ་རྒྱུན་བཅད་ནས། །ཡེ་ཤེས་རྒྱུད་ལ་གནས་པར་འགྱུར། ཞེས་
སོ༑ མ་བཏང་བའི་སྐྱོན་ནི། ཡང་དེ་ཉིད་ལས། བྱར་མེད་རྒྱུ་ལ་མ་གནས་ན། །རིག་པའི་དོན་ལ་རེགས་པ་མེད། ཅེས་པས། དེ་ལྟར་བྱ་བ་བཏང་བའི་དགོས་ཆེད་ནི་
གཉིས་ལས། གནས་སྐབས་སུ་སྒོ་གསུམ་གྱི་བྱ་བ་ཐོངས་པས་ལུས་ངག་ཡིད་གསུམ་འཁྲུལ་ཕྱིར་མི་འབྲངས་ལ། མཐར་ཐུག་ཟག་མེད་ཡེ་ཤེས་མངོན་དུ་འཆར་བའི་
དགོས་པ་ཡོད་དོ། དེ་ལྟར་མ་བཏང་ན་དེ་ལས་ལྡོག་པའི་སྐྱོན་ཡོད་དོ། ཚད་ནི་སྒོ་གསུམ་གང་ལའང་མི་འཇུག་པའོ། དེ་མན་ཆད་དུ་ཚེའི་དུས་བྱས་ན་ཁ་གཅིག་ཚེ་ཕྱི་མ་
ལ་ཆོས་འདི་དང་འཕྲད་ནས་ལྷག་མེད་དུ་འཚང་རྒྱ་ལ། ཕལ་ཆེར་བར་དོ་ཀ་དག་གི་ངང་དུ་གྲོལ་བ་ལ་ཐེ་ཚོམ་མེད་དོ། གཉིས་པ་སྒོ་གསུམ་གྱི་གནད་གཟིར་ཚུར་ནི།

༄༅། །ལུས་ངག་ཡིག་གསུམ་གྱི་གནད་གསུམ་ལས། དང་པོ་ནི། བཞུགས་སྟངས་གསུམ་དང་། གཟིགས་སྟངས་གསུམ་ལས་མི་འདའ་བར་བྱེད་པ་སྟེ། ཐལ་འགྱུར་ལས། །མངོན་
སུམ་གནང་ནི་ལུས་ངག་ཡིད། །སོ་སོའི་གནད་རྣམས་ལེགས་པར་བསྣུན། །དེ་ཡང་ལུས་ཀྱི་སྐུ་གསུམ་ལས། །རྒྱུན་དུ་འདའ་བར་མི་བྱའོ། ཞེས་དང་། ཀློང་གསལ་ལས། རིག་
པ་ལུས་ལ་གནས་གྱུར་ཀྱང་། །འཁྲུལ་འཁོར་དག་གིས་མ་གཅུན་ན། །ཡེ་ཤེས་དབང་པོར་སྣང་མི་ནུས། ཞེས་དང་། རྡོ་རྗེ་སྙིང་པོའི་ཐོད་རྒལ་ཉམས་ཁྲིད་ཆོས་ཉིད་འཁོར་ལོ་ལས། ལམ་
ཐོད་རྒལ་དུ་ཉམས་སུ་ལེན་པའི་སེམས་སྦྱང་ནི། སེམས་ཀྱི་གནད་དབྱིངས་ཀྱི་ནང་དུ་རིག་པ་མ་ཡེངས་པར་གཏད་ལ། ཉི་མ་ལ་གཏད་པས་རླུང་སེམས་ཁོད་སྙོམས་ཤིང་བཞུགས་པས་བལྟ་
སྟངས་གཟིགས། གཟིགས་སྟངས་ལས་སུ་རུང་བའོཿ སྒོའི་གནད་ཡུལ་གྱིས་གནད་རླུང་གི་གནད་གསུམ་ནིཿཡེ་ཤེས་སྙིང་ལ་གནས་པའི་རང་མདངས་ཆུའི་སྒྲོན་མར་ཐོན་པར་གཟིགས་
སྟངས་གཅུན་པས་མངོན་ལཿ ཡུལ་གྱི་གནད་ཕྱི་དབྱིངས་ནམ་མཁའ་སྤྲིན་བྲལ་ལ་གཏད་པས། ནང་དབྱིངས་རྣམ་དག་གི་སྒྲོན་མ་འཆར་བའི་ཕྱིར། རླུང་གི་གནད་ཁ་ནས་དལ་བར་

བཏང་བ་ལ་བསླབ། འདི་དག ནི་གནད་གཟིར་བའི་རིམ་པའོ། ཞེས་མདོར་བསྟན་ནས། གནད་དངོས་ནི། ཐལ་འགྱུར་ལས། ལུས་ནི་སྐུ་གསུམ་བཞུགས་སྟངས་
ལས། །རྒྱུན་དུ་འདའ་བར་མི་བྱའོ། ཞེས་དང་། འདས་རྗེས་ལས། གླང་སེང་དྲང་སྲོང་བཞུགས་སྟངས་བཅའ། ཞེས་པས། དང་པོ་ཆོས་སྐུའི་བཞུགས་
སྟངས་སེང་གེ་ལྟ་བུ་ནི། སྟན་གྱི་སྟེང་དུ་ཁྱི་ཚུགས་མོར་འདུག་ལ། རྐང་མཐིལ་གཉིས་སྤྲད། པུས་མོ་ཕྱིར་བསྒྲད་ལ། ལག་མཐིལ་ས་ལ་བཙུག་སྟེ་མཐེ་འོང་
བཅངས༑ རོ་སྟོད་སེང་གེ་ལྟ་བུར་གཟེངས་བསྟོད་ལ། འཇིངས་པ་ཡིད་ཙམ་གྱེན་དུ་བསྟོད་ཅིང་སྨིན་ཕྲག་གི་ནམས་མཁའ་ལ་མིག་མི་འགུལ་བར་བལྟས། 
ནས་ཉི་མའི་འོག་ཏུ་གྲུ་གང་ཙམ་ཕབ་པའི་མཁའ་ལ་ཆོས་སྐུའི་བལྟ་སྟངས་ཀྱིས་བལྟས་པས་ཐིག་ལེ་འཆར་བའི་ཚེ་འགྲོ་འོང་གི་རྗེས་སུ་མི་འབྲངས་པར་ཡི་གེ་
ཨོ་ལ་འབེན་བྱ། དེ་ནས་ཐིགས་ལེ་ཇེ་ཉེ་ཇེ་ཉེར་ཁྲིད་ལ། འདོམ་གང་ཐད་སོར་ཨཱཿལ་འབེན་བྱ། དེ་ནས་རང་མདུན་དུ་ཧཱུྃ་ཡིག་ལ་གཏད་དེ་དལ་བུར་སྦྱང་བར་

༄༅། །བྱའོ། བདེ་གཤེད་ཡོངས་འདུས་ཀྱི་མཉམ་ཉིད་ཡེ་ཤེས་འོད་གསལ་རྡོ་རྗེའི་ཆིངས་ལས། དེ་ཡང་གནད་རྣམ་པ་གསུམ་གལ་ཆེ་སྟེ། སྒོའི་
གནདཿ ཡུལ་གྱི་གནདཿ རིག་པའི་གནད་དོཿ སྒོའི་གནད་ནིཿ ཡེ་ཤེས་འཆར་བར་བྱེད་པའི་གནད་མིག་ཡིན་པསཿ ཆོས་སྐུའི་གཟིགས་སྟངས་གྱེན་ལ་
མི་འགུལ་བར་བལྟ་བ་ནིཿ ཆོས་སྐུ་ལ་ཡེ་ཤེས་ཀྱི་སྤྱན་ཡོད་པས་གྱེན་ལ་བལྟ་བའོཿ ཞེས་གསུངས་སོ། །ལོངས་སྐུའི་བཞུགས་སྟངས་གླང་ཆེན་ཉལ་བ་
ལྟ་བུ་སྟེ། སྟན་ལ་ཁ་སྦུབ་སྟེ། པུས་མོ་གཉིས་སྦྱར། གྲུ་མོ་གཉིས་ས་ལ་བཙུག་སྟེ། ལག་མཐིལ་གཉིས་ཀྱིས་ཨོལ་ཀོ་བརྟེན་ལ་སོར་མོ་འགྲམ་པ་ལ་
སྦྱར༑ སྒལ་པ་བསྲངས་ཏེ། མིག་ནམ་མཁར་ཟུར་གྱིས་ཧྲིལ་པོར་བལྟས་ནས། གོང་གི་ཆོས་སྐུའི་འདུག་སྟངས་སྐབས་ལྟར། དང་པོ་ཨོཾ་དང་། དེ་ནས་
མར་ཁྲིད་དེ་ཨཱཿ དེ་ནས་རྒྱུན་དུ་རང་གི་མདུན་དུ་ཁྲིད་ལ་ཧཱུྃ་ཡིག་ལ་འབེན་བྱ་བའོ། དེ་ཡང་དེ་ཉིད་ལས། ལོངས་སྐུའི་གཟིགས་སྟངས་གཡོན་དུ་ཟུར་

གྱིས་ཧྲིལ་པོར་བལྟ་བ་ནི། ལོངས་སྐུ་ལ་ཡེ་ཤེས་ཀྱི་སྤྱན་ཡོད་པས་ཟུར་དུ་བལྟའོ། ཞེས་སོ། སྤྲུལ་སྐུའི་འདུག་སྟངས་དྲང་སྲོང་ཙོག་པུ་ལྟ་བུ་སྟེ། སྟན་
གྱི་ཐོག་ཏུ་རྐང་པའི་ལོང་བུ་གཤིབ་སྟེ་ཙོག་པུར་འདུག་ལ། ལག་པ་གཉིས་མཁལ་ཁུང་ངམ། པུར་མོར་འཁྱུད། སྒལ་ཚིགས་བསྲངས་ཏེ་མིག་ཟིམ་བུས་
བར་སྣང་གཏད་དེ། འབྲུ་གསུམ་ལ་འབེན་བྱ་བ་ནི་གོང་ལྟར་རོ། དེ་ཡང་སྔ་མ་ལས། སྤྲུལ་སྐུའི་གཟིགས་སྟངས་ཡུད་ཙམ་ཕབ་སྟེ་བར་སྣང་ལ་བལྟ་བ་ནི།
སྤྲུལ་སྐུ་ལ་ཤེས་རབ་ཀྱི་སྤྱན་ཡོད་པས་ཐུར་ལ་བལྟ་བའོ། འདི་དག་ཉིན་ཅིག་ཏུ་ཉམས་སུ་བླངས་ན། སྔ་དྲོ་ཆོས་སྐུ་ཉིན་གུང་ལོངས་སྐུ། ཕྱི་དྲོ་སྤྲུལ་
སྐུའི་འདུག་སྟངས་གསུམ་གྱིས་གཅུན་པའམ། ཡང་ན་རང་ལ་གང་ཕེན་གྱི་འདུག་སྟངས་གཙོ་བོར་བྱ་བར་གསུངས་ལ། དེ་དག་གིས་མཐོང་བའི་འོད་གསལ་
ནི་དབྱིངས་ཀྱི་རྟགས་སུ་འོད་ཁྱིམ། ཡེ་ཤེས་ཀྱི་རྟགས་སུ་ཐིག་ལ། སྐུའི་རྟགས་སུ་ལུ་གུ་རྒྱུད་གསུམ་མངོན་སུམ་དུ་མཐོང་བར་འགྱུར་བ་རྒྱས་པར་འོག་ཏུ་སྣང་

༄༅། །བ་བཞིའི་སྐབས་སུ་ཤེས་པར་བྱའོ། །དེ་ལྟར་བྱས་པའི་ཡོ་ཏན་ནི། ཐལ་འགྱུར་ལས། ཆོས་སྐུའི་བཞུགས་སྟངས་སེང་གེ་ཡིས་
འཁྲུལ་པའི་འཇིགས་པ་ཀུན་གྲོལ་ནས། །རྡོ་རྗེའི་མིག་གིས་མཐོང་བར་འགྱུར། །ལོངས་སྤྱོད་རྫོགས་སྐུའི་བཞུགས་སྟངས་ནི། །གླང་ཆེན་ཉལ་བ་ལ་
བརྟེན་ནས། །ཆོས་ཉིད་དོན་ལ་ལོངས་སྤྱོད་དེ། །པདྨའི་སྤྱན་གྱིས་མཐོང་བར་འགྱུར། །སྤྲུལ་པ་སྐུའི་བཞུགས་སྟངས་ནི། །དྲང་སྲོང་ཙོག་པུ་ལ་
བརྟེན་ནས། ཆོས་ཉིད་སྣང་བར་རང་སྤྲུལ་ནས། །ཆོས་ཀྱི་མིག་གིས་མཐོང་བར་འགྱུར། ཞེས་སོ། མ་གཟིར་བའི་སྐྱོན་ནི། ཀློང་གསལ་ལས། ལུས་
ཀྱི་གནད་ནི་མ་གཟིར་ན། །འབྱུང་ཟད་རླུང་ནི་མི་ཟིན་ཅིང་། །དེ་བཞིན་ལུས་ལ་དྲོད་མི་སྐྱེ། །རིག་པ་དངོས་སུ་སྣང་མི་ནུས། ཞེས་སོ། དེ་ལྟར་བཞུགས་སྟངས་
བྱས་པ་ལ་དགོས་པ་གཉིས་ཏེ། གནས་སྐབས་དང་མཐར་ཐུག་གོ། །དང་པོ་ནི། ཆོས་སྐུའི་བཞུགས་སྟངས་ཀྱིས་ནང་གི་འབྱུང་བ་རྣམས་ཟད་པར་མི་འགྱུར་ཞིང་།

ལོངས་སྐུའི་གཡོ་བྱེད་ཀྱི་རླུང་ཟིན་ལ། སྤྲུལ་སྐུ་ལུས་ལ་དྲོད་སྐྱེ་ཞིང་འབྱུང་བ་ཆ་སྙོམས་པའི་དགོས་པ་ཡོད་དོ། དེ་ཡང་ཚ་ཤས་ཆེ་ན་ཆོས་སྐུའི་བཞུགས་སྟངས། གྲང་
ཤས་ཆེ་ན་སྤྲུལ་སྐུའི་བཞུགས་སྟངས། ཚ་གྲང་སྙོམས་ན་ལོངས་སྐུའི་བཞུགས་སྟངས་བྱས་པས། ཆོས་སྐུའི་ཀ་དག་གི་དྭངས་སྙིགས་འབྱེད་པར་བྱེད། ལོངས་
སྐུས་ལྷུན་གྲུབ་ཀྱི་རང་མདངས་རྒྱས་པར་བྱེད། སྤྲུལ་སྐུས་འཁྲུལ་སྣང་གི་ཞིང་ཁམས་ལ་སྦྱོར་བ་བྱེད་དོ། གཉིས་པ་ནི། སངས་རྒྱས་ཐམས་ཅད་ཀྱི་སྐུ་གསུམ་
དུ་གྲོལ་ཏེ་མྱ་ངན་ལས་འདའོ། །གཉིས་པ་ངག་གི་ཤན་གཟིར་བ་ནི། ཀློང་གསལ་ལས། ངག་གི་གནད་གཟིར་མཆོག་ཏུ་གཅེས། ཞེས་སོ། ཇི་ལྟར་གཟིར་
བ་ནི། ཐལ་འགྱུར་ལས། ངག་གི་བསླབ་དང་གནས་པ་དང་། །ལ་བཟླ་ཉིད་དུ་གནས་པར་བྱ། ཞེས་པས། འཁྲུལ་པའི་གཏམ་འགག་ཅིང་བརྗོད་མེད་ཀྱི་དོན་
རྒྱུད་ལ་སྐྱེ་བའི་ཕྱིར་དང་པོ་སྨྲ་བཅད་ཡུན་ཐུང་བ་ལ་བསླབ། དེ་ནས་རིང་བ་ལ་བསླབ། དེ་ནས་གནས་སྐབས་སུ་ངག་གནས་པའི་རིམ་པ་རང་གི་ཆོས་སྤྱོད་རྣམས་གསལ་

༄༅། །པོར་བརྗོད་ཅིང་། གཞན་དང་ཚིག་གཅིག་ཀྱང་མི་སྨྲ་བས་ལུས་ཀྱི་བརྡ་ཙམ་བྱ། དེ་ནས་བརྗོད་པ་མཐའ་དག་བཀག་ལ་ལྐུགས་པ་ལྟར་གནས་
པར་བྱའོ། དེའི་ཡོན་ཏན་ནི། ཀློང་གསལ་ལས། དེ་ལྟར་ངག་གནད་སུས་གཟིར་བ། །ངག་གི་སྐྱོན་ཟད་མྱ་ངན་འདའ། ཞེས་སོ། དེ་ལྟར་མ་བྱས་པའི་སྐྱོན་
ནི༑ དེ་ཉིད་ལས། ངག་གི་གནད་ནི་མ་གཟིར་ན། །བརྗོད་མེད་དོན་ནི་མ་རྟོགས་ཤིང་། །འཁྲུལ་པའི་གཏམ་གྱིས་དོན་ལ་སྒྲིབས། ཞེས་སོ། དེ་དག་གི་དགོས་པ་
ལ་ཡང་གཉིས་ཏེ། གནས་སྐབས་སུ་འཁྲུལ་པ་དང་ཉོན་མོངས་པ་མི་འཕེལ་ཞིང་། མཐར་ཐུག་རིག་པའི་དོན་ལ་མྱུར་དུ་རེག་ཅིང་། སངས་རྒྱས་ཐམས་ཅད་
ཀྱི་གསུང་གི་ཀློང་དུ་མྱ་ངན་ལས་འདས་པའི་དགོས་པ་ཡོད་དོ། །གསུམ་པ་སེམས་ཀྱི་གནད་གཟིར་བ་ནི། རླུང་རིག་གཉིས་ཏེ། རླུང་དལ་བས་དབང་པོ་
མདུང་ཚུགས་སུ་མཁའ་ལ་གཏད་པ་ནི། ཀློང་གསལ་ལས། གནད་གཟིར་གཏད་པའི་འབེན་ཉིད་བཅའ། ཞེས་སོ། ཇི་ལྟར་གཏད་ན། འདས་རྗེས་

ལས༑ སེམས་ནི་སྨིན་ཕྲག་མཁའ་ལ་གཏད། །སྐུ་གསུམ་རིག་པ་འཆར་བར་འགྱུར། ཞེས་དང་། སེམས་ཉིད་ཕྱི་ཡི་མཁའ་ལ་གཏད། །ནང་གི་སྒྲོན་མ་
མངོན་དུ་སྣང་། ཞེས་གསུངས་པས། སེམས་ནི་ནམ་མཁའི་དབྱིངས་སུ་གཏད་པར་བྱའོ། ཕྱིའི་དབྱིངས་ནམ་མཁའ་སྟོང་པ་ལ་མིག་དང་སེམས་མ་ཡེངས་
པར་གཏད་པས། ནང་དབྱིངས་རྣམ་པར་དག་པའི་སྒྲོན་མ་རིག་པ་སྟོང་གསལ་དུ་མཐོང་བའོ། དེའི་ཡོན་ཏན་ནི། ཀློང་གསལ་ལས། དེ་ལྟར་སེམས་ཀྱི་གནད་
གཟིར་བས། །སྐུ་གསུམ་རིག་པ་སྟོང་པར་འཆར། ཞེས་སོ། མ་གཟིར་བའི་སྐྱོན་ནི། དེ་ཉིད་ལས། སེམས་ཀྱི་གནད་ཉིད་མ་གཟིར་ན། །དབྱིངས་དང་
རིག་པ་མི་མཐོང་བས། ཞེས་པ་དང་། དེ་ལྟར་སེམས་ཀྱི་གནད་མེད་ན། །རིག་པ་ཡུལ་ལས་ལྡོག་པར་འགྱུར། ཅེས་དང་། དེ་ལ་དགོས་པ་གཉིས་ཏེ། 
གནས་སྐབས་སུ་རིག་པའི་ཡེ་ཤེས་མངོན་སུམ་དུ་གསལ་ནུས་ལ། མཐར་ཐུག་ལྷག་མེད་དུ་འཚང་རྒྱའོ། དེ་ལྟར་མ་བྱས་ན་ཡོན་ཏན་དེ་དག་ལས་ལྡོག་པའི་

༄༅། །སྐྱོན་ཡོད་དོ། །གསུམ་པ་གནད་རྣམ་པ་གསུམ་ལ་བརྟེན་ནས་མངོན་སུམ་རང་ཐོག་ཏུ་དབབ་པ་ནི། ཀློང་གསལ་ལས། མངོན་སུམ་
གནད་དུ་མ་གཟིར་ན། །མངོན་སུམ་རང་ཐོག་མི་ཕེབ་སྟེ། །ཡིད་དཔྱོད་འཛིན་དང་ཁྱད་མེད་པས། །གནད་གསུམ་བཙལ་བ་མཆོག་ཏུ་གཅེས། ཞེས་
དང་༑ ཐལ་འགྱུར་ལས། གནད་གསུམ་མན་ངག་འབྲེལ་མི་བྱ། །དེ་ཡང་སྒོ་དང་ཡུལ་གནད་དང་། །རླུང་དང་རིག་པའི་གནད་ཉིད་སྣུན། ཞེས་
གསུངས་པས། འཆར་བྱེད་སྒོའི་གནད། འཆར་གཞི་ཡུལ་གྱི་གནད། ཇི་ལྟར་འཆར་བ་རླུང་རིག་གི་གནད་དོ། དང་པོ་ནི། ཐལ་འགྱུར་ལས། 
ཡེ་ཤེས་འཆར་བའི་སྒོ་ཉིད་ནི། །ལུས་བཅུད་དངས་མ་ཀུན་འདུས་པའི། །ཙཀྵུ་ཞེས་པའི་སྒོ་ནས་ཐོན། །གཉིས་ཀྱ་ཆ་འཛིན་སྣང་བ་སྟེ། །ཁྱད་པར་སྐྱོན་
ཡོན་དང་འབྱེད་པའི། །བ་མེན་རྭ་འདྲ་འཁྱིལ་པ་ལས། །ཨ་འབྲས་ཞེས་བྱ་དཀར་ནག་འབྱེད། །རིག་ཅིང་གཟུགས་རྣམས་འཛིན་པ་དང་། །ཤེས་

པའི་རང་རྩལ་རྫོགས་པར་སྟོན། །འདི་ལས་དངོས་སུ་འབྱུང་བ་སྟེ། ཞེས་དང་། སྒྲོན་མ་འབར་བ་ལས། འཆར་བའི་སྒོ་ནི་མིག་གཉིས་རང་། ཞེས་སོ། 
ཡེ་ཤེས་དངོས་དེ་སྙིང་གི་ནང་ན་བུམ་ནང་གི་མར་མེ་ལྟར་གསལ་བའི་མདངས་རྩ་རྣམས་ཀྱི་ནང་ན་སྒྲོན་མ་བཞིའི་འཆར་གཞི་འོད་དང་ཐིག་ལེར་ཡོད་པའི་རང་
མདངས་སྙིང་ནས་མིག་ཏུ་འབྲེལ་པའི་རྩ་དར་དཀར་གྱི་སྐུད་པ་ཙམ་གྱི་ནང་ན་ཡར་རྒྱ་སྐར་གྱི་ཉི་ཞུར་ལྟར་འཆར་ཏེ། ཀློང་གསལ་ལས། ཡེ་ཤེས་སྙིང་གི་དཀྱིལ་
ན་གནས། །དར་དཀར་སྐུད་པ་ལྟ་བུ་ཡི། །རྩ་ཡི་ལམ་ནས་སྣང་བར་བྱེད། ཅེས་དང་། ཡང་དེ་ཉིད་ལས། འཁོར་ལོ་ལྔ་ཡི་དབུས་དག་ན། །རོ་མ་རྐྱང་མ་
ཀུན་དྷར་མ། །དབང་པོའི་སྒོ་ལ་ཟུག་པར་གནས། །རྩ་ཡི་གཙོ་བོ་གསུམ་ལས་ནི། །ཡལ་ག་གྲངས་ལས་འདས་པ་གྱིས། །ཐད་སོར་དབང་པོའི་སྒོ་རྟེན་
བྱེད། །དེ་ཡི་ཆོས་ཀུན་སྟོན་པར་བྱེད། །ཁྱད་པར་ཙིཏྟ་ནས་འབྲེལ་པའི། །དར་སྐུད་བ་མན་ར་འདྲའི་ཁ། །དབང་པོའི་མིག་ལ་ཟུག་པ་སྟེ། །དེ་ནི་ཆོས་

༄༅། །ཉིད་ཀུན་གྱི་ལམ། ཞེས་པས། ཡེ་ཤེས་ཀྱི་ལམ་ཤེལ་སྦུག་ཅན་སྙིང་ཀའི་དབུས་ན་གནས་པའི་ཡན་ལག་གཉིས་མིག་ལ་ཟུག་པ་དེ་
ཡིན་ནོ། ལམ་དེ་གཉིས་ལ་ཐོན་ནས་སྒོ་མིག་གཉིས་ལ་འཆར་བ་ནི། མིག་གི་གནད་ཇི་ལྟ་བུ་ཞེ་ན། དེ་ཉིད་ལས། ཡེ་ཤེས་འཆར་བའི་སྒོ་ནི་མིག །འཆར་
གནད་བཟློག་ཕབ་ཟུར་ལ་མནན། ཞེས་དང་། མུ་ཏིག་ཕྲེང་བ་ལས། །སྒོ་ཡི་གནད་ཉིད་མ་འགུལ་ན། རིག་པ་རྟོག་མེད་ལུ་གུ་རྒྱུད། །བདེ་ཆེན་ཚངས་པའི་
སྒོ་ནས་སྣང་། ཞེས་པས། ཆོས་སྐུའི་གཟིགས་སྟངས་དངས་མ་འདྲེན་བྱེད་གྱེན་ལ་བལྟ་བའམ། ལོངས་སྐུའི་གཟིགས་སྟངས་གཡས་གཡོན་གྱིས་ཟུར་
ལ་ཡུད་ཙམ་དལ་གྱིས་སྙོམས་པར་བལྟ། སྤྲུལ་སྐུའི་གཟིགས་སྟངས་ཕབ་ལ་ཕྱེད་བཙུམ་རབ་ཏུ་གཟིར་བས། ཉི་མའི་ངོས་ཁྲུ་གང་ཙམ་གྱིས་མ་རེག་པའི་
སོར་བལྟའོ། དེ་ལྟར་སྒོའི་གནད་འབྱོངས་པའི་རྟགས་སུ་མིག་ཡུལ་ལ་ཅི་ཙམ་གཏད་ཀྱང་ཚུགས་པའོ། གཉིས་པ་འཆར་གཞ་ཡུལ་གྱི་གནད་ནི། ཐལ་འགྱུར་

ལས༑ སྒོ་ན་སྒྲིབ་བྱེད་བྲལ་བ་ལ། །ནམ་མཁའ་རྐྱེན་བྲལ་ཡུལ་དུ་སྣང་། ཞེས་པ་དང་། དབྱིངས་ཀྱི་ཕྱི་དང་ནང་དུ་སྟེ། །ཕྱི་ནི་སྤྲིན་བྲལ་མཁའ་ལ་
འཛིན། །ནང་ན་སྒྲོན་མ་ལམ་དུའོ། ཞེས་དང་། བདེ་གཤེགས་ཡོངས་འདུས་ཀྱི་འོད་གསལ་རྡོ་རྗེའི་ཆིངས་ལས། ཡུལ་གྱི་གནང་ནིཿ ཕྱི་དབྱིངས་ནམ་
མཁའ་སྟོང་པཿ ནང་དབྱིངས་རྣམ་དག་གི་སྒྲོན་མཿ གསང་བ་རིག་པ་ལུ་གུ་རྒྱུད་བདག་པོ་འདྲ་བ་བཙོན་དུ་འཛིན་པའོཿ ཞེས་དང་། ཡི་གེ་མེད་པ་ལས། 
མིག་ནི་ནམ་མཁའི་དབྱིངས་སུ་བལྟ། །འོད་ནི་ཕྲ་ལ་འདྲིལ་བ་འབྱུང་། ཞེས་པས། ཡུལ་རྐྱེན་དང་བྲལ་བ་ནམ་མཁའ་སྟོང་པ། དབང་པོ་རྐྱེན་དང་བྲལ་བ་
ཆུའི་སྒྲོན་མ། གནས་རྐྱེན་དང་བྲལ་བ་དངས་ཤིང་མཐོ་ལ་རབ་ཏུ་དབེན་པའི་ཚེ་ན་སྣང་བའོ། །གསུམ་པ་རླུང་རིག་གི་གནད་ནི། ཐལ་འགྱུར་ལས། 
རླུང་རིག་དལ་བས་ཡེ་ཤེས་འགྲུབ། ཅེས་པས། མཆུ་དང་སྭོ་གཉིས་བག་ཙམ་མ་རེག་པར་བྱས་ལ། རླུང་སྣ་ནས་མ་བཏང་བར་ཁ་ནས་དལ་བུ་ཕྱིར་

༄༅། །རྒྱུ་ནང་རྒྱུ་སྙོམས་ཤིང་ཕྱིར་འཛིན་ཅུང་ཟད་བྱའོ། དེས་ནི་ཇིས་ན་རླུང་གི་འགྲོ་འོང་ཆད་ནས་རྟོག་པའི་འཕྲོ་ཟད་དེ་དབྱིངས་རིག་མི་
འགུལ་བར་སྡོད་པའོ། །གཉིས་པ་རིག་པའི་གནད་ནི། འདས་རྗེས་ལས། ལུག་རྒྱུད་རིག་པ་བརྩོན་དུ་བཟུངས། ཞེས་དང་། འོད་གསལ་རྡོ་
རྗེའི་ཆིངས་ལས། རིག་པའི་གནད་ནིཿ དབྱིངས་དང་འདུ་འབྲལ་མེད་ཀྱིས་གནད་ཀྱིསཿ ཆོས་ཉིད་ཀྱི་མིག་གིས་སྐད་ཅིག་དང་པོ་ལ་བྱེ་བྲག་ཕྱེདཿ
སྐད་ཅིག་མ་གཉིས་པར་དེའི་མཚན་ཉིད་རྟོག་ཏེ་ཤེས་པ་ཙམ་གྱིས་ཤེས་ཐོག་ཏུ་གྲོལ་བའོཿ  ཤེས་རབ་ཀྱིས་མིག་གིས་སྐད་ཅིག་དང་པོ་ལ་བྱེ་བྲག་ཕྱེདཿ གཉིས་
པར་ལུ་གུ་རྒྱུད་ཀྱི་མཚན་ཉིད་རྟོགསཿ གསུམ་པར་འབྲས་བུ་ཟད་པར་སྐྱོལ་བའོཿ རྡོ་རྗེའི་མིག་གིས་མཐོང་ན་ཡེ་ཤེས་དག་པའི་སྣང་བ་རྒྱ་ཆེན་པོ་མཐོང་
ནས་དེ་ཉིད་ཀྱི་ངང་ལ་ཅུང་ཞིག་གོམས་ནས་གྲོལ་བའོཿ དེ་དག་ནི་རིག་པ་དང་སྒོའི་གནད་དོཿ ཞེས་པས། ཕྱི་དབྱིངས་ནམ་མཁའ་སྟོང་པ་མེ་ལོང་

དང་འདྲ་བར། ནང་དབྱིངས་རྣམ་པར་དག་པའི་སྒྲོན་མེའི་དཀྱིལ་ན། རིག་པ་རྡོ་རྗེ་ལུ་གུ་རྒྱུད་བྱད་དང་འདྲ་བ་ལྷག་གེར་གི་ཤར་བ་ལ་གཡོ་འགུལ་མེད་པར་གཏད་
པའོ། མདོར་ན་མཁའ་འགྲོ་ལྔའི་རང་བཞིན་འོད་གསལ་བདེ་བ་ཆེན་པོའི་ཞིང་ཁམས་སྔར་མེད་པ་གསར་དུ་ཤར་བ་སྟེ། ཀློང་གསལ་ལས། སངས་རྒྱས་
མཁའ་འགྲོའི་དབྱིངས་རྣམ་པར་དག་པའི་སྒྲོན་མ་ཞིང་ཁམས་སུ། རྡོ་རྗེ་མཁའ་འགྲོའི་ཐིག་ལེ་སྟོང་པའི་མེ་ལོང་ལ། རིན་ཆེན་མཁའ་འགྲོའི་རྒྱང་ཞགས་ཆུའི་སྒྲོན་མ་སྒོ་དེ་ཕྱེས། 
སྒོ་དཀར་འཇམ་རྩའི་ལ་ལས་ཀྱི་ཌཱཀྐཱི་བྱོན། པདྨ་ཌཱཀྐི་མངོན་སུམ་ཤེས་རབ་རང་བྱུང་རྡོ་རྗེ་ལ་གུ་རྒྱུད་བསྟན། ཞེས་སོ། ཇི་ལྟར་བསྟན་ན་དེ་ཉིད་ལས། ཡུལ་ལ་སྣང་བའི་
མཚན་ཉིད་ནི། ནམས་མཁའ་སྔོ་སངས་རྫི་མེད་པར། །འོད་དང་ཁ་དོག་དབྱིབས་ཉིད་དང་། །ཡེ་ཤེས་ལྔ་ཡི་རང་སྣང་སྟོན། །དག་པ་དབྱིངས་ཀྱི་སྒྲོན་མ་ལ། 
ཐིག་ལེ་སྐུ་དང་འཁྲུལ་སྣང་དག །རང་བཞིན་ཉིད་དང་ངོ་བོ་ཉིད། །གཉིས་མེད་འདུ་འབྲལ་མེད་བར་སྣང་། །འདི་དུས་ཟད་པའི་མཚན་ཉིད་ནི། བྱ་

༄༅། །བྲལ་ནམ་མཁའ་ཇི་བཞིན་ནོ། ཞེས་དང་། རིག་པ་ཡེ་ཤེས་ལུ་གུ་རྒྱུད། །ཡེ་ནས་གཞི་ལ་གནས་མོད་ཀྱང་། །བར་དུ་རྐྱེན་མེད་རྐྱེན་གྱིས་
གསལ། ཞེས་པས། ལུ་གུ་རྒྱུད་དབང་པོའི་མངོན་སུམ་དུ་གསལ་བའོ། འདིར་ཚེའི་དུས་བྱས་ན་རང་བཞིན་སྤྲུལ་སྐུའི་ཞིང་ཁམས་སུ་དབུགས་འབྱིན་
ནས་ལོ་ལྔ་བརྒྱ་ནས་བར་དོ་མེད་པར་འཚང་རྒྱའོ། དེ་ལྟར་གནད་དུ་བསྣུན་པའི་ཡོན་ཏན་ནི། འདས་རྗེས་ལས། སྒོ་ཡུལ་རླུང་གི་གནད་བསྣུན་པས། ལུས་
ལ་ཡེ་ཤེས་མངོན་དུ་སྣང་། ཞེས་སོ། མ་བསྣུན་པའི་སྐྱོན་ནི། ཀློང་གསལ་ལས། གནད་གསུམ་བསྣུན་པར་མ་བྱས་ན། རིག་པའི་དོན་ལ་རེག་མི་འགྱུར་
ཞེས་སོ། དེ་དག་ལ་དགོས་པ་གཉིས་ཏེ། གནས་སྐབས་སུ་རིག་པའི་ཡེ་ཤེས་དབང་པོའི་མངོན་སུམ་དུ་གསལ་བས་མ་རིག་པ་དང་བྲལ་ཏེ། ཚེའི་དུས་
བྱས་ཀྱང་བདེན་པ་མཐོང་བའི་གནད་ཀྱིས་རང་བཞིན་སྤྲུལ་སྐུའི་ཞིང་ཁམས་སུ་གྲོལ་ལ། མཐར་ཐུག་མངོན་སུམ་གྱི་དོན་ཉམས་སུ་བླངས་པས་སྣང་བ་

བཞི་མཐར་ཕྱིན་ནས་ལྷག་མེད་འགྲུབ་པའི་དགོས་པ་ཡོད་དོ། དེ་ལྟར་མངོན་སུམ་རང་ཐོག་ཏུ་མ་ཕེབས་ན་གོང་གི་ཡོན་ཏན་དེ་དག་ལས་ལྡོག་པའི་སྐྱོན་ཡོད་
དོ༑ །དེ་ཉིད་ངོ་སྤྲད་པའི་ཚུལ་ནི། ཀློང་གསལ་ལས། ངོ་སྤྲད་བླ་མས་རྒྱས་པར་གདབ། ཅེས་པས། འདི་ལ་གསུམ་སྟེ། སྐུ་གསུམ་དུ་ངོ་སྤྲད་པ། 
དཀོན་མཆོག་གསུམ་དུ་ངོ་སྤྲད་པ། ལྔ་ཚན་བདུན་དུ་ངོ་སྤྲད་པའོ། དང་པོ་ནི། ཐོག་མར་ཡེ་ཤེས་ལྔའི་རང་མདངས་ལས་གྲུབ་པས། རང་གི་ལུས་ངག་
ཡིད་གསུམ་ཆོས་སྐུ་ལོངས་སྐུ་སྤྲུལ་སྐུ་གསུམ་དུ་ལྷུན་གྱིས་གྲུབ་པས། ད་ཕྱིན་ཆད་ལུས་སྐུ་གསུམ་གྱི་བཞུགས་སྟངས་གསུམ་དང་། ངག་བརྗོད་ད་མེད་
པ་ཆོས་སྐུའི་ངང་དང་། སེམས་སྐྱེ་མེད་བསལ་ཡུལ་ལས་འདས་པའི་དོན་ལས་མི་འདའ་བར་བྱའོ། ཞེས་སོ། །གཉིས་པ་ནི། སེམས་ཉིད་སྤྲོས་པ་
དང་བྲལ་བ་མ་འཁྲུལ་བ་གཞིའི་སངས་རྒྱས། བརྗོད་ཚིག་ཡི་གེ་དང་བྲལ་བ་གཉིས་མེད་དོན་དམ་གྱི་དམ་ཆོས། རང་ལུས་གཡོ་འགུལ་དང་བྲལ་བ་སྐྱེ་

༄༅། །མེད་སྙིང་པོའི་དགེ་འདུན་ཏེ། ཡེ་ནས་ལྷུན་གྲུབ་ཏུ་གནས་སོ། ཞེས་གསུངས་སོ། གསུམ་པ་ནི། ཀློང་གསལ་ལས། རང་བྱུང་རིག་
པའི་རང་རྩལ་ལས། །སྐུ་ལྔ་དང་ནི་ཡེ་ཤེས་ལྔ། །རིགས་ལྔ་འོད་ལྔ་རླུང་ནི་ལྔ། །ཤེས་རབ་ལྔ་ལ་སོགས་པ་གནས། ཞེས་པས། དང་པོ་སྐུ་ལྔ་ནི། ཙིཏྟ་
རིན་པོ་ཆེའི་སྦུབ་ན་ཐིག་ལེ་ཡེ་ཤེས་ས་བོན་གྱི་ཆ་ཙམ་ལས། ངོ་བོ་ཀ་དག་དྲི་མེད་དེའི་རང་མདངས་སྐུ་དང་ཡེ་ཤེས་དབྱེར་མེད་བུམ་ནང་གི་མར་མེ་ལྟར་གསལ་
བའི་ཆ། འོད་མདངས་ནམ་མཁའི་འཐོངས་སུ་འོད་དང་ཐིག་ལེ་ལུ་གུ་རྒྱུད་གསལ་ལ་ཕྲ་བར་སྣང་བ་འདི་སྐུ་ལྔར་མཚོན་ན། དེ་བལྟ་བའི་གནད་ཀྱིས་མཐོང་
བའི་རིག་པ་རྡོ་རྗེ་ལུ་གུ་རྒྱུད་སྐུ་དང་ཡེ་ཤེས་ཀྱི་རང་མདངས་འོད་དང་ཐིག་ལེར་སྣང་བ་འདི། རང་ངོ་འོད་གསལ་དུ་སྣང་བས་རྣམ་སྣང་གི་སྐུ། འོད་གསལ་
འགྱུར་བ་མེད་པས་མི་བསྐྱོད་རྡོ་རྗེའི་སྐུ། དེ་ཉིད་གོང་འཕེལ་དང་བཅས་པས་རིན་ཆེན་འབྱུང་ལྡན་གྱི་སྐུ། སྣང་བ་ཚད་མེད་པས་སྣང་བ་མཐའ་ཡས་

ཀྱི་སྐུ། །འོད་གསལ་ལྷུན་གྲུབ་ཏུ་ཤར་བས་དོན་ཡོད་གྲུབ་པའི་སྐུ་དེར་སྣང་གཟུང་འཛིན་དང་བྲལ་བ་སྟོང་གསལ་དུ་སྒོམ་པ་ལམ། རིགས་ལྔ་སོ་སོའི་
སྐུར་གསལ་དུས་འབྲས་བུའོ། །གཉིས་པ་ཡེ་ཤེས་ལྔར་ངོ་སྤྲད་པ་ནི། འོད་གསལ་དེ་ཉིད་དྲི་མ་མེད་ཅིང་སྐུའི་འཆར་གཞི་བྱེད་པས་མེ་ལོང་ཡེ་ཤེས།
དེ་ཉིད་དབྱེར་མེད་པས་མཉམ་ཉིད་ཡ་ཤེས། དེ་ལ་བློའི་བྱེ་བྲག་སོ་སོར་འཆགས་པས་སོར་རྟོག་ཡེ་ཤེས། དེ་ཉིད་མ་བཙལ་ལྷུན་གྱིས་གྲུབ་པས་བྱ་
གྲུབ་ཡེ་ཤེས། དེ་རྣམས་ཡེ་སྟོང་རྩ་བ་དང་བྲལ་བས་ཆོས་དབྱིངས་ཡེ་ཤེས་ཏེ་ལྔའོ། དེ་ལ་གསལ་སིང་ངེར་སྒོམ་པ་ལམ། དེ་མཐར་ཕྱིན་ནས་སྣང་
སྲིད་འོད་དུ་ཤར་བས་འབྲས་བུའོ། །གསུམ་པ་རིགས་ལྔར་ངོ་སྤྲད་པ་ནི། འོད་གསལ་གྱི་སྣང་བ་དེ་བཞིན་གཤེགས་པ་ཐམས་ཅད་ཀྱི་གཤེགས་ཤུལ་ཡིན་
པས་དེ་བཞིན་གཤེགས་པའི་རིགས། དེ་ཉིད་འོད་གསལ་འཕོ་འགྱུར་མེད་པས་རྡོ་རྗེའི་རིགས། ཡོན་ཏན་འབྱུང་བས་རིན་ཆེན་རིགས། སྐྱོན་གྱི་མ་གོས་

༄༅། །པས་པད་མའི་རིགས། དེ་ཉིད་གོམས་པས་ལྷག་མེད་འགྲུབ་པས་ལས་ཀྱི་རིགས་ཏེ་ལྔ། དེའི་ངང་ལས་ཡེ་རེ། ཝལ་ལེ། སིང་ངེ་
བསྒོམ་པ་ལམ་མཐར་ཕྱིན་པ་ཕྱིར་མི་ལྡོག་པ་འབྲས་བུའོ། །བཞི་པ་འོད་ལྔར་ངོ་སྤྲད་པ་ནི། འོད་གསལ་དེ་ཉིད་དྲི་མ་མེད་པས་དཀར་པོ། ཡོན་ཏན་
རྫོགས་པས་སེར་པོ། མ་བཙལ་སྣང་བས་དམར་པོ། བྱ་བཙལ་རྫོགས་པས་ལྗང་གུ། མི་འགྱུར་བརྟན་པས་མཐིང་ཀ་སྟེ་ལྔའོ། དེ་ཉིད་བསྒོམས་
པ་ལམ། མཐར་ཕྱིན་པ་འབྲས་བུའོ། །ལྔ་པ་རླུང་ལྔར་ངོ་སྤྲད་པ་ནི། འོད་གསལ་གྱི་སྣང་བ་དེ་ཉིད་ཡེ་ཤེས་ཀྱི་དྲོད་དང་མ་བྲལ་བས་མེ་དང་མཉམ་པའི་
རླུང་༑ འཁོར་འདས་ཀྱི་སྲོག་ཡིན་པས་སྲོག་འཛིན་པའི་རླུང་། དེ་ཉིད་གོམས་པས་འཁོར་འདས་སོ་སོར་འབྱེད་པས་དངས་སྙིགས་འབྱེད་པའི་རླུང་། 
དག་དང་མ་དག་ཀུན་བཟང་ལ་འོད་ལྔ་དང་ཡེ་ཤེས་ཀྱིས་ཁྱབ་པས་ཁྱབ་བྱེད་ཀྱི་རླུང་། འཁོར་བའི་སྲོག་གཅོད་ནས་མྱ་ངན་ལས་འདས་པའི་སར་བསྐྱལ་

བས་སྙིང་རྗེ་མེད་པ་བསྐལ་པ་ལས་ཀྱི་རླུང་སྟེ་ལྔའོ། །དེ་ཉིད་གོམས་པ་ལམ། མཐར་ཕྱིན་པ་འབྲས་བུའོ། འོད་གསལ་མི་རྟོགས་ན་མྱ་ངན་ལས་
འདས༑ མ་རྟོགས་ན་འཁོར་བའི་སྲོག་འཛིན། དེ་ཉིད་ལེགས་པར་གོམས་པས་འཁོར་བ་དྭངས་སྙིགས་འབྱེད། དག་མ་དག་ཐམས་ཅད་འོད་ལྔས་ཁྱབ་
སོ༑ དྲུག་པ་ཤེས་རབ་ལྔར་ངོ་སྤྲད་པ་ནི། འོད་གསལ་འདི་རྟོགས་མ་རྟོགས་ལས་འཁོར་འདས་གཉིས་སུ་འབྱེད་པས་འབྱེད་པའི་ཤེས་རབ། ཡེ་ཤེས་སུ་
སྡུད་པས་སྡུད་པའི་ཤེས་རབ། ཀུན་ལ་ཁྱབ་པས་ཁྱབ་བྱེད་ཀྱི་ཤེས་རབ། གསལ་ཆ་འགྲོ་འོང་དང་བཅས་པས་བསྐྱེད་བྱེད་ཀྱི་ཤེས་རབ། དེ་ཉིད་ཀྱིས་
འཁོར་བ་ལས་སྒྲོལ་བས་སྒྲོལ་བའི་ཤེས་རབ་སྟེ་ལྔའོ། །དེ་ཉིད་གོམས་པ་ལམ། མཐར་ཕྱིན་པ་འབྲས་བུའོ། །བདུན་པ་མཁའ་འགྲོ་ལྔར་ངོ་སྤྲད་
པ་ནི། འོད་གསལ་མཐིང་ཀ་སངས་རྒྱས་མཁའ་འགྲོ། དཀར་པོ་རྡོ་རྗེ་མཁའ་འགྲོ། སེར་པོ་རིན་ཆེན་མཁའ་འགྲོ། དམར་པོ་པདྨ་མཁའ་འགྲོ། ལྗང་

༄༅། །གུལས་ཀྱི་མཁའ་འགྲོ་སྟེ་ལྔའོ། དེ་ཉིད་གོམས་པ་ལམ། མཐར་ཕྱིན་པ་འབྲས་བུའོ། །མདོར་ན་དབྱིངས་སྟོང་གསལ་འདུས་
མ་བྱས་པ་ཤེས་རབ་ཡིན་ལ། ཀ་དག་རྣམ་པར་དག་པ་རིག་པའི་རང་བཞིན་འོད་གསལ་ཆེན་པོ་ཐབས་ཏེ། ལྷུན་གྲུབ་ཀྱི་ངོ་བོ་སྣང་སྟོང་འདུ་འབྲལ་མེད་པ་ཡིན་ཏེ། 
ནོར་བུ་ཕྲ་བཀོད་ལས། དབྱིངས་ཀྱི་རང་བཞིན་ཤེས་རབ་སྐུ། །རིག་པའི་རང་བཞིན་ཐབས་ཀྱི་སྐུ། །འདུ་འབྲལ་མེད་པའི་ཚུལ་དུ་གནས། ཞེས་སོ། དེ་ལྟར་
སྣང་བའི་འོད་གསལ་དེ་ཡང་ཀུན་རྫོ་བས་འདུས་བྱས་འཇིག་པའི་ཆོས་ཅན་འཇིག་རྟེན་གྱི་མིག་འཕྲུལ་སྣང་བ་ལྟ་བུ་མ་ཡིན་ཏེ། ཐལ་འགྱུར་ལས། རིག་
པའི་ངོ་བོ་ལུ་གུ་རྒྱུད། འདས་དང་མ་འོངས་ད་ལྟ་ལས། །སུས་ཀྱང་བྱས་པ་མ་ཡིན་པས། །དེས་ན་འདུས་མ་བྱས་པ་ཉིད། ལུ་གུ་རྒྱུད་ཀྱི་རང་བཞིན་ནི། 
རྣམ་པར་རྟོག་པ་ཀུན་དག་པས། །མ་འཁྲུལ་གཞི་ཡི་སངས་རྒྱས་སོ། །མངོན་སུམ་བརྟེན་པའི་སྐལ་ལྡན་ལ། ཁམས་གསུམ་འཁོར་བའི་མིང་

མེད་པས། །སྲིད་གསུམ་གདར་ཤ་ཆོད་པའོ། །ཞེས་པས། ཡེ་ནས་མ་བྱས་ཤིང་རང་ཤར་ཆེན་པོ། སྐུ་གསུམ་འདུ་འབྲལ་མེད་པའི་འོད་གསལ་གྱི་
དཀྱིལ་འཁོར་ཞལ་མཐོང་བ་ཡིན་པས་སྒོམ་པ་ལ་བརྩོན་པར་མཛོད་ཅིག་ཅེས་བརྗོད་ལ། །དེ་ཉིད་རྣལ་འབྱོར་བཞིས་ཉམས་སུ་ལེན་པ་ནི། དེ་ཉིད་ལས། 
རི་བོ་ཅོག་བཞག་ལྟ་བའི་ཚད། །རྒྱ་མཚོ་ཅོག་བཞག་སྒོམ་པའི་ཚད། །སྣང་བ་ཅོག་བཞག་སྤྱོད་པའི་ཚད། །རིག་པ་ཅོག་བཞག་འབྲས་བུའི་ཚད། །ཚད་
བཞི་ལྡན་པའི་རྣལ་འབྱོར་དེས། །ངེས་པའི་དོན་དེ་བློ་འདྲེས་པའོ། ཞེས་པས། ལྟ་སྒོམ་སྤྱོད་པ་འབྲས་བུ་བཞི་ལས། དང་པོ་ལྟ་བ་ཉམས་སུ་བླངས་
ཚུལ་ནི། ཕྱི་ཡུལ་གྱི་སྣང་བ་ལ་བལྟས་པས། ཐམས་ཅད་སྒྱུ་མར་མཐོང་ན་འཁྲུལ་པ་མ་སྤངས་རང་སར་དག་ནས་ཉོན་མོངས་པ་རང་སར་གྲོལ་བའོ། 
ནང་འགྱུ་བྱེད་དྲན་པའི་སེམས་ལ་ཁྲེགས་ཆོད་ལྟར་བལྟས་པས། རྟོག་པ་སྣ་ཚོགས་བར་སྣང་གི་ན་བུན་ལྟར་རང་ཡལ་དུ་སོང་བའོ། དེ་སྐད་དུའང་

༄༅། །ཉི་ཟླ་ཁ་སྦྱོར་ལས། དམིགས་པ་སྣང་བའི་ཡུལ་རྣམས་ལས། རང་བཞིན་མེད་པར་གང་གོམས་པ། འདི་ལ་སྣང་སྟོང་གཉིས་སུ་མེད། 
ཚོགས་དྲུག་མ་འགགས་རང་སར་ཤར། ཞེས་སོ། གསང་བ་འོད་གསལ་ལ་བལྟས་པས། །ཆོས་ཅན་དང་ཆོས་ཉིད་སྐྱེ་མེད་བློ་འདས་ཀྱི་ངང་དུ་འཇོག་པོའི་
འཛིན་པ་ཙམ་ཡང་མེད་དོ། རང་ཤར་ལས། གནས་ནི་ཙིཏྟའི་དཀྱིལ་ན་གནས། །ལམ་ནི་བྲི་གུ་ཏ་ནས་བྱུང་། །ཡུལ་ནི་ནམ་མཁའ་སྟོང་པའོ། །རྟོག་མེད་
གསལ་བའི་ངོ་བོ་ལ། །འཛིན་པའི་རྣམ་རྟོག་ངང་གིས་མེད། །འཛིན་མེད་རང་གསལ་དེ་བཞིན་ནོ། ཞེས་སོ། །གཉིས་པ་སྒོམ་པ་ཉམས་སུ་ལེན་ཚུལ་
ལ་གཉིས་ཏེ། སྤྲོས་པ་ཅན་དང་སྤྲོས་མེད་དོ། དང་པོ་སྤྲོས་བཅས་ཅན་ལ་ཐུན་བཞིའི་རྣལ་འབྱོལ་ཏེ། སྔ་དྲོ༴  ཕྱི་དྲོ༴  སྲོད༴ ཐོ་རངས་དང་པོ་དེ་ཡང་ཉི་
མ་རྩེ་ཤར་གྱི་བར་ལ་ཁ་འདོན་དང་དཔེ་བལྟ་བ་ལ་སོགས་པ་བྱའོ། ཉི་མ་ཤར་ནས་གུང་གི་བར་ལ་ཐོད་རྒལ་བསྒོམ་ཞིང་། གུང་ལ་ཕྱག་དང་བསྐོར་བ་ལ་སོགས་

པ་བྱའོ། ཕྱི་དྲོ་ཐོད་རྒལ་བསྒོམ་ཞིང་། དགོང་མོ་གཏོར་མ་དང་ཆོས་སྤྱོད་ཀྱི་རིམ་པ་རྣམས་བྱ། སྲོད་ཐུན་དང་པོ་ལ་འཆི་བ་མི་རྟག་པ་སྒོམ། བར་པ་ལ་
བསྐྱེད་རིམ་བཟླས་པ་བྱ། གུང་ལ་གཉིད་ལོག་གོ །ཐོ་རངས་དང་པོ་བླ་མ་ལ་གསོལ་བ་གདབ། བར་པ་ལ་ཁྲེགས་ཆོད་སྒོམ། ཐམ་ལ་བདེ་སྟོང་གི་གཏུམ་
མོ་སྒོམ། ཐུན་མགོ་ཐམས་ཅད་ལ་སེམས་བསྐྱེད་དང་། དངོས་གཞི་མི་དམིགས་པ་དང་། ཐུན་མཇུག་ཏུ་བསྔོ་བ་སྨོན་ལམ་བྱ་སྟེ། ཀློང་གསལ་ལས། དགེ་
སྦྱོར་སྲང་དུ་གཞུགས་པའི་ཕྱིར། །ཐུན་བཞིའི་རྣལ་འབྱོར་ཉིད་ལ་བསླབ། ཅེས་སོ། །གཉིས་པ་སྤྲོས་པ་མེད་པའི་གང་ཟག་གིས་ཉིན་མཚན་དུ་ཁྲེགས་
ཆོད་ཐོད་རྒལ་གཉིས་ལས་མི་འདའ་བར་བྱ་སྟེ། སྒྲོན་མ་སྣང་བྱེད་ལས། སྒོམ་པའི་མན་ངག་རིམ་ལྟ་བུ། ཉིན་མཚན་ཁ་སྦྱོར་རིམ་ཐོག་བཞིན། ཞེས་པས། 
ཉིན་དུས་འོད་གསལ་གྱི་དོན་ལ་བསླབ་སྟེ། ཐོག་མར་སྤྲུལ་སྐུའི་གཟིགས་སྟངས་ཀྱིས་ཉི་མ་ནས་ཁྲུ་གང་གི་སར་གཏད་ལ་མི་འགུལ་བར། དབྱིངས་

༄༅། །རྣམ་པར་དག་པའི་སྒྲོན་མ་འཇའ་ཚོན་ལྟ་བུ་སྣང་བའི་དབུས་སུ། ཐིག་ལེ་སྟོང་པའི་སྒྲོན་མ་ཕུབ་སྒོར་ལྟ་བུའི་ནང་དུ་རྡོ་རྗེ་ལུ་གུ་རྒྱུད་འོང་བར་
བྱས་ལ་དར་གཅིག་བལྟས་ནས། ལོངས་སྐུའི་གཟིགས་སྟངས་ཀྱིས་ཟུར་ནས་ཉི་མ་དང་ཁད་ཀྱིས་ཕྲལ་གཡས་སུ་གཏད་དེ་བལྟའོ། དེ་ནས་ལོངས་སྐུའི་
གཟིགས་སྟངས་ཀྱིས་སྟེང་དང་། གཞན་གཉིས་པོ་ཐུར་དང་། ཐད་སོ་གང་མོས་སུ་གཏད་དེ་བལྟས་པས། དབྱིངས་ཀྱི་སྣང་བ་ཁ་དོག་ལྔ་ལྡན་ཁྲ་གང་ཙམ་དུ་མཐོང་
ཞིང་། སྒྲོན་མའི་སྣང་བ་ཐིག་ལེ་ཟླུམ་ཁྲིགས་སུ་མཐོང་ཞིང་། རིག་པའི་སྣང་བ་ལུ་གུ་རྒྱུད་ཕྲ་ལ་འགྱུ་བ་མཐོང་ངོ་། དེ་ལྟར་བལྟས་ཀྱང་དབྱིངས་ཀྱི་ཐིག་
ལེམ་མཐོང་ན། མིག་གཉིས་མཉམ་པར་བལྟ་བ་གནད་ཡིན་ནོ། མཐོང་ན་ཟུར་ལ་ཁྲིད་པར་བྱའོ། །དེ་ལྟར་བལྟ་ལུགས་གང་བྱེད་ཀྱང་སྟེང་དུ་སེང་གེ་
ལྟ་བུར་གྱེན་ལ་བཟློག ཐད་ཀར་རི་བོང་ལྟར་ཧད་པོར་བལྟ། ཟུར་ལ་མདའ་བསྲང་བ་ལྟར་དྲང་པར་བལྟའོ། དེ་ནས་ཅུང་ཟད་ཐུར་དུ་གླང་པོ་ལྟར་བལྟ་བར་

བྱའོ། ཡང་སྔ་མ་ལས། སེང་གེ་གླང་དང་རི་བོང་དང་། མདའ་བསྲང་ལྟ་བུའི་བལྟ་སྟངས་བཞི། ཉིན་དུས་རྣལ་འབྱོར་པ་ཡི་བལྟ། ཞེས་སོ། །མཚན་
མོ་སྲོད་ལ་དབང་པོ་གནས་སུ་བས་བ་ནི། ལྟེ་བར་པདྨ་དམར་པོ་འདབ་མ་བཞིའི་སྟེང་དུ་ཨ་ཐུང་དམར་པོ་གསལ་བ། ཚ་བ་ལས་མི་འབར་བས་དབུ་མ་
ནས་ཡར་སོང་བས། སྤྱི་བོར་ཧཾ་ལ་ཕོག་པས་ཐིག་ལེ་འཐིག་འཐིག་པས། མེའི་གསོས་བྱས་ཏེ་ལྟེ་བར་འབར་བས་ལས་དང་བག་ཆགས་བསྲེག་བདེ་
བ་རྒྱས་ནས་བདེ་སྟོང་གི་ངང་ལ་བཞག་གོ དགུང་ལ་ཤེས་བྱ་བུམ་པར་བསྡུ་བ་ནི། སྔ་མ་ལས། མཚན་དུས་ཤེས་བྱ་བུམ་པར་བཞུགས། ཤེས་
པ་ཉིད་ནི་སྙིང་ལ་བསྡུད། །སྒྲོན་མ་ཙིཏྟའི་དཀྱིལ་ན་བརྟན། །ཐིག་ལ་རྩ་ཡི་ནང་དུ་སྦ། །དེས་ནི་ཡེ་ཤེས་ནང་ན་གསལ། ཞེས་པས། སྙིང་གི་ནང་དུ་
ཡི་གེ་ཨཿདཀར་པོ་འཚོར་བ་ཞིག་ཚང་པའི་བུ་གར་ཨ་དཀར་པོ་ཅིག དེ་གཉིས་ཀྱིས་བར་ལ་ཨ་ཝ་དྷུ་ཏིའི་ནང་ན་ཨ་ཕྲ་མོ་ཕྲེང་བ་བརྒྱུས་པ་ལྟ་བུ་

༄༅། །གཅིག་ཐིམ་གཉིས་ཐིམ་ལ་སྙིང་ཀར་འོད་གསལ་གྱི་ངང་ནས། འོད་ཟེར་རྩའི་ནང་ནས་རྒྱ་སྐར་གྱི་ཉི་ཞུར་ལྟར་གསལ་བར་བསྒོམ་པ་ནི་གཉིད་
འོད་གསལ་གྱི་སྦུབས་སུ་སྦ་བའོ། །ཐོ་རངས་རིག་པ་སྟོངས་གསལ་དུ་གཏོད་པ་ནི། ཐོ་རངས་ལངས་ཏེ། ཞེས་དབུགས་རིང་བ་གསུམ་བུས་ལ། 
སེང་གེའི་འདུག་སྟངས་ཀྱིས་སྤྱི་གཙུག་གི་ནམ་མཁར་གཞུ་གང་ཙམ་ན། སྙིང་གི་ཨ་ལས་ཨ་དཀར་པོ་གཅིག་མཆོད་དེ་ལིང་ལིང་འདུག་པ་ལ་སེམས་
བཟུང་ལ་བསྒོམ་པས་གསལ་སྟོང་གཉིས་སུ་མེད་པའི་ཡེ་ཤེས་གདོད་མའི་ཀ་དག་གི་གནས་ལུགས་ཤེས་པར་འགྱུར་རོ། །དེ་ཡང་སྲོད་ལ་དྲང་སྲོང་། 
གུང་ལ་གློང་པོ། ཐོ་རངས་ཆོས་སྐུའི་འདུག་སྟངས་གསུམ་བྱའོ། །དེ་ནི་ཉིན་མཚན་ཁ་སྦྱོར་གྱི་སྒོམ་པ་ཞེས་བྱའོ། །དེ་ལྟར་སྟོང་གསལ་ཉིན་མཚན་དུ་
སྒོམ་པ་ཀུན་གྱིས་མཆོག་ཡིན་ཏེ། ཀློང་གསལ་ལས། སྟོང་གསལ་ཡིད་གཉིས་སྒོམ་དང་བྲལ། །སྒོམ་པ་ཀུན་གྱི་མཆོག་ཡིན་ནོ། ཞེས་སོ། 

གསུམ་པ་སྤྱོད་པ་ཉམས་སུ་བླངས་ཚུལ་ནི། ཆོས་སྤྱོད་ཐམས་ཅད་ཀྱི་མན་ངག་མངོན་པར་རྟོགས་པའི་རྒྱུད་ལས། ཡི་གེ་འབྲི་མཆོད་སྦྱིན་པ་དང་། །ཉན་དང་
ཀློག་དང་འཛིན་པ་དང་། །འཆད་དང་ཁ་ཏོན་བྱེད་པ་དང་། །དོན་སེམས་པ་དང་སྒོམ་པ་སྟེ། །སྤྱོད་པ་འདི་བཅུའི་བདག་ཉིད་ནི། །འདྲེན་པ་རྣམས་ཀྱི་
གཤེགས་ཤུལ་ཡིན། ཞེས་པ་ནི་ལས་དང་པོ་པའི་སྤྱོད་ཚུལ་ལོ། །བར་དུ་སྦྱངས་པ་རྣལ་འབྱོར་དུ་སྤྱོད་པ་ནི། ཉི་ཟླ་ཁ་སྦྱོར་ལས། འཁོར་འདས་རུ་ཤན་འབྱེད་
པ་ལུས་ངག་གི་སྤྱོད་པ་དང་། ཞེས་པས། མི་མེད་པའི་རི་ལ་དེ་ལྟར་དུ་སྤྱོད་པའོ། །དེ་ནས་བརྟུལ་ཞུགས་རླུང་འཛིན་ནི། དེ་ཉིད་ལས། བརྟུལ་ཞུགས་
ལམ་དུ་སློང་བར་བྱེད་པ་གྲོགས་ཀྱི་སྤྱོད་པ་དང་། ཞེས་པས། ངོ་འཕྲོད་པའི་གང་ཟག་གིས་བོགས་འདོན་པ་ལ། དུར་ཁྲོད་དམ། ལུང་སྟོང་དུ་སྨྱོན་
པའམ། སྤྲང་པོ་ལྟར་འདུག་ཅིང་། དེའི་གྲོགས་སུ་ཆགས་ལམ་པ་ཡིན་ན་ལས་ཀྱི་ཕྱག་རྒྱ་དང་། འགྲོགས་ཤིང་ཆགས་བྲལ་ཡིན་ན་ཉམས་ཀྱིས་ཕྱག་རྒྱ་

༄༅། །དང་འགྲོགས་པའོ། དེ་ཡང་རང་གི་རྒྱུད་ཚོད་དང་བསྟུན་ལ་འདུན་པ་གང་རུང་ལ་སྤྱོད་ཅིང་། རྣལ་འབྱོར་པས་ཤུགས་འབྱུང་འགགས་
པ་མེད་པར་རྐྱེན་ཐོག་ཏུ་སྤྱོད་པའོ། དེ་སྐད་དུའང་སྒྲོན་མ་སྣང་བྱེད་ལས། སྤྱོད་པའི་མན་ངག་ཆང་ལྟ་བུ། །སྣང་བ་དབང་བསྒྱུར་ར་རོ་འདྲ། ཞེས་སོ། 
བཞི་པ་འབྲས་བུ་ཉམས་སུ་བླངས་ཚུལ་ནི། རིག་པ་གང་ཤར་གྱི་སྟེང་དུ་བཞག་པས་བརྟན་པ་ཐོབ་པ་སྟེ། རྡོ་རྗེ་སེམས་དཔའ་སྙིང་གི་མེ་ལོང་ལས། འབྲས་
བུའི་ཆོས་རྣམས་སྐུ་གསུམ་ལས་ཕྱིར་མི་ལྡོག་པར་ཤེས་པར་གྱིས་ཤིག་ཅེས་སོ། །བཞི་པ་ཉམས་ཀྱི་རིམ་པ་ཇི་ལྟར་འཆར་ཚུལ་ནི། འོད་གསལ་རྡོ་རྗེའི་
ཆིངས་ལས། སྣང་བ་བཞི་ཡི་འཆར་ཚུལ་གཏན་ལ་འབེབས་དགོས་ཏེ། ཆོས་ཉིད་མངོན་སུམཿ ཉམས་གོང་འཕེལཿ རིག་པ་ཚད་ཕེབསཿ ཆོས་ཉིད་ཟད་
པའི་སྣང་བ་དང་བཞིའོཿ ཞེས་དང་། ཀློང་གསལ་ལས། སྣང་བཞིའི་འཆར་ཚུལ་མ་ཤེས་ན། །ས་ཟིན་མེད་པའི་སྐྱོན་ཉིད་འབྱུང་། །སྣང་བ་བཞི་རུ་

ཤེས་པར་བྱ། ཞེས་པས། ས་མཚམས་ངེས་པའི་ཕྱིར་བཞིར་ངེས་པ་ནི། འདས་རྗེས་ལས། ཆོས་ཉིད་མངོན་སུམ་སྣང་བ་ཡིས། །ཡིད་དཔྱོད་འཛིན་
འཛིན་པའི་ལྟ་བ་ནུབ། །ཉམས་མྱོང་གོང་དུ་འཕེལ་བ་ཡིས། །བར་དོའི་ཡེ་ཤེས་མངོན་དུ་བྱེད། །རིག་པ་ཚད་ཕེབས་སྣང་བ་ཡིས། །ལོངས་སྤྱོད་རྫོགས་པའི་
སྐུ་ངོས་ཟིན། །ཆོས་ཉིད་ཟད་པའི་སྣང་བ་ཡིས། །རྫོགས་ཆེན་བྱ་བྲལ་འབྲས་བ་ཐོབ། །དེ་ལྟར་བཞི་ལ་མཐར་ཕྱིན་ནས། །མྱང་འདས་གཞན་ནས་བཙལ་དུ་
མེད༑ ཅེས་པས། དང་པོ་ཆོས་ཉིད་མངོན་སུམ་གྱི་སྣང་བ་ནི། ཐལ་འགྱུར་ལས། ཆོས་ཉིད་མངོན་སུམ་སྣང་བ་ནི། །དབང་པོའི་སྒོ་ནས་ངེས་ཐོན་ཏེ། 
སྤྲིན་མེད་པ་ཡི་མཁའ་ལ་གསལ། ཞེས་དང་། རྡོ་རྗེ་སྙིང་པོ་ཐོད་རྒལ་ཉམས་ཁྲིད་ལས། དང་པོ་གནད་གསུམ་གྱིས་ཉམས་སུ་ལེན་པསཿ དབྱིངས་མཐོང་
ཁ་ཁྱབ་པ་ལྟ་བུཿ ཁ་དོག་ལྔ་ལྡན་གྱི་ནང་དུ་ལུ་གུ་རྒྱུད་བྲེང་ཆགས་པ་སྟེཿ མངོན་པ་ནི་སྙིང་ནས་མིག་ཏུ་བརྒྱུད་དེཿ རྣམ་དག་གི་སྒྲོན་མ་འོད་ལྔ་ལུ་གུ་རྒྱུད་ཐིག་

ཕྲན་དང་བཅས་པ་གསལཿ དེ་ཉིད་དཔེས་མི་ལྟོསཿ རྟགས་ལ་མི་བརྟནཿ གཅིག་ནས་གཅིག་ཏུ་བརྒྱུད་པ་མ་ཡིན་པར་རང་ལ་རང་
མདངས་ཤར་བ་ནི་ཆོས་ཉིད་ཀྱི་སྣང་བའོཿ ཞེས་པས། གོང་གི་གཟིགས་སྟངས་ཀྱིས་གཅུན་ཏེ། བླ་མས་ངོ་སྤྲད་པས་རང་གི་སྨིན་མཚམས་སུ་དབྱིངས་
རྣམ་པར་དག་པའི་སྒྲོན་མ་ཞེས་བྱ་བ། བར་སྣང་གི་འཇའ་འམ་རྨ་བྱའི་མདངས་ལྟ་བུ་ཞིག་འཆར་རོ། །དེའི་ནང་དུ་ཐིག་ལེ་སྟོང་པའི་
སྒྲོན་མ་ཞེས་བྱ་བ། ཀོ་མོག་གི་ནང་དུ་རྡོ་བསྐྱུར་བའམ། ཕུབ་ཀྱི་སྦ་བསྐོར་ལྟ་བུ་ལ། ཡུངས་འབྲུ་འམ་སྲན་མའི་འབྲ་ཙམ་འཆར་རོ། དེའི་ནང་དུ་རང་
གི་རིག་པའི་ངོ་བོ་རྡོ་རྗེ་ལུ་གུ་རྒྱུད་ཅེས་བྱ་བ། ཕྲ་བ་རྟ་རྔ་མདུད་པ་བྱས་པ་ལྟ་བུའམ། ལྕགས་ཐག་བརྐྱང་པ་ལྟ་བུའམ། མུ་ཏིག་གི་དྲ་བ་དྲ་ཕྱེད་རླུང་གིས་
བསྐྱོད་པ་ལྟ་བུ། གཉིས་སྦྲེལ་གསུམ་སྦྲེལ་ལ་སོགས་པ་འཆར་རོ། དེ་ནི་རང་རིག་གི་ངོ་བོ་ཐིག་ལེ་ཉག་ཅིག་ཅེས་བྱའོ། དེའང་དབྱིངས་དང་རིག་པ་

འདུ་འབྲལ་མེད་པ་ཉི་མ་དང་འོད་ཟེར་གྱི་ཚུལ་དུ་གནས་ཏེ། ཀློང་གསལ་ལས། དེ་ལྟར་གསལ་བའི་དབྱིངས་རིག་ནི། ཉི་མ་འོད་ཀྱི་ཚུལ་དུ་གནས། 
ཞེས་སོ། དེ་ཡང་དབྱིངས་ཀྱིས་རྟགས་སུ་འོད་ཁྱིམ། ཡེ་ཤེས་ཀྱི་རྟགས་སུ་ཐིག་ལེ། སྐུའི་རྟགས་སུ་ལུ་གུ་རྒྱུད་དེ། རང་ཤ་ལས། ཡེ་ཤེས་ལྔ་ལྡན་འོད་ཀྱི་
སྐུ༑ ལུ་གུ་རྒྱུད་དུ་འོད་དུ་གསལ། །དེ་ཡང་འོང་དང་འགྲོ་བ་ལ། །འགུལ་བ་དང་ནི་འཕྲིག་པའོ། ཞེས་སོ། དེའི་གནས་ལུགས་ཙིཏྟ་རིན་པོ་ཆེ་ན། ངོ་བོ་ཀ་
ནས་དག་པ། རང་བཞིན་སྐུ་དང་འོད་དུ་གསལ་བ། ཐུགས་རྗེ་ཀུན་ལ་ཁྱབ་པར་བཞུགས་ཏེ། ཀློང་གསལ་ལས། དེ་ཡང་ངོ་བོ་ཀ་དག་ལས། །རང་
བཞིན་ལྷུན་གྲུབ་ཉིད་དུ་སྟེ། །ཐུགས་རྗེ་ཀུན་ལ་ཁྱབ་པ་ཉིད། །ཙིཏྟ་དག་ནས་རྩ་ལ་འཆར། །ངོ་བོ་མངོན་སུམ་སྒོ་ལ་འཆར། །རིག་པ་མངོན་སུམ་ཞེས་
སུ་བརྗོད། །ཡིད་དཔྱོད་རྣམས་དང་བྲལ་བའོ། ཞེས་པས། དེ་དག་གི་ལམ་སྣང་དབང་པོའི་མངོན་སུམ་དུ་མཐོང་བར་ཡོད་པས། ཡིད་དཔྱོད་འཛིན་པའི་

༄༅། །ལྟ་བ་སྟེ། ཚིག་དང་། བློ་དང་། ཤེས་རབ་དང་། རྟོག་དཔྱོད་ཀྱི་ཕོ་ཚོད་བྱེད་པ་བསྣུབས་ཏེ། དེ་ལྟར་མིག་ནས་འཆར་བ་ཉིད་དོ། ནོར་བུ་
ཕྲ་བཀོད་ལས། རྒྱང་ཞགས་ཆུའི་སྒྲོན་མ་ཉིད་རིག་པ་ལུ་གུ་རྒྱུད་ཀྱི་སྐུར་ཡོངས་སུ་གསལ་ལོ། ཞེས་པས། དེ་གོམས་པས་དབྱིངས་ཁྲུ་གང་པ་དང་། ཐིག་ལེ་
ཟླུམ་ཕྲིག་གསུམ་སྦྲེལ་དང་། རྡོ་རྗེ་ལུ་གུ་རྒྱུད་ཕྲ་ལ་འགུལ་བ་སྟེ། དང་པོར་གོམས་པའི་ཚད་ཡིན་པར། སྒྲོན་མ་རྣམ་བཀོད་ལས། ཉམས་སྣང་ཚད་ནི་
རྣམ་གསུམ་སྟེ། །མཐོང་བའི་ཚད་དང་གོམས་པའི་ཚད། །བརྟན་པའི་ཚད་དང་གསུམ་དུ་བསྟན། །མཐོང་བའི་ཚད་ནི་འདི་ཡིན་ཏེ། །མི་འགྱུར་
མཐིང་ཀ་དབྱིངས་ཀྱི་ཚད། །ཟླུམ་ཕྲིག་གསལ་བསྒྲོན་མེའི་ཚད། །ཕྲ་ལ་འགུལ་བ་རིག་པའི་ཚད། །མཐོང་བའི་དུས་སུ་ཤེས་པར་བྱ། །གོམས་
པའི་ཚད་ནི་རྣམ་གསུམ་སྟེ། །མཐིང་ཀ་ལས་མཆེད་ཁ་དོག་ལྔ། །ཁྲ་གང་ཙམ་དུ་སྣང་བ་ནི། །དངོས་པོ་གོམས་པའི་ཚད་ཡིན་ནོ། ཞེས་དང་། རྡོ་རྗེ་སྙིང་

པོ་གྲོལ་ལམ་བསྒོམ་པའི་དྲོད་རྟགས་གསལ་བྱེད་ལས། ཀྱཻ་རིགས་ཀྱི་བུཿ མངོན་སུམ་རང་ཐོག་ཏུ་གཟིར་བསཿ ཐིག་ལེ་རྩོལ་བ་མི་དགོས་པར་འཆར་
རོཿ དེ་ལ་རྩལ་སྦྱངས་པསཿ དབྱིངས་རྣམ་པར་དག་པའི་སྒྲོན་མ་སྨིན་མཚམས་སུ་འབྲེལ་བར་འོང་ངོཿ དེ་ལ་རྩལ་སྦྱངས་པསཿ ལང་ལིང་འོད་
ལྔའི་སྣང་བ་དུམ་བུར་སྣང་བ་ཡིན་ནོཿ ཞེས་སོ། སྒྲོན་མ་ཉིད་ནི། སྒྲོན་མ་རྣམ་བཀོད་ལས། ཟླུམ་ཕྲིག་ལས་ནི་ཟ་འོག་རིས། །རང་གི་སྣ་རྩེ་ལ་ཤར་
བ༑ དང་པོ་གོམས་པའི་ཚད་ཡིན་ནོ། ཞེས་དང་། རིག་པ་འདབ་ཆགས་ལྡིང་བ་ཙམ། དང་པོ་གོམས་པའི་ཚད་ཀྱང་ཡིན། ཞེས་སོ། །ཆོས་ཉིད་
མངོན་སུམ་མཐོང་བའི་ཡོན་ཏན་ནི། རྡོ་རྗེ་སྙིང་པོའི་དྲོད་རྟགས་མཚན་མ་ཚད་ཀྱི་རྣམ་བཞག་ལས། ཨེ་མ་ཉོན་ཅིག་རིགས་ཀྱི་བུཿ རྡོ་རྗེ་སྙིང་པོའི་
ཉམས་ལན་ལ། གནད་དུ་བསྣུན་པའི་ཚད་བཟུང་ནིཿ རིམ་གྱིས་མ་ཡེངས་འདི་ལ་ཟུངསཿ མཚན་འཛིན་དབྱིངས་སུ་མཁར་གཏད་པསཿ ཐིག་ལེ་

༄༅། །སྟོང་པའི་སྒྲོན་མ་འཆརཿ རྫོགས་ཆེན་བྱ་རྩོལ་བྲལ་བ་སྟེཿ འདི་དུས་ཚེ་ཡི་དུས་བྱས་ཀྱངཿ སྐྱེ་བ་གཉིས་ནས་བརྒྱུད་པ་ཡིཿ 
ཐིག་ལེ་ཆོས་དང་འཕྲད་པར་འགྱུརཿ དབྱིངས་རིག་སྨིན་མཚམས་འབྲེལ་པའི་དབུསཿ དེ་དུས་ཚེ་ཡི་དུས་བྱས་ཀྱངཿ ངན་འགྲོའི་མངལ་དུ་མི་འཇུག་
གོཿ ཞེས་དང་། འདས་རྗེས་ལས། མངོན་སུམ་གནད་འདི་སུས་མཐོང་བ། །ཁམས་གསུམ་ལྡོག་པ་མ་ཡིན་ནོ། ཞེས་སོ། །མ་མཐོང་བའི་སྐྱོན་ནི། 
སྔ་མ་ལས། མངོན་སུམ་རིག་པ་མ་མཐོང་ན། །ཡིད་དཔྱོད་མུན་པའི་མཐའ་འཁོར་ནས། །འཁོར་བ་ཉིད་དུ་རྣམ་པར་འཁོར། ཞེས་སོ། དེ་ཉིད་མཐོང་བའི་
དགོས་པའང་གཉིས་ཏེ། གནས་སྐབས་སུ་ཡིད་དཔྱོད་ཀྱི་ལྟ་བ་དང་བྲལ། མཐར་ཐུགས་དགེ་སྡིག་གིས་མ་གོས་ཤིང་ཁམས་གསུམ་དུ་ཕྱིར་མི་ལྡོག་
པའོ། དེ་ཉིད་མ་མཐོང་ན་ཡོན་ཏན་དེ་དག་ལས་ལྡོག་པའི་སྐྱོན་ཡོད་དོ། །གཉིས་པ་ཉམས་གོང་འཕེལ་གྱི་སྣང་བ་ནི། ཀློང་གསལ་ལས། གོང་དུ་འཕེལ་

བའི་སྣང་བ་ཡིས། ཉམས་ཀྱི་འཕེལ་ཤན་དབྱེ་བ་གཅེས། ཞེས་དང་། རྡོ་རྗེ་སྙིང་པོའི་ཐོད་རྒལ་ཉམས་ཁྲིད་ལས། དེ་ལྟར་ཉམས་སུ་བླངས་པས་འོད་
གསལ་གྱི་སྣང་བ་ཇེ་རྒྱས་སུ་འགྲོ་ཞིངཿ འཁྲུལ་པའི་སྣང་བ་ཇེ་ནུབ་ཏུ་འགྲོའོཿ དུ་བ་ལྟ་བུ་ལ་སོགས་གསར་མ་བའི་རྟགས་བཅུད་ཤེས་ཉམས་ནིཿ བདེ་གསལ་མི་རྟོག་པ་སྣ་ཚོགས་སུ་
འཆར་ཡང་མི་བརྟན་པསཿ འདིར་སྣང་ཉམས་ཀྱི་ཚོད་འཛིན་དུ་སྣང་བའི་ཉམས་གཙོ་བོར་བཤད་དོཿ དེ་ཡང་དབྱིངས་སྣང་ཁ་དོག་འཇའ་ཚོན་ལྟ་བུཿ དབྱིངས་ཀྱི་
རྒྱན་དུ་པདྨ་དྲ་བ་གཞལ་ཡས་ཁང་ཕྱག་མཚན་དུ་གསལ་བའོཿ རིག་པའི་སྣང་བ་ན་ལུ་གུ་རྒྱུད་དོཿ ཐིག་ཕྲན་འགྲོ་འོང་དང་བཅས་པའོཿ བར་ནས་དབྱིངས་
སྣང་སངས་རྒྱས་ཀྱི་ཞིང་བཀོད་པ་གདན་ཁྲི་ལྟ་བུཿ རིག་སྣང་དེ་ལྷའི་བཀོད་པ་སོ་སོར་འཆར་བ་ལྟ་བུ་རང་བཞིན་གནས་སོཿ སྐུའི་ལུ་གུ་རྒྱུད་གོང་འཕེལ་ནི་སྣང་
བ་རྒྱ་ཆེར་འཕེལ་ཞིང་ཡུལ་གྲུ་འོད་གསལ་གྱིས་ཁྱབཿ འོད་ལྔའི་སྣང་བ་རྩིབས་ཤར་གྱེན་འགྲེངསཿ མདུང་རྩེ་རེ་ལྡེ་པདྨ་མཆོད་རྟེན་དྲ་བ་དྲ་ཕྱེདཿ རིག་པའི་

༄༅། །སྣང་བ་ཉ་མིག་ལྟ་བུཿ རྨ་བྱའི་མདངས་མེ་ལོང་མཁར་གཞོང་བསེ་ཕུབ་ཙམ་དུ་འཆར་རོ། ཞེས་པསཿ དེ་ལ་ཤེས་ཉམས་དང་སྣང་
ཉམས་གཉིས་ལས། ཤེས་ཉམས་ནི་བློ་ཡི་འཛིན་པ་ཡིན་ལ་གཏད་པའི་དུས་མེད་དོ། དེ་ཉིད་ལས། བློ་ནི་ཀུན་རྫོབ་འཁྲུལ་པར་བཤད། ཅེས་པས། 
ཤེས་ཉམས་སེམས་ཀྱི་མཐོ་དམན་ཡིན་ལ། སེམས་ནི་མི་བདེན་པ་སྣ་ཚོགས་སུ་སྣང་བས་འདིར་སྤང་བྱར་འདོད་པའི་ཕྱིར་མ་བཤད་དོ། སྣང་ཉམས་ཡེ་ཤེས་
ཀྱི་འོད་མདངས་མི་འགྱུར་བའི་ཕྱིར་འཕེལ་བ་དང་། ནང་རྩ་འོད་དུ་སོང་བ་དང་། གསང་བ་ཉོན་མོངས་པ་གྲོལ་བ་གསུམ་མཉམ་པོར་སྟོན་པས། དེའི་ཕྱིར་ཐལ་
འགྱུར་ལས། ཉམས་ཀྱི་སྣང་བ་གོང་འཕེལ་ན། ཡེ་ཤེས་ཁ་དོག་ཕྱིར་ཕྱུངས་ནས། གྱེན་འགྲེངས་དང་ན་རྩིབས་ཤར་དང་། ཐིག་ལ་སྣ་ཚོགས་སྐུ་ཉིད་དང་། 
རིག་པ་སྣང་བའི་ཡུལ་ལས་གསལ། ཞེས་པས། སྔ་མའི་སྣང་བ་ལས། །བླ་མའི་གདམས་ངག་ཉམས་སུ་བླངས་པས། དབྱིངས་རིག་རིས་གསལ་རེས་

མི་གསལ་བ་དག་འབྱུང་། དེ་ནས་ཡང་ཉམས་སུ་བླངས་པས། དབྱིངས་རིག་སྨིན་མཚམས་དང་བྲལ་ཏེ་ཐིག་ལེ་སྣང་བ་དེ་དག་ཀྱང་སྲན་མ་ཙམ་དུ་སོང་བ་ནི་རབ་ཏུ་
གོམས་པའོ། དེ་བཞིན་དུ་གོམས་པས་དབྱིངས་སྣང་དུམ་བུ་དང་། གྱེན་འགྲེངས་སུ་མཐོང་བའི་ཚེ། མིག་ཐུར་དུ་བལྟའོ། དེ་ཡང་གྲུ་བཞི་ལ་གཡས་སུ་
གཅུན། ཟླུམ་པོ་ལ་གཡོན་དུ་གཅུན། ཟླ་གམ་ལ་སྟེངས་དུ་བལྟ། གྲུ་གསུམ་ལ་ཐུར་དུ་དབབ་སོ། དེ་ནས་རྩིབས་རྒྱུག་དང་། གདུགས་དང་། མདུང་རྩེ་ལྟ་
བུ་དང་། རེ་ལྡེ་ཙམ་དུ་སྣང་ཞིང་། སྒྲོན་མའི་འཕེལ་སྣང་ནི། ཐིག་ལེ་མེ་ལོང་ཙམ་པ་དང་། རིག་པ་འདབ་ཆགས་འཕུར་སྤྱན་ཙམ་དང་། དེ་བས་ཅུང་ཟད་
བུལ་བར་སྣང་སྟེ། སྒྲོན་མ་སྣང་བྱེད་ལས། དེ་ནས་དེ་ལ་རབ་འདྲིས་ནས། རེ་ལྡེའི་རྣམ་པ་ཙམ་འཆར་བས། ཞེས་པ་དང་། དེ་ནས་གོང་དུ་སྨིན་མཚམས་
སུ༑ །མེ་ལོང་ཙམ་དུ་གསལ་གྱུར་ན། །བར་དུ་གོམས་པའི་ཚད་ཡིན་ནོ། ཞེས་སོ། །དེ་ནས་ཉམས་སུ་བླངས་པས། དབྱིངས་ཀྱི་སྣང་བ་རིན་པོ་ཆེ་

༄༅། །དང་འདྲ་བ་དང་། འོད་ཀྱི་དྲ་བ་དྲ་ཕྱེད་དང་། མཆོད་རྟེན་དང་། རྡོ་རྗེ་དང་། འཁོར་ལོ་དང་། རལ་གྲི་དང་། མུ་ཏིག་གི་དྲ་བ་དང་། 
འོད་ཀྱི་དུམ་བུ་མིག་མང་རིས་དང་། མིག་ཚགས་དང་། མདའ་ལྟ་བུ་དང་། པདྨ་སྟོང་ལྡན་ལྟ་བུ་དང་། ཉི་ཟླ་ལྟ་བུ་དང་། ཡེ་ཤེས་མཁར་ཐབས་དང་། 
མེ་ལྕེ་དང་། ཉ་མིག་གི་རྣམ་པ་ལྟ་བུར་འཆར་རོ། ཐིག་ལེ་ཡང་ཁམ་ཕོར་ཙམ་དུ་འགྲོའོ། རིག་པ་ནི་རི་དྭགས་སྤང་རྩིབས་ལ་རྒྱུག་པ་ལྟ་བུར་སྣང་ངོ་། །
ཡང་ཉམས་སུ་བླངས་པས། འོད་ནི་ཡུལ་ཁམས་ཙམ་དུ་འཆར་ཞིང་། ཐིག་ལེབས་ཕུབ་ཙམ། རིག་པ་བུང་བ་བཅུད་ལ་འཁོར་བ་ཙམ་སྟེ། སྔ་མ་ལས། 
དེ་ནས་ཡུལ་གྲུ་ཙམ་དུ་སྟེ། ཞེས་པ་དང་། མེ་ལོང་ཙམ་དུ་གསལ་གྱུར་ཏེ། །དེ་ཉིད་ཡང་དང་ཡང་བལྟས་ན། །བུང་བ་བཅུད་ལ་འཁོར་བ་ཙམ། ཞེས་སོ། 
ཡང་ཉམས་སུ་བླངས་པས། འོད་ནི་སྟོང་གསུམ་གང་དུ་བལྟས་ཚད་ལ་ཁྱབ་ཅིང་། སྒྲོན་མའི་སྣང་བ་ནི། ཐིག་ལེ་དཔག་ཏུ་མེད་པའི་ནང་རྣམས་ན། སྐུ་ཕྲ་

མོའི་དབུ་དང་། ཕྱེད་ཞལ་དང་། རྫོགས་པའི་རྣམ་པ་དང་། རིག་པའི་བར་དུ་ཡང་སྐུ་ཕྲ་མོ་རེ་རེ་སྣང་ངོ་། སྐུ་ནི་རྡོ་རྗེ་སེམས་དཔའ་དང་། རིན་ཆེན་འབྱུང་ལྡན་
དང་༑ སྣང་བ་མཐའ་ཡས་དང་། དོན་ཡོད་གྲུབ་པ་དང་། རྣམ་པར་སྣང་མཛད་དོ། སྔ་མ་དེ་ཉིད་ལས། དེ་ལས་མཆོག་ཏུ་གོམས་པ་ནི། སྣང་བ་ཐམས་ཅད་འོད་
དུ་སྣང་། ཤར་བས་གོམས་པའི་ཚད་ཟིན་ཏོ། ཞེས་དང་། སྣང་བ་ཐམས་ཅད་ཐིག་ལེ་རུ། །ཤར་ནས་ཀྲིག་གེར་གནས་པ་ནི། །མཆོག་ཏུ་གོམས་པའི་ཚད་ཡིན་ནོ། །
ཞེས་དང་། བལྟས་པས་ས་དེར་སྡོད་གྱུར་ན། །མཆོག་ཏུ་གོམས་པའི་ཚད་ཡིན་ནོ། ཞེས་དང་། གྲོལ་ལམ་སྒོམ་པའི་དྲོད་རྟགས་གསལ་བྱེད་ལས། འོད་
གསལ་དེ་ལས་རྩལ་སྦྱངས་པསཿ འོད་ལྔའི་སྣང་བ་གྱེན་འགྲེངས་དངཿ རྩིབས་ཤར་དངཿ མདུང་རྩེའི་རྣམ་པ་རེ་ལྡེ་ཙམ་དུ་ཡང་ནས་སྣང་ངོཿ དེ་ལ་རྩལ་སྦྱངས་
པསཿ དབྱིངས་དེ་ཉིད་ཁ་དོག་སྣ་ཚོགས་སུ་སྣང་བ་ཡིན་ནོཿ དེ་ལ་རྩལ་སྦྱངས་པསཿ དབྱིངས་དཀར་དམར་ལང་ལིང་བན་བུན་ཡུལ་གྲུ་ཙམ་དུ་སྣང་ངོཿ 

༄༅། །དེ་ལ་རྩལ་སྦྱངས་པསཿ དབྱིངས་དང་རིག་པ་ཉིན་མཚན་མེད་པར་དུས་ཐམས་ཅད་དུ་སྣང་ངོཿ དེ་ལ་རྩལ་སྦྱངས་པཿ སྣང་བ་ཐིག་
ལེར་སྣང་བ། སྐུ་ཉུངས་འབྲུ་སྲན་མ་ཙམ་འགྲོ་འོང་དང་བཅས་པའོཿ དེ་ལ་རྩལ་སྦྱངས་པསཿ དབང་པོའི་ཁྱད་པར་གྱི་ཐིག་ལེ་མེ་ལོང་ཙམཿ ཁམ་ཕོར་
ཙམཿ འོད་ཟེར་ནི་རྩིབས་ཀྱི་རྣམ་པར་འཆར་རོཿ འདི་དག་ནི་རིག་པ་ཟིན་པའི་རྟགས་སོཿ དེ་ལ་རྩལ་སྦྱངས་པསཿ དབང་པོའི་ཁྱད་པར་གྱིས་ཐིག་ལེ་དེ་
དག་མཁར་ཕོར་རམཿ མཁར་གཞོང་ངམཿ བསེ་ཕུབ་ཙམ་ཕྱིར་སྣང་བ་ཡིན་ནོཿ འོན་ཀྱང་ཡུལ་གྲུའི་རྣམ་པ་ཙམ་དུ་འབྱུང་ངོཿ རིག་པ་ནི་རི་དྭགས་ཀྱི་
ལུས་ཀྱི་རང་བཞིན་ནོཿ ཞེས་དང་། དྲོད་རྟགས་མཚན་མ་ཚད་ཀྱི་རྣམ་བཞག་ལས། འོད་ལྔའི་སྣང་བ་གྱེན་འགྲེངས་དངཿ རྩིབས་ཤར་མདུང་རྩེ་ལྟ་བུ་དངཿ 
དབྱིངས་དང་རིག་པ་འདུས་པ་སྟེ། དེ་དུས་ཚེ་ཡི་དུས་བྱས་ནཿ བར་དོ་གྲོལ་བར་ཐེ་ཚོམ་མེདཿ རང་གི་མདུན་ཕྱོགས་གཞལ་ཡས་ཙམཿ རྒྱན་ལྡན་

འབྱུངས་དུས་ཚེ་འདས་ནཿ ལྷན་གྲུབ་བར་དོར་གྲོལ་བ་ཡིནཿ དབྱིངས་དང་དྲ་བ་དྲ་ཕྱེད་དངཿ མིག་མང་ཟ་འོག་གུར་ཁྱིམ་དངཿ མཆོད་རྟེན་ལྕགས་ཀྱུ་
མདུང་རྩེ་དངཿ ཉ་མིག་རྣམ་པ་བྱུང་བའི་ཚེཿ དབྱིངས་ཀྱི་རྒྱན་རྫོགས་ཚད་ཡིན་ཏེཿ སྲིད་པ་བར་དོར་འཇུག་མི་སྲིདཿ ད་ལྟའི་དབྱིངས་རིག་མ་གོམས་ནཿ 
དབྱིངས་སྣང་མངོན་སུམ་བརྟན་པ་ནིཿ འཁོར་འདས་བྱེ་བ་ཚད་མ་སྟེཿ བར་དོའི་སྣང་བ་ཤར་མི་སྲིདཿ ཐིག་ལེའི་སྣང་བ་ཡུངས་འབྲུ་ཙམཿ དབྱིངས་ཀྱི་དྲྭ་
བར་ཚུད་པ་ནཿ སྙིང་པོ་བཅུད་དུ་འགྲིལ་བ་སྟེཿ ཐིག་ལེ་དེ་རྣམས་མེ་ལོང་ཙམཿ རྒྱན་དང་བཅས་པ་བྱུང་བ་ནིཿ ཐིག་ལེ་ཉག་གཅིག་སྨིན་པའོཿ ཞེས་སོ། 
ཉམས་གོང་འཕེལ་གྱི་ཡོན་ཏན་ནིཿ ཀློང་གསལ་ལས། སྐུ་ཤར་ཉམས་ཀྱི་འཕེལ་རྫོགས་ནི། །བར་དོའི་སྣང་བྱུང་འདིར་ཆོད་པས། །ལོངས་སྤྱོད་ངོས་ཟིན་
བར་དོ་སྟོངས། ཞེས་སོ། །མ་འཕེལ་བའི་སྐྱོན་ནིཿ དེ་ཉིད་ལས། ཉམས་སྣང་གོང་དུ་མ་འཕེལ་ན། །བར་དོ་ལས་ནི་གྲོལ་མི་འགྱུར། ཞེས་སོ། །

༄༅། །དེ་ལྟར་དགོས་པ་ལའང་གཉིས་ཏེ། གནས་སྐབས་སུ་ཉམས་སྣང་གི་རིག་པའི་ཡོན་ཏན་རྣམས་ཐོབ་ལ། མཐར་ཐུག་བར་དོའི་སྣང་
བ་རང་སར་གྲོལ་བའོ། དེ་ལྟར་མ་འཕེལ་ན་ཡོན་ཏན་དེ་ལ་ལྡོག་པའི་སྐྱོན་ཡོད་དོ། །གསུམ་པ་རིག་པ་ཚད་ཕེབས་ཀྱི་སྣང་བ་ནི། ཀློང་གསལ་ལས། 
རིག་པ་ཚད་ལ་མ་ཕེབས་ན། །རྣལ་འབྱོར་དྲོད་ཚད་རྙེད་མི་འགྱུར། ཞེས་དང་། རང་གཞུང་ཐོད་རྒལ་ཉམས་ཁྲིད་ལས། ཉམས་སུ་ལེན་པས་གང་བལྟས་
འོད་ཀྱི་ཞིང་དུ་ཁྱབ་པསཿ ས་རྡོ་རི་བྲག་གི་སྣང་བ་ནུབཿ འོད་ལྔ་མུ་ཁྱུད་ཀྱི་གཞལ་ཡས་ཁང་དུ་གསལཿ ཚོམ་བུའི་དཀྱིལ་འཁོར་རིགས་སྣང་ཚད་ལ་ཕེབས་ཏེཿ ལུ་
གུ་རྒྱུད་ཀྱི་ཕོ་བྲང་དག་པ་ཚོམ་བུའི་ཕོ་བྲང་དུ་འགྱུར་རོཿ རེ་རེའི་ནང་དུ་དང་པོ་རིགས་ལྔའི་སྐུ་རྐྱང་པ་ལས་ཡབ་ཡུམ་ཟུང་འབྲེལ་འཁོར་གྱི་ཚོགས་རིགས་ལྔ་སོ་སོའི་
སྣང་བ་ནམ་མཁའ་ཁྱབ་པར་འཆར་རོཿ གཞི་འཛིན་གྱི་རིག་པ་ངོ་བོ་ཀ་དག་མཚན་ཉིད་འཛིན་པའི་རིག་པ་ཡེ་ཤེས་ལྔ་སྟེ། རང་བཞིན་ལྷུན་གྲུབཿ ལྷག་མཐོང་

གི་རིག་པ་ལུ་གུ་རྒྱུད་དོཿ ཚད་ནི་ཕྱི་ཡུལ་སྣང་ཡེཤེས་སུ་འཆརཿ ནང་སྒྱུ་ལུས་འོད་གསལ་དུ་གྲོལཿ གསང་བ་ལྔ་ལྡན་སྐུར་སྨིན་པའོཿ ཞེས་པས། 
རིག་པ་ཚད་ལ་ཕེབས་པ་ནིཿ དབྱིངས་ཀྱི་སྣང་བས་ས་ཆུ་མེ་རླུང་གི་སྣང་བ་གང་ཡང་མེད་ཅིངཿ འོད་གསལ་ཆེན་པོའི་སྣང་བ་རྣམ་པར་དག་པའི་ཞིང་ཁམས་
ནས༑ སྒྲོན་མ་ནི་ཐིག་ལེ་རེ་རེའི་ནང་ན་སྐུ་ཡབ་ཡུམ་འབྲེལ་པ་དང་། དེ་ནས་སྐུ་ལྔ་ལྔ་ཡབ་ཡུམ་དུ་སྣང་བའོ། རིག་པའི་མཚམས་སུ་ཡང་སྐུ་ལྔ་ལྔ་ཡབ་
ཡུམ་དུ་སྣང་བའོ། འདིའི་དུས་ན་རང་ལུས་གདོས་བཅས་དག་ནས་རང་ལུས་འོད་དུ་སྣང་བའི་སྤྱི་བོ་ནས་ཡར་ཐིག་ལེ་ཁམ་ཕོར་བརྩེགས་མ་ལྟ་བུ་དགུར་སྣང་
ཞིང་༑ རང་ལུས་འོད་ཀྱི་འཁོར་ལོར་འཁྱིལ་བ་སྟེ། སྒྲོན་མ་སྣང་བྱེད་ལས། །ཤིན་ཏུ་ཡང་དག་གོམས་པའི་ཚད། །འགུལ་དང་འཕྲིག་པ་མེད་པ་དང་། 
ཉིན་དང་མཚན་མོ་མེད་སྣང་དང་། །རབ་ཏུ་གོམས་པའི་ཚད་ཡིན་ནོ། །ཅིར་སྣང་སྐུར་སྣང་ལུ་གུ་རྒྱུད། །ཚིགསདང་འདྲ་བའ་བར་དག་ཏུ། །ཐིག་ལེ་

༄༅། །ཡུངས་འབྲུ་ཙམ་ཉིད་དུ། །སྐུ་ནི་ཤིན་ཏུ་ཕྲ་ཤར་ནས། །སྣང་བ་ཐམས་ཅད་སྐུར་ཤར་ན། །རིག་པ་བརྟེན་པའི་ཚད་ཡིན་ནོ། །ས་ཆུ་མེ་རླུང་
སྣང་བ་དང་། །འབྱུང་བཞིའི་སྣང་བ་འགགས་གྱུར་ནས། །ཁ་དོག་ལྔ་ཡི་འོད་སྣང་གི །གང་དུ་བལྟས་པ་དེར་སྣང་ན། །དབྱིངས་ནི་བརྟན་པའི་ཚད་ཡིན་ནོ། །རང་
ལུས་འོད་ཀྱི་སྟེང་དག་ཏུ། །མཁར་གཞོང་བརྩེགས་མ་ལྟ་བུ་ནི། །ཐིག་ལེ་བརྩེགས་མ་གྱེན་ཤར་ན། །སྒྲོན་མ་བརྟན་པའི་ཚད་ཡིན་ནོ། །ཞེས་སོ། །དེའི་
ཚེ་སྐུ་རྣམས་ཀྱི་ཐུགས་ཀ་དང་། རང་གི་སྙིང་ཀར་འོད་ཀྱི་ཚོན་སྣ་ཟེར་ཐག་སྦྲེལ་བ་ལྟ་བུའི་འབྲེལ་ལོ། དེ་ནས་མ་སྒོམས་ཀྱང་ཚད་ལ་ཕེབས་པས་འགྱུར་བ་མེད་
དོ༑ དེའི་ཚེ་ཕྱི་སྣང་བ་འོད་གསལ་དུ་གྲོལ་བས་ས་རྡོའི་སྣང་བ་རང་ནུབ། ནང་སྒྱུ་ལུས་འོད་གསལ་དུ་གྲོལ་བས་གདོས་བཅས་ཀྱི་སྣང་བ་རང་ནུབ། གསང་
བ་སེམས་ཀྱི་ཟེར་ཐག་སྙིང་གར་ཆད་པས་གཟུང་འཛིན་འཁྲུལ་པའི་སྣང་བ་ནུབ། ལས་དང་བག་ཆགས་ཀྱི་འབྲེལ་ཐག་ཆད་པའོ། གྲོལ་ལམ་སྒོམ་པའི་

དྲོད་རྟགས་གསལ་བྱེད་ལས། དེ་ལ་ཡང་རྩལ་སྦྱངས་པས། ཐིག་ལེ་དེ་དག་ཡུལ་ཁམས་ཙམ་དུ་འཆར་ཏེ་མུ་ཁྱུད་ཀྱང་ཟླུམ་པོར་སྣང་བ་ཡིན་ནོ། དེའི་ཚེ་རྟགས་
དེ་ལྟ་བུ་འཆར་བ་ཡིནཿ རང་ལ་རྒོད་སྤྲོ་བ་དངཿ སྔར་མི་ཤེས་པའི་ཆོས་ཚིག་མང་པོ་རྒྱུད་ལ་འཆར་བ་དངཿ ཅི་སྨྲ་ཐམས་ཅད་ཆོས་ཀྱི་ཚིགས་སུ་འབྱུང་བ་དངཿ 
རང་གི་བླ་མ་ལ་གདུང་བ་སྐྱེ་བ་འབྱུང་ངོཿ དེ་ལ་ཡང་རྩལ་སྦྱངས་པསཿ ཐིག་ལེ་རེ་རིའི་ནང་དུ་རྡོ་རྗེ་སེམས་དཔའ་སྐུ་རྐྱང་རེ་རེ་འབྱུང་བ་ཡིནཿ དེའི་དུས་སུ་ཕྱིའི་
སྣང་བ་རང་འགག་གོཿ ཡང་རྩལ་སྦྱངས་པསཿ ཐིག་ལེ་དེ་དག་རེ་རེའི་ནང་དུ་སྐུ་འོད་ལྔ་སྣང་བར་སྣང་བ་ཡིན་ནོཿ འདིའི་དུས་སུ་སྣང་བ་འགུལ་མི་སྲིད་དོཿ 
ཞེས་དང་། དྲོད་རྟགས་མཚན་མ་ཚད་ཀྱི་རྣམ་བཞག་ལས། ཐོག་མར་ཐིག་ལེ་མཁར་ཕོར་ཙམཿ འབྲིང་གི་མཁར་གཞོང་ཙམ་དུ་སྣངཿ རབ་ཀྱི་བསེ་ཕུབ་
ཙམ་དུ་སྣངཿ རབ་འབྲིང་དབང་པོའི་ཚད་མ་སྟེཿ ཐིག་ལེའི་ཚད་དུ་ཕྱིན་པ་ཡིནཿ ཐིག་ལེ་འོད་ལྔའི་མུ་ཁྱུད་ཅནཿ ཐིག་ལེ་བཅུད་དུ་སྨིན་པ་ཡིནཿ ཐིག་

༄༅། །ལེའི་ནང་དུ་སྐུ་རྐྱང་རོཿ བཅུད་ཉིད་སྙིང་པོར་འདྲིལ་བ་ཡིནཿ ཐིག་ལེའི་ནང་དུ་སྐུ་ལྔ་ལྔཿ ཤར་ཚེ་ཞེན་པ་རང་ཆོད་གཅེསཿ སྐུ་གསུམ་ལམ་
དུ་འཇོག་པའོཿ འདི་ཉིད་དོན་ལ་སུས་བསྒོམས་པཿ ཕུང་པོ་འོད་དུ་གྲོལ་བའོཿ ཞེས་སོ། །དེ་ལྟར་རིག་པ་ཚད་ལ་ཕེབས་པའི་ཡོན་ཏན་ནི། ཀློང་གསལ་ལས། 
རིག་པ་ཚད་ཕེབས་སྣང་བ་ཡིས། །ཕྱི་ནང་གཟུང་འཛིན་གདོས་བཅས་གྲོལ། ཞེས་སོ། །མ་ཕེབས་པའི་སྐྱོན་ནི། དེ་ཉིད་ལས། དེ་ལྟར་ཚད་ལ་མ་ཕེབས་
ན༑ །ཕུང་པོའི་འཛིན་སྣང་དག་མི་འགྱུར། ཞེས་སོ། །དགོས་པ་ལའང་གཉིས་ཏེ། གནས་སྐབས་སུ་མ་སྒོམ་ཀྱང་ཆོག་ལ། མཐར་ཐུག་ལོངས་སྤྱོད་རྫོགས་
པའི་སྐུ་ངོས་ཟིན་ལ། ལོངས་སྐུའི་ཞིང་ན་བདེ་ཆེན་འབྲལ་མེད་དོ། དེ་ལྟར་མ་ཡིན་ན་བཟློག་པའི་སྐྱོན་ཡོད་དོ། །བཞི་པ་ཆོས་ཉིད་ཟད་པའི་སྣང་བ་ནི། །སེམས་
སྣང་དེ་དག་གི་འཕེལ་ཟད་དེ་སྣང་དང་མི་སྣང་དུ་འཛིན་པའི་ངོ་བོ་མེད་པ་ནི། ཆོས་ཟད་པའི་སྣང་བ་ཞེས་བྱ་སྟེ། ཐལ་འགྱུར་ལས། ཆོས་ཉིད་ཟད་པའི་སྣང་

བ་ནི། །ཉམས་ཀྱི་སྣང་བ་སྟོང་ནས་ནི། །ལུས་ཟད་དབང་པོའི་ཡུལ་ཡང་ཟད། །རྟོག་ཚོགས་འཁྲུལ་པ་རང་དག་ནས། །བརྗོད་གཞིའི་ཚིག་དང་བྲལ་བའོ། །
ཞེས་དང་། ཐོད་རྒལ་ཉམས་ཁྲིད་ལས། ཆོས་ཉིད་ཟད་པ་ནི་བཅུ་དྲུག་ནས་གནམ་གང་གི་ཟླ་བ་མར་གྲིབ་ནས་དབྱིངས་སུ་འཇུག་པ་ལྟར་སྔར་གྱི་རྟགས་རྣམས་
སྐྱེ་མེད་ཀྱི་ཀློང་དུ་མྱ་ངན་ལས་འདས་པ་སྟེ༔ གཟུང་འཛིན་ཞེན་པ་ཐམས་ཅད་ཟད་ནས་ཅིའི་ངོ་བོར་མ་གྲུབ་པ་རང་འོད་དུ་འཇུག་པའོཿ རིམ་གྱིས་ཟད་པཿ 
གཅིག་ཆར་དང་རྩོལ་སྒྲུབ་ཀྱིས་ཟད་པ་སོགས་མ་ངེས་སོཿ སྣང་བའི་ངོ་བོ་ཀ་དག་གི་ཆ་ལསཿ ཐུགས་རྗེའི་མཛད་པ་ནི་རྒྱུན་མི་ཆད་དོཿ ཞེས་པས། ཉམས་
དང་ལུས་དང་དབང་པོ་དང་རྟོགས་ཚོགས་དང་ཚིག་དང་འཁྲུལ་པ་ཐམས་ཅད་ཟད་ནས་འོད་ལུས་སུ་འཚང་རྒྱའོ། དེ་ཡང་སྣང་བ་འདིའི་ཚེ་འོད་ཀྱི་ནང་ནས་ལག་
སོར་བཀྲམ་པ་ཙམ་ལས་མི་སྣང་སྟེ། འཁོར་འདས་གཉིས་ཀྱི་འདུ་ཤེས་དང་བྲལ་བ། སྣང་བ་ཅིའི་ངོ་བོར་ཡང་མ་གྲུབ་པའོ། དེ་ལྟར་གྱུར་ཀྱང་རིག་པ་དེ་

༄༅། །ཐོག་མ་ལས་ཆེར་སོང་བ་དང་། ཆུང་དུ་སོང་བ་འགའ་ཡང་མེད་དོ། འབྲི་བ་མེད་ཅིང་འཕེལ་བ་མེད་པའི་ཕྱིར་རོ། དེའི་ཚེ་འབྱུང་བའི་
དགྲས་མི་ཚུགས། དྲན་པ་ཝལ་པོ་རྗེས་མེད་དུ་འགྲོ། ཉི་ཟླའི་སྣང་བ་མེད། འགྲོ་བ་དྲུག་གི་སྣང་བ་མེད། འཁྲུལ་སྣང་ཐམས་ཅད་ནུབ་པ་ནི་རིག་པ་འབྱངས་
པའི་ཚད་དེ། དེ་ལས་འབྲེལ་མི་སྲིད་དོ། སྣང་བ་རང་ཡལ་དུ་འགྲོ་ན། འདི་ལྟར་ཡིན་ནོ། མ་གྲུབ་པའི་ཆོས་སྐུ་རང་དག་ཆོས་ཐམས་ཅད་ཟད་པར་ཐུག་ལ་
ཞེས་བྱའོ། རང་གི་རིག་པའི་ངོ་བོ་ཆེ་ཆུང་བཟང་ངན་གང་དུ་ཡང་མ་གྲུབ་སྟེ། ཐུགས་རྗེའི་ཆ་ཙམ་ལས་གསལ་བ་ཙམ་དུ་གནས་པའོ། མངོན་ཤེས་ཐོག་པ་
མེད་ཅིང་བསམ་པ་རང་ཡལ་ཏེ། ཕུང་པོ་ཟག་པ་མེད་པས་ཕྱིར་མི་ལྡོག་པར་འཚང་རྒྱའོ། གྲོལ་ལ་མ་སྒོམ་པའི་དྲོད་རྟགས་གསལ་བྱེད་ལས། འདིའི་དུས་
སུ་འབྱུང་བ་ཕུང་པོ་རང་འགག་སྟེཿ གདོས་བཅས་སྣང་བ་ཡང་མེད་དོ། འདི་རྣམས་རྫོགས་ནས་རྟགས་རྣམས་སྐྱེ་མེད་ཀློང་ལ་མྱ་ངན་ལས་འདས་སོ། 

ཞེས་སོ། ཐོད་རྒལ་ཉམས་ཁྲིད་ལས། དེའི་དུས་སུ་སྐྱེ་བ་ལ་རང་དབང་ཐོབ་པ་རྡོ་རྗེའི་སྐུ་འགྲུབ༔ གང་ལ་གང་འདུལ་གྱིས་འགྲོ་བའི་དོན་བྱེད་དོ། 
འཇུག་པ་ལ་རང་དབང་ཐོབ་པ་འཕོ་བའི་དུས་སུ་སེམས་ཅན་སུམ་སྟོང་ལ་རིག་པ་བཅུག་ཀྱང་མཉམ་ཉིད་དུ་གྲོལཿ བེམ་པོ་ལ་རིག་པ་བཅུག་པ་འགུལ་
བ་དང་སོ་སོའི་ཕན་ཚུན་བསྒྱུར་བ་ལ་སོགས་རྫུ་འཕྲུལ་དཔག་ཏུ་མེད་དོཿ སྣང་བཞི་མཐར་ཕྱིན་ཀ་དག་གི་ནང་དབྱིངས་ནི་ནང་དབྱིངས་ནི་ལྷུན་གྲུབ་རིན་པོ་
ཆེའི་སྦུབས་གཞོན་ནུ་བུམ་པ་སྐུའི་ཞིང་ཁམསཿ ཆོས་སྐུ་ཐིག་ལི་དབྱིངས་ཡེ་ཤེས་རོ་གཅིག་ཏུ་ཡེ་སངས་རྒྱས་ལ། ཡང་སངས་རྒྱས་ཀྱི་བྱང་ཆུབ་མངོན་དུ་
བརྙེས་ནས་རང་སྣང་དག་པ་གཉིས་ལྡན་གྱི་སྐ་དང་ཡེ་ཤེས་འདུ་འབྲལ་མེད་པའི་དགོངས་པ་མི་གཡོའོ། སྐུ་དང་ཡེ་ཤེས་འདུ་འབྲལ་མེད་པའི་ངང་ནས་
གཞན་དོན་ཤེལ་ཕྱི་ལྟར་ལ་ལྟརཿ གཟུགས་སྐུ་གཉེས་ཀྱི་གདུལ་བྱ་ལ་ཤརཿ འཁོར་བ་ཇི་སྲིད་བར་གྱི་སེམས་ཅན་གྱི་དོན་མཛད་པའོཿ ཞེས་སོ། །

འདིའི་དུས་འཕོ་བའི་སྐུས་སེམས་ཅན་གྱི་དོན་བྱེད་ན། སྐབས་སུ་ལག་པའི་སོར་མོ་ལ་བལྟས་པས་སྣང་བ་དེ་ལ་རང་ལོག་སྟེ། སྣང་
བྱེད་ཆུའི་ཟླ་བ་ལྟ་བུའི་ལུས་སྐྱེ་ཤི་མེད་པ་རྡོ་རྗེ་ལྟ་བུས་སེམས་ཅན་གྱི་དོན་བྱེད་པ་ནི་སློབ་དཔོན་ཆེན་པོ་པདྨ་འབྱུང་གནས་དང་། བཱི་མ་ལ་ལྟ་བུའོ། དྲོད་
རྟགས་མཚན་མ་ཚད་ཀྱི་རྣམ་བཞག་ལས། ཐོད་རྒལ་རིག་པའི་རྩལ་ཆེན་ལཿ མངལ་གྱི་གྲོང་ཁྱེར་རྒྱུན་གཅོད་ཚདཿ ཆོས་རྣམས་སྣ་ཚོགས་ཤར་བའི་ཚདཿ སྣང་སྲིད་གདམས་ངག་ཤེས་པའི་ཚདཿ 
ཡུལ་རྐྱེན་དུ་མ་འགགས་པའི་ཚདཿ འཁོར་འདས་མཉམ་དུ་གནས་པའི་ཚེཿ རིག་པ་འགྱུར་བ་མེད་པའི་ཚདཿ ཉག་གཅིག་གྲོགས་སུ་ཚུད་པའི་ཚདཿ 
རིམ་གཉིས་མངོན་དུ་གྲུབ་པའོཿ ཞེས་སོ། དེའི་ཡོན་ཏན་ནི། ཀློང་གསལ་ལས། དེ་ལྟར་ལུས་འབྱུང་རྒྱུན་ཆད་ནས། ཟག་བཅས་ཕུང་པོ་མི་སྣང་བར། 
འདི་ལ་མངོན་པར་འཚང་རྒྱའོ། ཞེས་སོ། སྐྱོན་ནི། དེ་ཉིད་ལས། ཆོས་ཉིད་ཟད་པར་མ་གྱུར་ན། །ལྷག་མེད་ཉིད་དུ་འགྱུར་བ་མིན། ཞེས་སོ། དགོས་པ་

ལའང་གཉིས་ཏེ། གནས་སྐབས་སུ་སྣང་བ་བཞིའི་ཚད་ཟིན་པས་སོ་སོའི་ས་མཚམས་ཕྱེད་ལ། མཐར་ཐུག་ཆོས་ཉིད་ཀྱི་སྤང་བ་མཐོང་ནས་ལྷག་མེད་དུ་འཚང་རྒྱའོ། །
དེ་ལྟར་མ་ཡིན་ན་ལྡོག་པའི་སྐྱོན་ཡོད་དོ། སྤྱི་དོན་བཞི་པ་མཐའ་བརྟེན་གྱི་མན་ངག་ནི། ཀློང་གསལ་ལས། མཐའ་བརྟེན་མན་ངག་རྣམ་པ་བཞི། གོང་མའི་རྒྱབ་ཏུ་
མེད་ཐབས་མེད། ཅེས་པས། དོན་གྱིས་ས་ཟིན་མེད་ཀྱང་གོང་མའི་སྣང་བ་བཞིའི་རྒྱབ་ཏུ་དགོངས་པས། འདི་ལ་མི་འགུལ་བ་གསུམ་ལ་གཞི་བཅའ་བ། སྡོད་
པ་གསུམ་གྱིས་ཚད་བཟུངས་བ། ཐོབ་པ་གསུམ་གྱིས་གཟེར་གདབ་པ། གདོང་བཞིའི་དྲོད་ཚད་བསྟན་པ་དང་བཞི་ལས། དང་པོ་ནི། ཐལ་འགྱུར་ལས། དེ་ལ་
མཐའ་བརྟེན་ཡིད་ཆེས་བྱ། །མི་འགུལ་གསུམ་ལ་གཞི་བཅས་པས། །རླུང་སེམས་ལ་ཕེབས་པའོ། ཞེས་དང་། རྡོ་རྗེ་སྙིང་པོའི་མཐའ་བརྟེན་མན་ངག་འཆུགས་
མེད་རྨིང་ས་རྡོ་ལས། མི་འགུལ་བ་གསུམ་ལ་གཞི་བཅའ་བ་ནི། ལུས་སྐུ་གསུམ་གྱིས་བཞུགས་སྟངསཿ སྒོ་ཡི་གནད་མིག་གཟིགས་སྟངས་གསུམ་ལས་མ་

༄༅། །འདས། ཡིད་ཀྱིས་དབྱིངས་རིག་བསྲེ་བ་ལས་མ་འདས་སོ། ཞེས་པས། འདུག་སྟངས་གསུམ་ལས་ལུས་མི་འགུལ་བར་བྱ་སྟེ། 
ལུས་མ་འགུལ་རྩ་མི་འགུལཿ རྩ་མི་འགུལ་བས་མིག་མི་འགུལཿ མིག་མི་འགུལ་བས་རླུང་མི་འགུལཿ རླུང་མི་འགུལ་བས་སེམས་མི་འགུལཿ སེམས་མི་
འགུལ་བས་འགྱུ་བྱེད་ཀྱི་རྟོག་པ་རྒྱུན་ཆད་ནས་རིག་པ་གནས་པའི་དགོས་པ་ཡོད་དོཿ མིག་ནི་གཟིགས་སྟངས་གསུམ་ལས་མི་འགུལ་བར་བྱ་སྟེ། རིག་པའི་
གནད་རྩ། རྩ་བའི་གནད་སྒོ་སྒོའི་གནད་སྒྲོན་མའོ། རྩ་མི་འགུལ་བས་མིག་མི་འགུལ། མིག་མི་འགུལ་བས་སྒྲོན་མ་མི་འགུལ། དེས་སེམས་མི་འགུལ་བས་
རྣམ་རྟོག་མི་འབྱུང་། དེས་དབྱིངས་རིག་འདུ་འབྲལ་མེད་དགོས་པ་ཡོད་དོ། །གཉིས་པ་ནི། ཐལ་འགྱུར་ལས། སྡོད་པ་གསུམ་གྱི་ཚད་བཟུང་ལ། །རྨི་ལམ་
སོགས་དང་ལུས་ངག་ཡིད། །རྟགས་ཚད་ངེས་པར་བཟུང་བའོ། ཞེས་པས། དབྱིངས་རིག་ལ་རྒྱུན་དུ་བལྟས་པས། བརྟན་པའི་ཚད་སྡོད་པ་གསུམ་འབྱུང་སྟེ། 

རང་བཞུང་མཐའ་བརྟེན་མན་ངག་ལས། སྡོད་པ་གསུམ་གྱི་ཚད་བཟུང་བ་ནི། ལམ་ཟབ་མོ་ཉམས་སུ་ལེན་པའི་རྟགསཿ ཕྱི་སྣང་བ་སྡོད་པས་རྐྱེན་གྲོགས་སུ་
ཤརཿ ནང་སྒྱུ་ལུས་སྡོད་པས་འཁྲུལ་པའི་བྱ་བ་བྲལཿ གསང་བ་རླུང་སེམས་སྡོད་པས་རྣམ་རྟོག་སྐྱེ་མི་སྲིདཿ ཞེས་སོ། སྐབས་འདིར་ཚད་རྨི་ལམ་
གྱིས་བཟུང་བ་དང་། རྟགས་སྒོ་གསུམ་ལ་འཆར་བ་གཉིས་འབྱུང་སྟེ། དེ་ཡང་བརྩོན་འགྲུས་རབ་ལ་རྨི་ལམ་དབྱིངས་སུ་ཐིམ་པས་རྨི་མི་སྲིད། འབྲིང་ལ་
འོད་གསལ་དུ་འཆར། ཐ་མ་ལ་རྨི་ལམ་དུ་ཤེས་པའོ། རྟགས་ལུས་ངག་ཡིད་གསུམ་ལ་འཆར་བ་ནི། སྔ་མ་ལས། ཆོས་ཉིད་མངོན་སུམ་དུས་སུཿ ལུས་
རུས་སྦལ་མཁར་གཞོང་དུ་བཅུག་པ་ལྟར་འདུག་སྟངས་ལས་མ་གཡོསཿ ངག་ལྐུགས་པ་ལྟར་བརྗོད་སྙིང་མི་འདོདཿ སེམས་མཁའ་འགྲོ་རྙི་ལ་ཟིན་པ་ལྟར་
རང་ཡལ་རང་གྲོལ་རིག་པའི་ངང་ལས་མ་འདས་སོཿ ཉམས་གོང་འཕེལ་གྱི་དུས་སུཿ ལུས་སྐྱེས་བུ་ནད་ཀྱིས་ཐེབས་པ་ལྟར་རྒྱན་ཆ་མི་འདོདཿ ངག་སྨྱོན་པའི་རང་

༄༅། །ཚིག་རྡོལ་བ་ལྟར་གང་དྲན་བརྗོད་པ་ལས་གཏད་བཟུང་མེདཿ སེམས་སྐྱེས་བུ་རྩི་དུག་གིས་ཐེབས་པ་ལྟར་དྲན་མེད་རྟོག་བྲལ་དུ་གནས་སོཿ རིག་པ་ཚད་ཕེབས་ཀྱི་
དུས་སུཿ ལུས་གླང་ཆེན་འདམ་ནས་ཐོན་པ་ལྟར་ཤར་ཆ་གང་ལ་ཡང་མི་ཆགསཿ ངག་གྲུལ་བུམ་གྱི་ཕྲུ་གུ་ལྟར་དབྱངས་སྙན་ཆོས་ཚིག་རང་རྡོལཿ སེམས་རིམ་ནད་བྱང་བ་ལྟར་རྟོག་
པ་གང་ཤར་གྱི་བག་ཆགས་སྐྱེ་བར་མི་འགྱུར་རོཿ ཆོས་ཉིད་ཟད་པའི་དུས་སུཿ ལུས་དུར་ཁྲོད་ཀྱི་རོ་ལྟར་ཤན་པ་བརྒྱ་བྱུང་ཡང་འཇིགས་སྐྲག་མི་སྐྱེཿ ངག་བྲག་ཆ་ལྟར་ཅི་སྨྲ་ངོས་
བཟུང་མེདཿ སེམས་ན་བུན་ལྟར་གང་ཤར་སྐད་ཅིག་ཆོས་ཉིད་ཀློང་དུ་ཡལ་ཏེཿ འཕྲོ་འདུའི་དྲན་རྟོག་ལས་འདས་སོཿ ཞེས་སོ། གསུམས་པ་ཐོབ་པ་གསུམས་གྱིས་གཟེར་གདབ་པ་
ནི༑ ཀློང་གསལ་ལས། ཐོབ་པ་གསུམ་གྱི་གཟེར་གདབ་པས། ཟག་བཅས་དངོས་པོ་མི་སྣང་བའོ། །ཞེས་དང་། མཐའ་བརྟེན་མན་ངག་ལས། ཕྱི་སྣང་བ་ལ་རང་དབང་
ཐོབ་པས་རྐྱེན་ཞིང་ཁམས་སུ་གྲོལ། ནང་སྒྱུ་ལུས་ལ་རང་དབང་ཐོབ་པས་སྒྱུ་ལུས་འོད་གསལ་དུ་གྲོལ། གསང་བ་རླུང་སེམས་ལ་རང་དབང་ཐོབ་པས། འཁྲུལ་རྟོག་རང་སར་

འགག་པའོ། །ཞེས་སོ། །བཞི་པ་གདེང་བཞིའི་གྲོལ་ཚད་བསྟན་པ་ནི། མུ་ཏིག་ཕྲེང་བ་ལས། ཚད་ནི་གདེང་བཞིའི་རྣལ་འབྱོར་ཉིད། །ཅེས་དང་། རིན་ཆེན་སྤུངས་
པ་ལས། མི་འགྱུར་ལྟ་བའི་གདེང་ཆེན་བཞི། །མི་ལྡོག་ཡེ་ཤེས་ཚད་ཀྱང་བཟུང་། །ཞེས་དང་། །མཐའ་བརྟེན་མན་ངག་ལས། གདེང་བཞི་གྲོལ་ཚད་ནིཿ ཡར་སངས་རྒྱས་
ཀྱི་ཡོན་ཏན། བཤད་ཀྱང་ཐོབ་ཏུ་རེ་བ་དང་། མ་ཐོབ་ཀྱི་དོགས་པ་གཉིས་མེད། རང་གི་སངས་རྒྱས་ཀྱི་ས་ཟིནཿ མར་འཁོར་བའི་སྡུག་བསྔལ་ལས་བཤད་ཀྱངཿ མར་འཁོར་གྱི་
དོགས་པ་དངཿ མར་འཁོར་གྱི་རེ་བ་གཉིས་མེདཿ ཡིད་རིག་པ་འཁྲུལ་རྟོག་ལས་གྲོལ་བའི་ཕྱིར་རོཿ ཞེས་སོ། །དེ་ལྟར་མཐའ་བརྟེན་གྱི་ཡོན་ཏན་ནི། ཀློང་གསལ་ལས། 
མཐའ་བརྟེན་དག་གི་མན་ངག་གིས། །གོང་མའི་ཡོན་ཏན་མཐའ་རུ་ཕྱིན། །ཞེས་སོ། དེ་ཉིད་ལས། མཐའ་བརྟེན་གནད་ཀྱི་རྒྱབ་མེད་ན། རྫོགས་ཆེན་ཉམས་ལེན་མཐར་
མི་ཕྱིན། ཞེས་སོ། དགོས་པ་ལའང་གཉིས་ཏེ། གནས་སྐབས་སུ་ཐར་པའི་དོན་འགྲུབ་ལ། མཐར་ཐུག་གོང་མའི་ཡོན་ཏན་མཐར་ཕྱིན་པའི་དགོས་པ་ཡོད་དོ། །དེ་

༄༅། །ལྟར་རྒྱབ་བརྟེན་བཞི་མེད་ན་དེ་དག་ལས་ལྡོག་པའི་སྐྱོན་ཡོད་དོ། །དེ་དག་ནི་བརྩོན་འགྲུས་ཅན་དབང་རབ་ཚེ་འདིར་གྲོལ་བྱེད་ཀྱི་གདམས་པ་བསྟན་ཟིན་ཏོ། 
གཉིས་པ་དབང་འབྲིང་བར་དོར་གྲོལ་བའི་མན་ངག་ལས། བར་དོའི་ངོ་བོ། ངེས་ཚིག དབྱེ་བ། ས་མཚམས། གནས་ལུགས། སྣང་ལུགས་དང་དྲུག་ལས། དང་པ་ངོ་བོ་ནི། 
ད་ལྟ་ཐ་མལ་གྱི་ཤེས་པ། བཟོ་བཅོས་མ་བྱས་པའི་རང་ལུགས་གསལ་སྟོང་ཧྲིག་གེར་འཆར་བ་འདི་ཁོ་ན་བར་དོ་ཐམས་ཅད་ཀྱི་ངོ་བོ་ཡིན་ཏེ། དེ་ཅིའི་ཕྱིར་ན། འདི་ཁོ་ན་རྟོགས་མ་རྟོགས་
ཀྱི་ཁྱད་པར་ལས་བར་དོ་ཐམས་ཅད་འབྱུང་བའི་ཕྱིར་རོ། །གཉིས་པ་བར་དོའི་ངེས་ཚིག་ནི། སྔ་མའི་བག་ཆགས་དང་སྣང་བ་ནི་འདས། ཕྱི་མའི་བག་ཆགས་ནི་མ་ཤར། སྔ་ཕྱི་
གཉིས་ཀྱི་བར་དོའི་སྣང་བ་ཐམས་ཅད་ཉམས་སུ་མྱོང་བདོ་བའི་ཕྱིར་བར་དོ་ཞེས་མིང་དུ་བཏགས་པའོ། །གསུམ་པ་དབྱེ་བ་ནི། རང་བཞིན་སྐྱེ་གནས་ཀྱི་བར་དོ་དང་ཅིག འཆི་
ཁ་སྡུག་བསྔལ་གྱི་བར་དོ་དང་གཉིས། ཆོས་ཉིད་ཞི་ཁྲོའི་བར་དོ་དང་གསུམ། རྣམ་སྨིན་སྲིད་པའི་བར་དོ་དང་བཞིའོ། བཞི་པ་ས་མཚམས་ནི། སྐྱེ་ནས་འཆི་ནད་ཀྱིས་བཏབ་

པ་ཚུན་ཆད་དང་པོའོ། །འབྱུང་བའི་ཐིམ་ལུགས་ནས་ནང་དབུགས་ཆད་པ་ཚན་ཆད་གཉིས་པའོ། །ནང་དབུགས་ཆད་ནས་ལྷན་གྲུབ་ཀྱི་སྣང་བ་ཚུན་ཆད་གསུམ་པའོ། །དེ་ནས་
མངལ་དུ་ཚུད་པ་ཚུན་ཆད་བཞི་པའོ། །ལྔ་བ་གནས་ལུགས་ནི། གདོས་བཅས་སུ་གྲུབ་པས་ཡེ་ཤེས་ཀྱི་སྣང་བ་འགག་པ་ནི་དང་པོ་སྟེ། ཉི་ཟླ་ཁ་སྦྱོར་ལས། ཁམས་རྣམས་
དང་ནི་ཕུང་པོ་དང་། །སྐྱེ་མཆེད་རྣམས་དང་དབང་པོ་དང་། །ཡུལ་དང་ཡུལ་ཅན་ཤེས་པ་རྣམས། ཞེས་སོ། །གཉིས་པ་ནི། ཀློང་གསལ་ལས། འཆི་རྐྱེན་ནད་ཀྱི་འབྱུང་
བ་འཁྲུགས། །ལུས་ངག་ཡིད་གསུམ་སྡུག་བསྔལ་ལོ། ཞེས་སོ། གསུམ་པ་ནི། དེ་ཉིད་ལས། བདག་འཛིན་ལུས་ཀྱི་རྟེན་བོར་ནས། །ཆོས་ཉིད་དོན་ལ་སྤྱོད་པའོ། །
ཞེས་སོ། །བཞི་པ་ནི། ཐལ་འགྱུར་ལས། སྔོན་བྱུང་སྲིད་པའི་ཤ་གཟུགས་ཅན། །དབང་པོ་ཀུན་ཚང་ཐོགས་མེད་རྒྱུ། །ལས་ཀྱི་རྫུ་འཕྲུལ་ཤུགས་དང་ལྡན། །མི་
ལྡོག་དེ་ནི་དྲི་ཟའོ། ཞེས་སོ། །དྲུག་པ་སྣང་ལུགས་ནི། དེ་ཉིད་ལས། །བར་མ་དོ་ཡི་སྣང་བ་ནི། །རང་བཞིན་གནས་པས་ཕུང་པོ་དང་། །ཁམས་དང་ཉོན་མོངས་ཡུལ་

༄༅། །དུ་སྣང་། །མཆི་ཁའི་ལང་ལིང་བན་བུན་དང་། །ཤེས་པ་གཅིག་ཏུ་མི་གནས་པའོ། །ཆོས་ཉིད་བར་དོར་སྐུ་དང་ཡང་། །ཡེ་ཤེས་འོད་དང་ཁ་དོག་གོ །
ཐིག་ལེ་མཇེད་དང་འབྱུང་སྣང་དག །ཅིར་སྣང་ཆོས་ཉིད་གཞལ་ཡས་སོ། །སྲིད་པ་སྣང་བ་ཕྱད་ཕྱོད་དང་། །ཡད་ཡུད་རྨི་ལམ་སྣང་བ་ལྟར། །བདེན་སྣང་བརྫུན་པ་
ཡིད་ཀྱི་ལུས། །དཀར་པོ་ལ་སོགས་རིགས་དྲུག་འོད། །སོ་སོའི་དམིགས་ཡུལ་སྣང་བའོ། །ཞེས་སོ། །གཉིས་པ་བྱེ་བྲག་ཏུ་ཉམས་བརྗོད་སྙིང་མི་འདོདཿ 
སེམས་མཁྲོ་རྙི་ལ་ཟིན་པ་ལྟར་རང་ཡལ་རང་གྲོལ་རིག་པའི་ངང་ལས་མ་འདས་སོཿ ཉམས་གོང་འཕེལ་གྱི་དུས་སུཿ ལུས་སྐྱེས་བུ་ནད་ཀྱིས་ཐེབས་པ་ལྟར་རྒྱན་ཆ་མི་འདོདཿ 
ངག་སྨྱོན་པའི་རང་ཚིག་རྡོལ་བ་ལྟར་གང་དྲན་བརྗོད་པ་ལ་གཏད་བཟུང་མེདཿ སེམས་སྐྱེས་བུ་རྩི་དུག་གིས་ཐེབས་པ་ལྟར་དྲན་མེད་རྟོག །བྲལ་དུ་གནས་སོཿ རིག་པ་ཚད་ཕེབས་
ཀྱི་དུས་སུཿ ལུས་གླང་ཆེན་འདམ་ནས་ཐོན་པ་ལྟར་ཤར་ཆ་གང་ལ་ཡང་མི་ཆགསཿ ངག་གྲུལ་བུམགྱི་ཕྲུ་གུ་ལྟར་དབྱངས་སྙན་ཆོས་ཚིག་རང་རྡོལཿ སེམས་རིམས་ནད་བྱང་

བ་ལྟར་རྟོག་པ་གང་ཤར་གྱི་བག་ཆགས་སྐྱེ་བར་མི་འགྱུར་རོཿ ཆོས་ཉིད་ཟད་པོའི་དུས་སུཿ ལུས་དུར་ཁྲོད་ཀྱི་རོ་ལྟར་ཤན་པ་བརྒྱ་བྱུང་ཡང་འཇིགས་སྐྲག་མི་སྐྱེཿ ངག་བྲག་
ཆ་ལྟར་ཅི་སྨྲ་ངོས་བཟུང་མེདཿ སེམས་ན་བུན་ལྟར་གང་ཤར་སྐད་ཅིག་ཆོས་ཉིད་ཀློང་དུ་ཡལ་ཏེཿ འཕྲོ་འདུའི་དྲན་རྟོག་ལས་འདས་སོཿ །ཞེས་སོ། །གསུམ་པ་ཐོབ་པ་གསུམ་
གྱིས་གཟིར་གདབ་པ་ནི། ཀློང་གསལ་ལས། ཐོབ་པ་གསུམ་གྱིས་གཟེར་གདབ་པས། ཟག་བཅས་དངོས་པོ་མི་སྣང་བའོ། ཞེས་དང་། མཐའ་བརྟེན་མན་ངག་ལས། ཕྱི་ནང་བ་
ལ་རང་དབང་ཐོབ་པསཿ རྐྱེན་ཞིང་ཁམས་སུ་གྲོལཿ ནང་སྒྱུ་ལུས་ལ་རང་དབང་ཐོབ་པས་སྒྱུ་ལུས་འོད་གསལ་དུ་གྲོལཿ གསང་བ་རླུང་སེམས་ལ་རང་དབང་ཐོབ་པསཿ 
འཁྲུལ་རྟོག་རང་སར་འགགས་པའོཿ ཞེས་སོ། །བཞི་པ་གདིང་བཞིའི་གྲོལ་ཚད་བསྟན་པ་ནི། མུ་ཏིག་ཕྲེང་བ་ལས། ཚད་ནི་གདིང་བཞིའི་རྣལ་འབྱོར་ཉིད། ཅེས་དང་། 
རིན་ཆེན་སྤུང་བ་ལས། མི་འགྱུར་ལྟ་བའི་གདེང་ཆེན་བཞི། །མི་ལྡོག་ཡེ་ཤེས་ཚད་ཀྱང་བཟུང་། ཞེས་དང་། མཐའ་བརྟེན་མན་ངག་ལས། གདིང་བཞི་གྲོལ་ཚད་ནིཿ 

 ༄༅། །ཡར་སངས་རྒྱས་ཀྱི་ཡོན་ཏན་སུ་བླངས་ཚུལ་ལ་བཞི་སྟེ། སྐྱེ་གནས་ཀྱི་བར་དོ་ལ་ཐོས་བསམ་གྱི་སྒྲོ་འདོགས་གཅོད་པ་དེ་དཔོན་གསེར་གླིང་ད་ཆས་པ་ལྟ་
བུ༑ འཆི་ཁའི་བར་དོ་ལ་གསལ་འདེབས་རྒྱལ་པོས་བཀའ་ཕྲེང་བསྐུར་བ་ལྟ་བུ། ཆོས་ཉིད་ཀྱི་བར་དོ་ལ་རང་སྣང་ལ་ཡིད་ཆེས་མ་དཔང་དུ་བུ་འཇུག་པ་ལྟ་བུ། སྲིད་པ་
བར་དོ་ལ་ལས་བཟང་གི་འཕྲོ་མཐུད་ཡུར་བཀོང་ཆོད་ལ་ཝ་འཇུག་པ་ལྟ་བུ། དང་པོ་དེད་དཔོན་གསེར་གླིང་དུ་ཆས་པ་བཞིན་དུ་རྣམ་མཁྱེན་གྱི་གོ་སར་འགྲོ་བའི་ཆེད་དུ་ཐོས་
བསམ་སྒོམ་གསུམ་གྱི་སྒྲ་འདོགས་བཅད་ནས་བར་དོ་མེད་པར་འཚང་རྒྱ་བ་སྟེ། བླ་མའི་བྱིན་རླབས་དང་། ཟབ་མོའི་གདམས་པ་ངོ་སྤྲད་པ་རྣམས་ཉམས་སུ་བླངས་
པས་རིམ་གྱིས་འཁྲུལ་པ་རང་སྣང་དུ་ཤེས་ཏེ་གྲོལ་བའོ། དེ་ཡང་ཀློང་གསལ་རྡོ་རྗེ་སྙིང་པོའི་རང་གཞུང་ལས། དབང་པོ་རབ་ཚེ་འདིར་གྲོལ་བྱེད་འདའ་ཁའི་མན་
ངག་ཟབ་མོ་ནི། །ཨེ་མཿགསང་ཆེན་ཐེག་པའི་ཡང་རྩེ་རྫོགས་པ་ཆེཿ ཉི་ཟླ་ནོར་བུ་ལྟ་བུའི་སྙན་བརྒྱུད་འདིཿ སྐལ་བ་རབ་ཀྱི་སྤྱོད་ཡུལ་དཔག་ཏ་མེདཿ དབང་པོ་རབ་

རྣམས་བག་ཆགས་སྒྱུ་མའི་ལུསཿ འོད་གསལ་རྡོ་རྗེ་སྙིང་པོ་མངོན་དུ་གསལཿ དབང་པོ་འབྲིང་གིས་སྒྱུ་ལུས་བོར་བ་ཡིནཿ དབུགས་མ་ཆད་པར་བརྟན་པ་ཐོབ་པའ་གནདཿ 
རི་རྒྱལ་ཉི་ཟླའི་ཆོས་འདི་མངོན་དུ་ཤརཿ དེ་ཡང་ད་ནས་ཁྲེགས་ཆོད་ཐོད་རྒལ་ལཿ ཡང་ཡང་རྩལ་སྦྱངས་བརྟེན་པ་ཐོབ་པའི་གནདཿ གནད་འདི་མ་བོར་རྟག་ཏུ་འཆང་བ་
གཅེས༑ ཡང་ཡང་སྦྱངས་པས་ས་བོན་སྐྱེད་བྱེད་ནིཿ རང་མདངས་ཙིཏྟའི་གཞལ་ཡས་ལ་བཞུགས་པའིཿ ཀ་ཏིའི་ལམ་ནས་བ་མན་རྭ་ལ་བརྒྱུདཿ ཕྱི་ནང་དབྱིངས་ཀྱི་ཕོ་
བྲང་གཞལ་ཡས་ནས། སྣ་ཚོགས་བཀོད་པ་འོད་ཀྱི་གདན་ཁྲི་ལཿ མངོན་སུམ་རྡོ་རྗེ་སེམས་མཆོག་ཞལ་མཇལ་བའིཿ གཞི་ལམ་སྒོ་དང་རྐྱེན་གྱིས་བསྐྱེད་པའོཿ ནམ་ཞིག་
འབྱུང་བ་རིམ་གྱིས་ཐིམ་པའི་ཚེཿ མཆོག་གསང་འདི་ཡིས་མངོན་དུ་གཟིར་བ་ནིཿ རྡོར་སེམས་ཁོང་གསེང་ལམ་ནས་བདག་ལ་གཟིགསཿ བདག་གིས་མངོན་སུམ་རང་ཞལ་
མཇལ་བའི་ཚེཿ རིག་པ་མ་ཡེངས་རྡོ་རྗེ་སེམས་དཔར་གཏདཿ དོན་འདི་སྒོ་གསུམ་གནད་ཀྱི་ཚོད་ཟིན་མཛོདཿ འདི་ལ་ད་ལྟར་གོམས་པའི་འབྲས་བུ་ནིཿ གལ་ཆེན་འགག་

༄༅། །ལ་ཐུགས་བའི་དུས་ཀྱི་ཚེཿ དབུགས་ལ་ཆད་པར་བརྟན་པ་ཐོབ་པ་ཡིནཿ དབུགས་མ་ཆད་བར་བརྟན་པ་ཐོབ་པའི་ཆོསཿ མཆོག་ལམ་སྙན་རྒྱུད་ཟབ་མོའི་
ཁྱད་ཆོས་ཏེཿ དང་པོ་སྔོན་འགྲོ་མངོན་སུམ་གོམས་པ་གཅེསཿ སྣང་རིག་རྒྱང་ཞགས་ཆུ་ཡི་སྒྲོན་མ་ནསཿ རྡོར་སེམས་ཁོང་གསེང་ལམ་ནས་བགྲོད་གྱུར་ནསཿ སེམས་
དཔའ་གང་དེ་མངོན་དུ་ཤར་བའི་ཚེཿ དབྱེར་མེད་བདེ་ཀློང་འཁྱིལ་པ་འགྲུབ་པའི་གནདཿ རྡོ་རྗེ་སེམས་དཔའ་མངོན་སུམ་བྱོན་པ་དངཿ སྣང་རིག་རྒྱལ་པོ་གྱེན་ལ་འཕྲོས་པ་
གཉིས༑ སྐད་ཅིག་གཅིག་གིས་ཐུགས་འཕྲད་ཡེ་གྲུབ་སྟེཿ འདི་ལ་ཆེད་དུ་བསྒྲུབ་དང་རྩོལ་མི་དགོསཿ མ་བྱས་ལྷུན་གྱིས་གྲུབ་པའི་འདུ་འཕྲོ་ཡིནཿ ཞེས་གསུངས་པའི་དོན་རྣམས་
གསལ་གདབ་པར་བྱའོ། །གཉིས་པ་འཆི་ཁའི་བར་དོ་ལ་གསུམ་སྟེ། གདམས་པའི་མཚོན་ཚུལ། འབྱུང་བའི་སྡུད་ཚུལ། ངོ་སྤྲོད་ཀྱི་གདབ་ཚུལ་ལོ། །དང་པོ་ནི། སྒེགས་
མོས་མེ་ལོང་གི་ངོས་ལ་བལྟས་པས་རང་གི་བཞིན་གསལ་བར་མཐོང་བའམ། མི་གཅིག་ལ་རྒྱལ་པོའི་བཀའ་འཕྲིན་བསྐུར་བ་ན་ཆད་པ་བྱུང་གི་དོགས་ནས་འཕྲིན་མི་བརྗེད་པ་ལྟར་
 

བར་དོའི་གདམས་པ་གསལ་གདབ་པས་བདག་ཉིད་འཁོར་བར་ལྟུང་གི་དོག་ནས་མི་བརྗེད་པ་སྟེ། འོག་ནས་འབྱུང་བ་ལྟར་ཡང་ཡང་གསལ་གདབ་པར་བྱ། གཉིས་པ་ནི། 
ཕྱི་ནང་གི་རྟགས་གཉིས་འབྱུང་སྟེ། དེའང་སྔ་མོ་ནས་འཆི་ལྟས་བརྟགས་ལ་འཆི་བ་བས་བའི་ཐབས་ལ་འབད། དེས་མི་བསླུས་པའི་ཚེ། ཡོ་བྱེད་ཅི་འདུག་པ་བླ་མ་དང་དགེ་
འདུན་ལ་སྤངས་དག་བྱས་ནས་རབ་གངས་ཁྲོད་དམ་རིའི་རྩེ་ལ་སོགས་པར་ཕྱིན་ནས་འཆི། འབྲིང་སྤྲང་པོ་ལྟར་རྒྱུས་མེད་པའི་ཡུལ་དུ་འཆི། ཐ་མ་རི་ཁྲོད་ལ་སོགས་དབེན་
པར་ཆོས་གྲོགས་གཅིག་ཙམ་ཉེ་དྲུང་དུ་བཞག་ལ། དཀོན་མཆོག་མཆོད་པ་དང་། འབྱུང་པོ་ལ་གཏོར་མ་ཕུལ་ལ། གདམས་པའི་གཟེར་གདབ་པར་བྱའོ། དེ་ཡང་ཉི་ཟླ་
ཁ་སྦྱོར་ལས། །ས་ནི་ས་ལ་རང་ཐིམ་པས། །ལུས་ནི་ལྕི་ཞིང་ལྡང་མི་ནུས། །ལངས་ནས་འགྲོ་བའི་སྟོབས་ཀུན་ཟད། །ཆུ་ལ་ནི་ཆུ་ལ་ཐིམ་པའི་ཚེ། །ཁ་ཆུ་སྣ་ཆུ་འཛག་པར་
བྱེད༑ །དེ་བཞིན་མེ་ལ་མེ་ཐིམ་པས། །ཁ་སྣ་དག་ནི་རབ་ཏུ་སྐེམས། །ལུས་ཀྱི་མཐའ་ཡི་དྲོད་རྣམས་འཆོར། །ལུས་ཀྱི་བཀྲག་དང་གཟི་མ་དངས་ཉམས། །དེ་བཞིན་

༄༅། །རླུང་ལ་རླུང་ཐིམ་པས། །དབུགས་ནི་ངར་ངར་ཡན་ལག་གཡབ། །མིག་ཀྱང་གྱེན་ལ་བཟློག་པར་བྱེད། །རྟགས་འདི་སུ་ལ་བྱུང་བ་དེ། །འདི་ལ་
མི་འཚོ་ཕ་རོལ་འགྲོ། །དེ་ཚེ་བླ་མའི་གདམས་ངག་རྣམས། །རང་གི་རྒྱུད་ལ་འདྲིས་པར་བྱེད། །ཞེས་པས། ས་ཁམས་ཐིམ་པས་ལུས་ཀྱི་བག་བཞི་ལྷུང་། ལངས་སྟོབས་
ཟད༑ ཆུ་ཐིམ་པས་ཁ་སྣའི་ཆུ་སྐེམས། མ་ཐིམ་པས་ལུས་ཀྱི་དྲོད་བསྡུ། སྨིན་ཕྲག་གི་བཀྲག་ཤོར། རླུང་ཐིམ་པས་ཕྱི་དབུགས་རྒོད། ཤེས་པ་མི་གསལ་རླུང་རྣམ་པར་
ཤེས་པ་ལ་ཐིམ་པས་ཕྱི་དབུགས་ཧ་ཞེས་ཡར་སོང་། ཧཱུྃ་ཞེས་ཚུར་དྲངས་ཏེ་ཉམས་ཇེ་ཆུང་གིས་ཀྲོག་གིས་ཆད། སྟེང་རླུང་ནུས་པ་ཟད་དེ་ཁམས་དཀར་པོ་འཆུགས་པའི་
སྟོབས་ཀྱིས་སྣང་བ་ཟླ་འོད་ཀྱིས་ཁྱབ་པ་ལྟར་སྐྱ་ལམ་པ་འབྱུང་། འོག་རླུང་གི་ནུས་པ་ཟད་དེ་དམར་ཆ་འདུས་ཕྱིར་ཉི་འོད་ཀྱིས་ཁྱབ་པ་ལྟར་དམར་ལམ་པ་འབྱུང་
ཁྱབ་བྱེད་ཀྱི་རླུང་སྲོག་རྩར་འདུས་པས་རྐྱེན་གསུམ་བྲལ་བའི་ནམ་མཁའ་ལྟ་བུ་དར་གཅིག་འབྱུང་བ་ནི་གཞིའི་འོད་གསལ་ཆེན་པོ་སྟེ། ངོ་ཤེས་པ་ཙམ་གྱིས་ཡར་

གྱི་ཟང་ཐལ་ཆེན་པོར་གྲོལ་བའོ། གསུམ་པ་ནི། དེ་ལྟར་འབྱུང་བ་རྣམས་ཐིམ་པར་གྱུར་ཙ་ན། བླ་མའི་རྡོ་རྗེ་སྤུན་སྲིང་དམ་ཚིག་དང་ལྡན་པས། སྣ་བར་སྙུག་མའི་
ཤོག་གུའི་སྦུབས་སུ་མཆུ་བཙུག་པའི་ནང་ནས། རིགས་ཀྱི་བུ་ཅི་ལའང་མ་ཆགས་ཤིག །ཆོས་ཉིད་ཀྱི་བར་དོ་ལ་སྐ་དང་ཡེ་ཤེས་ཀྱི་ཞིང་ཁམས་འཆར་གྱི། དེ་རང་སྣང་དུ་
ངོ་ཤེས་པར་གྱིས་ཤིག བདེ་བར་གཤེགས་ཤིག་ཅེས་ལན་གསུམ་བརྗོད་པར་བྱས་ལ། རྡོ་རྗེ་སྙིང་པོའི་གཞུང་ལས། དབང་འབྲིང་འཆི་ཁ་བར་དོའི་ངོ་སྤྲོད་ནི། 
ཀྱཻཿ ཉོན་ཞིག་སོམས་ཤིག་ཡིད་ལ་ཞོག་ཅིག་བུཿ ཉོན་ཞིག་ཀློང་གསལ་སྙིང་པོའི་སྲས་པོ་ཉོནཿ ཀློང་གསལ་རྡོ་རྗེ་སྙིང་པོ་སྒོམ་པའི་བུཿ བརྩོན་འགྲུས་ཞན་རྣམས་འོད་
ལུས་མ་གྲུབ་ནཿ ཐིམ་རིམ་འབྱུང་བའི་རྟགས་རྣམས་གོམས་པ་གཅེསཿ དང་པོ་ས་ཁམས་ཐིམ་པའི་རྟགས་བྱུང་ཚེཿ ས་ཁམས་ནང་རྟགས་སྨིག་རྒྱུ་ལྟ་བུ་འབྱུངཿ 
ཞེ་སྡང་ལས་གྱུར་རྟོགས་པ་བརྒྱད་བཅུ་འགགཿ དེ་དུས་རྡོ་རྗེ་རིགས་ཀྱི་ཉམས་ལེན་གཅེསཿ འདིར་འཁྲུགས་ཆེན་འདུག་པ་ཤོག་སེར་ལས་ཡོད་ཚོད་ཡིན་ནམཿ ཤོག་སེར་བབས་དུས་མ་

༄༅། །རིག་པ་ལ་འདིར་རིག་པ་ཙམ་ཙལ་ཤེས་ཏེཿ འབྱུང་བ་བཞི་ཐིམས་དུས་དུག་གསུམ་མི་འགགཿ རླུང་སྣང་བར་ཐིམ་དུས་ཞེ་སྡང་འགགསཿ མཆེད་པ་ཉེར་ཐོབ་ཐིམ་དུས་གཏི་མུག་འགགསཿ ཞེས་དངཿ 
གཉིས་པ་ཆུ་ཁམས་ཐིམ་པའི་རྟགས་བྱུང་ཚེཿ ཆུ་ཁམས་ནང་རྟགས་དུ་བ་ལྟ་བུ་འབྱུངཿ གཏི་མུག་ལས་གྱུར་རྟོག་པ་ཞེ་གཉིས་འགགསཿ སྐབས་འདིར་རིན་ཆེན་རིགས་ཀྱི་
ཉམས་ལེན་གཅེསཿ གསུམ་པ། མེ་ཁམས་ཐིམ་པའི་རྟགས་བྱུང་ཚེཿ མེ་ཁམས་ནང་རྟགས་མར་མེ་ལྟ་བུ་འབྱུངཿ འདོད་ཆགས་ལས་གྱུར་རྟོགས་པ་བདུན་པོ་འགགཿ 
དེ་དུས་པདྨ་རིགས་ཀྱི་ཉམས་ལེན་གཅེསཿ བཞི་པ་རླུང་ཁམས་ཐིམ་པའི་རྟགས་བྱུང་ཚེཿ རླུང་ཁམས་ནང་རྟགས་མེ་སྟག་འཕྲོ་འདྲ་འབྱུངཿ ཕྲག་དོག་ལས་གྱུར་
རྟོག་པ་སོ་བདུན་འགགཿ དེ་དུས་ལས་ཀྱི་རིགས་ཀྱི་ཉམས་ལེན་གཅེསཿ འདི་ཡི་སྐབས་སུ་འབྱུང་བའི་ཁྱད་པར་ལསཿ ཐིམ་ལུགས་གཉིས་པོ་མ་ནོར་ཤིན་ཏུ་
གཅེས༑ ཅི་ཕྱིར་འབྱུང་བ་འབྱུང་བར་ཐིམ་པ་དངཿ འབྱུང་བ་རང་སར་ཐིམ་པའི་ཁྱད་པར་ལསཿ སྐྱེས་བུའི་རྩ་ཁམས་རིགས་ཀྱི་ཁྱད་པར་གྱིསཿ འཆི་ལུགས་རྣམ་

པ་གཉིས་སུ་འབྱུང་བ་ཡིནཿ ཟུག་གཟེར་མེད་པ་ཀུན་ཏུ་བཟང་མོར་འཆིཿ ཟུག་གཟེར་བཅས་པ་ཀུན་ཏུ་བཟང་པོར་འཆིཿ འདི་གཉིས་རྟགས་མཚན་མ་ནོར་གཅེས་
པར་ཟུངསཿ ཅི་ཕྱིར་སྐྱེ་བོའི་སྣང་ངོར་ཐུགས་དམ་ལཿ རང་དབང་ཆེ་ཕྱིར་གནད་འདིར་འཇུག་པ་ཡིནཿ ཐུགས་དམ་སྨྲ་བའི་ཙོག་པུར་འདུག་པ་ལཿ རང་ཉིད་གང་
ལ་མོས་པ་དེ་ལྟར་ཞོགཿ ཡང་ན་ཕུང་པོ་རིགས་ཀྱི་ཡབ་ལ་བཞགཿ ཡང་ན་འབྱུང་བ་རིགས་ཀྱི་ཡུམ་ལ་བཞགཿ དེ་ལྟའི་རིགས་བྱེད་གང་ལ་གང་འདོད་ནཿ མཆོག་
གསང་རྡ་རྗེ་རྩེ་མོར་ལྷུན་གྱིས་གྲུབཿ ཉི་ཟླ་ནོར་བུའི་ཆོས་འདིར་འབད་མེད་འབྱུངཿ དངོས་གྲུབ་ཡལ་བར་མ་དོར་དོན་ལ་རོལཿ ཞེས་གསུངས་སོཿ གསུམ་པ་
ཆོས་ཉིད་ཀྱི་བར་དོ་ནི། ལའམ་འཕྲད་ལ་དགུ་བྱུང་ནས་སྔངས་པ་ལཿ རང་གི་གྲོགས་སུ་ཤེས་པའི་སྐད་ཅིག་ལ་འཇིགས་སྐྲག་དང་བྲལ་ནས་བདེ་བའམཿ མ་བུ་དང་
འཕྲད་ནས་ཡིད་ཆེས་པ་ལྟ་བུ་ནི། དབང་པོའི་བྱེ་བྲག་གསུམ་ལས། ཐ་མའི་རབ་བུམ་པ་ཆགས་པ་ལྟ་བ་སྟེ། དེ་ནས་རླུང་རྣམ་པར་ཤེས་པ་ལ་ཐིམ་པས་ནང་དབུགས་

༄༅། །ཆད་དེ། རྣམ་ཤེས་ནམས་མཁའ་ལ་ཐིམ་པས་དབུགས་བར་སྣང་ལ་ཡལ། དེའི་ཚེ་རིག་གདང་སྙིང་ཀར་འདུས་པས་ལུས་སེམས་འབྲེལ་
ཐག་ཆད། འོད་གསལ་གྱི་སྣང་བ་ཤར་བའི་དུས་དེར་སེམས་དང་ཡེ་ཤེས་རྒྱབ་གྱེས་པས། འཁོར་འདས་རྒྱབ་གྱེས་ཏེ་འཁོར་བ་ཉིད་མྱ་ངན་ལས་འདས་བར་གྲོལ་
བ་ཞེས་བྱའོ། དེའི་ཚེ་ནམ་མཁའ་འོད་གསལ་ལ་ཐིམ་པ་ཞེས་བྱ་བའི་སྐད་ཅིག་མ་དང་པོ་ལ། དབྱར་མ་སྟོན་གྱི་ནམ་མཁའ་སྤྲིན་དང་བྲལ་བ་ལྟ་བུར་འབྱུང་སྟེ། 
དེ་ཉིད་ངོས་ཟིན་ན་ཀ་དག་གི་གཞི་ལས་རང་གྲོལ་བའོ། རང་གི་མིག་གཉིས་ནས་འོད་ཟེར་དཀར་དམར་སྐས་བཙུག་པ་འདྲ་བ་ཐག་པ་བརྐྱང་བ་བཞིན། སྣང་བ་དེ་རང་གི་
རིག་མདངས་སུ་ཤེས་ནའང་ཡར་གྱི་ཟང་ཐལ་དུ་གྲོལ་བའོ། དེས་བུམ་པ་ཆགས་པའི་མར་མེའི་ལུས་མེད་པའི་སྟབས་ཀྱིས་ཤེལ་འོད་ཕྱི་གསལ་ནང་གསལ་བ་ལྟར། ཐམས་
ཅད་འོད་ཀྱི་རང་བཞིན་སྣང་ལ་རང་བཞིན་མ་གྲུབ་པ་འོད་ཀྱི་ལུས། ལྷུན་གྲུབ་རང་ལ་གནས་ཕྱིར་ཁྲོ་བོའི་དཀྱིལ་འཁོར། ཆོས་ཉིད་ཀྱི་རང་སྒྲ་འབྲུག་སྟོང་ལྡིར་བ་ཙམ་

གྲགས་ཏེ། རང་སྣང་རིག་པའི་རྩལ་དུ་ཤེས་ན་སྔར་གོམས་པའི་འོད་གསལ་དང་ཕྱིས་རང་བྱུང་གི་འོད་གསལ་མ་བུ་འདྲེས་ནས་རང་རིག་འོད་གསལ་དུ་རང་གྲོལ་བའོ། 
དེར་མ་གྲོལ་ན་འོད་གསལ་ཟུང་འཇུག་ལ་ཐིམ་པ་ཞེས་བྱ་བ་སྣང་བ་ཐམས་ཅད་རིགས་ལྔའི་ཚོམ་བུར་གསལ་ཞིང་། རང་གི་སྙིང་ཁ་དང་རིགས་ལྔའི་ཐུགས་དཀར་འོད་ཀྱི་
ཟེར་ཐག་གིས་འབྲེལ་པ། སྣང་བར་ཤར་བ་དུས་གཅིག་ཤར་ཡང་ངེས་པ་རིམ་གྱིས་རྙེད་དེ། བསམ་གཏན་གྱི་ཞག་དང་པོ་རྣམ་སྣང་། གཉིས་པ་མི་བསྐྱོད་པ་ནས། 
ལྔ་པ་དོན་གྲུབ་ཀྱི་ཚོམ་བུའི་དཀྱིལ་འཁོར་ནམ་མཁའ་གང་བར་འཆར་རོ། འདིའི་སྐབས་སུ་དུས་གསུམ་གྱི་གནད་ནི། འཇུག་པ་ཤེས་པའི་གནད། གྲོལ་བ་ལུས་ཀྱི་
གནད༑ མཐར་ཕྱིན་པ་ངོ་ཤེས་པའི་གནད་དོ། དང་པོ་འཇུག་པ་ཤེས་བའི་གནད་ནི། རང་གི་སྙིང་ཁ་ནས་འོད་ཀྱི་ཟེར་ཐག་ཕར་འབྲེལ་བ་ན་རིག་པ་འོད་ལ་འཇུག་
བ་སྟེ། དེའི་དུས་སུ་རང་སྣང་དུ་ངོ་ཤེས་བཞིན། ཤེས་ཐོག་ཏུ་འཇུག་ནས་བསམ་གཏན་ལ་གནས་པའོ། འོད་ཀྱི་ཟེར་ཐག་རང་གི་སྙིང་ཀར་འཇུག་དུས་འོད་རིག་

༄༅། །པ་ལ་འཇུག་པ་སྟེ། རིག་པ་རང་སར་ཟིན་པར་བྱ་བ་ནི་མཉམ་ཉིད་ལ་གནས་བའོ། གྲོལ་བ་ལུས་ཀྱི་གནད་ནི། དེའི་ཚེ་འོད་ཀྱི་ལུས་སུ་ཡོད་
པས་སྣང་བ་རང་མདངས་ལ་བཞག་པས་ཤེལ་འོད་ནང་དུ་ཐིམ་པ་ལྟར་འོད་ལུས་ནང་དུ་རིག་པར་ཤེས་པར་བྱའོ། མཐར་ཕྱིན་ངོ་ཤེས་པའི་གནད་ནི། ད་ལྟར་རང་མདངས་
སུ་ཤེས། ཤེས་ཐོག་ཏུ་བཞག བཞག་ཐོག་ཏུ་ཐིམ་པས། སྟོང་གསལ་སྤྲོས་བྲལ་གྱི་ངང་ལ་དར་གཅིག་གནས་ནས་མཐར་ཕྱིན་ཀ་དག་གི་རང་ཐོག་ཏུ་གྲོལ་བའོ། དེ་
ལྟར་མ་གྲོལ་ན་ཡེ་ཤེས་བཞི་སྦྱོར་གྱི་སྣང་བ་སྙིང་ཀ་ནས་འཆར་རོ། དཀར་པོའི་སྣམ་བུ་ལྟ་བུ། དེ་སྟེང་སེར་པོ། དེ་སྟེང་དམར་པོ། དེ་ལྟེང་མཐིང་ཀ་རང་རང་
གི་ཁ་དོག་དང་མཐུན་པའི་ཐིག་ལ་བརྩེགས་པ་འཆར་རོ། ལྗང་གུ་བྱ་བ་གྲུབ་པ་ནི་རྩལ་མ་རྫོགས་པས་མི་སྣང་ངོ་། འདི་དག་ཀྱང་དང་པོ་སྙིང་ག་ནས་ཕར་ཆད་པས་
རིག་པ་འོད་ལ་འཇུག་པ། སྣང་བ་ཚུལ་འདུས་པ་འོད་རིག་པ་ལ་འཇུག་པ། རང་ལུས་འོད་དུ་གསལ་བས་སྔར་གྱི་དུས་གསུམ་གནད་ཀྱི་གདམས་ངག་དྲན་པར་བྱའོ། 

དེར་ཡེ་ཤེས་ཀྱི་སྣང་བ་བརྟེན་པ་ཐོབ་ན། ཡེ་ཤེས་ལྷུན་གྲུབ་རིན་པོ་ཆ་ལ་ཐིམ་པ་ནི། ཡེ་ཤེས་བཞི་སྦྱོར་རང་ལ་ནུབ་པའི་སྐད་ཅིག་མ་ལ། ལྷུན་གྲུབ་རིན་པོ་ཆེའི་སྣང་ཞེས་རྣམས་
མཁའ་གཡའ་དག་ལྟ་བུའོ། འོད་ལྔའི་མུ་ཁྱུད་དབང་པོའི་སྤྱོད་ཡུལ་དུ་ཁྱབ་པའི་གོང་དུ་ཀ་དག་ཆོས་སྐུའི་སྣང་བ་མཚོན་པའི་ཀུན་བཟང་ཡབ་ཡུམ། ཐད་ཀར་ལོངས་སྐུ་
རིགས་ལྔ། མར་འོད་ཟླུམ་ན་རིགས་དྲུག་གི་འཁྲུལ་སྣང་། འདི་ནི་ནང་ལྷུན་གྲུབ་ཀྱི་རྒྱ་ཁ་ཕྱེ་རལ་ཏེ། རིན་པོ་ཆེའི་གའུ་ཀློང་རྡོལ་བ་ལ་གཞི་སྣང་ཆེན་པོའི་སྣང་བ་ཤར་ཏེ་
རིན་པོ་ཆེ་གསང་བའི་སྦུབས་ཞེས་བྱའོ། །ཡང་ཡེ་ཤེས་རིན་པོ་ཆེའི་སྦུབས་ཀྱི་སྒོ་ཕྱེས་པས་ལྷུན་གྲུབ་སྒོ་བརྒྱད་ལས། ཤར་ལུགས་བརྒྱད་སྐད་ཅིག་ལ་འབྱུང་སྟེ། ཐུགས་
རྗེ་ལྟར་ཤར་བས་འཁོར་འདས་རྒྱ་མ་ཆེད། འོད་ལྟར་ཤར་བས་སྣང་བ་ཐམས་ཅད་གསལ། སྐུ་ལྟར་ཤར་བས་ཤེས་པ་ཁ་ཕྱིར་མ་ཤོར། ཡེ་ཤེས་ལྟར་ཤར་བས་སྣང་བ་
ཐམས་ཅད་ཟང་ཐལ། གཉིས་མེད་ལྟར་ཤར་བས་རང་གི་ཤེས་པ་རྩེ་གཅིག་ཏུ་གནས། མཐའ་གྲོལ་ལྟར་ཤར་བས་མཐའ་གང་ལ་ཡང་མི་གནས། མ་དག་པ་འཁོར་

༄༅། །བའི་སྒོ་ལྟར་ཤར་བས་སྲིད་པའི་འབྱུང་བ་མ་འགར། དག་པ་ཡེ་ཤེས་ཀྱི་སྒོ་ལྟར་ཤར་བས་ཆོས་ཉིད་མ་བུ་འབྲེལ་བའོ། སྐུ་དང་ཡེ་ཤེས་འོད་ལ་སོགས་
པའི་ཆོ་འཕྲུལ་ཐ་དག་རྨི་ལམ་གྱི་སྣང་བ་ལྟ་བུའོ། དེའི་དུས་སུ་དུས་གསུམ་གནད་ཀྱ་གདམས་པ་དང་། སྣང་བ་རང་བཞིན་མེད་པར་ཡིད་ཆེས་པ་མི་འགྱུར་བ་གསེར་གྱི་ཐུར་མ་
ལྟ་བ་དང་། ཏིང་ངེ་འཛིན་ལ་གནས་པ་བརྟེན་པ་ཕྱིར་མི་ལྡོག་པ་དཔག་ཆེན་གྱི་མངའ་ལྟ་བུའི་གདམས་ངག གཞི་ཀ་དག་གི་གྲོལ་གཞི་ལ་ཀློང་ཡངས་མཐའ་བྲལ་གྱི་རང་ས་ཟིན་
པ་གཅེས་སོ། །དེ་ལྟར་ལྷུན་གྲུབ་ཡེ་ཤེས་རིན་པོ་ཆེའི་གཞི་སྣང་ལ་མཐར་ཕྱིན་གྱི་གདིང་རྙེད་པའི་ཚེ། མངོན་པར་ཤེས་པ་དྲུག་ཕྲག་དྲུག་འབྱུང་བ་ནི། དབང་པོའི་མངོན་
པར་ཤེས་པ་དྲུག ཤེས་རབ་ཀྱི་མཐོང་བ་དག་པའི་མངོན་པར་ཤེས་པ་དྲུག ཡེ་ཤེས་མཐོང་བ་རྣམ་པར་དག་པའི་མངོན་པར་ཤེས་པ་དྲུག སེམས་ལས་སུ་རུང་བའི་
ཏིང་ངེ་འཛིན་གྱི་མཐོང་བ་རྣམ་པར་དག་པའི་མངོན་པར་ཤེས་པ་དྲུག ཟག་པ་མེད་པའི་ཕུང་པོའི་མངོན་པར་ཤེས་པ་དྲུག རྣམ་པར་གྲོལ་བའི་ཡེ་ཤེས་གཟིགས་པ་མཐོང་བའི་

མངོན་པར་ཤེས་པ་དྲུག སངས་རྒྱས་ཀྱི་བདེན་པ་མ་ལུས་པ་ཡོངས་སུ་རྫོགས་པའི་མངོན་པར་ཤེས་པ་དྲུག་སྟེ་སུམ་ཅུ་སོ་དྲུག་གི་ཚེ་རྗེས་དྲན་དྲུག་ཀྱང་འབྱུང་སྟེ། ལམ་རྗེས་
སུ་དྲན་པ། ལྟ་བ་རྗེས་སུ་དྲན་པ། བསམ་གཏན་རྗེས་སུ་དྲན་པ། ལྷ་རྗེས་སུ་དྲན་པ། སྐྱེ་གནས་རྗེས་སུ་དྲན་པ། གདམས་པ་རྗེས་སུ་དྲན་པ་རྣམས་ཀྱི་གནད་ལས། 
ལྟ་བ་རྗེས་སུ་དྲན་པ་སྔར་མ་ཐོས་པའི་ཡང་ཆོས་མང་པོ་གོ་བས་ན་ཆོས་ཉིད་ཀྱི་བར་དོའོ། མར་མ་དག་པ་འཁྲུལ་པའི་སྣང་ཆ་འཁྲུལ་པར་ལྡོག་པའི་རྐྱེན་དང་། བར་ལོངས་
སྐུའི་སྣང་ཆས་མྱང་འདས་ལ་འཇུག་པའི་རྐྱེན་དང་། ཡར་ཀ་དག་གི་ནང་དབྱིངས་རང་གྲོལ་གྱི་རོལ་པས་མི་བརྗེད་པའི་གཟུངས་རྒྱུན་གྱི་ཏིང་ངེ་འཛིན་ལ་སོགས་པ་རྒྱལ་བའི་
ཡོན་ཏན་མ་ལུས་པ་མངོན་པར་བྱེད་དོ། འདིར་རང་ངོ་མ་ཤེས་ནས་འཁོར་བའི་སྒོ་ནས་འཁྲུལ་ལ། ཤེས་ན་མྱང་འདས་ཀྱི་སྒོ་ནས་གྲོལ་བ། སྒོ་གཉིས་གང་རུང་ནས་འཁྲུལ་
གྲོལ་གྱིས་འཁོར་འདས་ཀྱི་བྱེ་བྲག་ཕྱེད་པའོ། འདིར་གྲོལ་བའི་དབང་གིས་དག་པ་ཡེ་ཤེས་ཀྱི་སྒོ་ནས་ཀ་དག་གི་གཞི་ལ་ཐིམ་ལུགས་བསྟན་པ་ནི། ཐུགས་རྗེ་ཐུགས་རྗེ་ལ་ཐིམ་པས་

༄༅། །ཉི་མ་རྒལ་བའི་ཟེར་ལྟར་རོ། འོད་འོད་ཐིམ་པས་འཇའ་ཚོན་ལྟར་རིས་མེད། སྐུ་སྐུ་ལ་ཐིམ་པས་བུམ་སྐུ་ལྟར་མཁྱེན་པ་ནང་གསལ། ཡེ་ཤེས་
ཡེ་ཤེས་ལ་ཐིམ་པས་རིག་པ་གཞི་ལ་ཐིམ། གཉིས་མེད་གཉིས་མེད་ལ་ཐིམ་པས་ཆུ་ལ་ཆུ་བཞག་པ་ལྟར་ཆོས་ཅན་ཆོས་ཉིད་དང་འདྲེས། མཐའ་གྲོལ་མཐའ་གྲོལ་ལ་
ཐིམ་པས་མཁའ་འདྲེས་པ་ལྟར་འཛིན་པ་རང་དག མ་དག་པ་འཁོར་བའི་སྒོ་དག་པ་ཡེ་ཤེས་ཀྱི་སྒོ་ལ་ཐིམ་པས་སྦྲའི་ཆོན་ཐག་བསྡུ་བ་ལྟར་ཐིག་ལེ་ཉག་ཅིག དག་པ་ཡེ་ཤེས་ཀྱི་
སྒོ་ངོ་བོ་ལ་ཐིམ་པས་སེང་གེས་གངས་ཟིན་པ་ལྟར་ཀ་དག་གི་རང་ས་ཟིན། འདི་དག་ནི་ལྷུན་གྲུབ་རིན་པོ་ཆེའི་སྣང་བ་ཀ་དག་ལ་ཐིམ་པས་ངོ་བོ་རང་བཞིན་ཐུགས་རྗེ་འོད་སོགས་
གདུལ་བྱ་འདུལ་བྱེད་རྣམ་པར་དག་པའོ། དེ་ཡང་རྡོ་རྗེ་སྙིང་པོ་ལས། དབང་མཐའ་ཆོས་ཉིད་བར་དོའི་ངོ་སྤྲོད་ནི། ཀྱེ་མཿ ཉོན་ཅིག་སྐལ་བར་ལྡན་པའི་རྗེས་འཇུག་རྣམསཿ 
སྙིང་ཐིག་ཆོས་ལ་ཆོས་འབྲེལ་ཙམ་ཞུས་ཤིངཿ བརྩོན་འགྲུས་ཞེན་པས་ཡལ་བར་དོར་བ་ཡིཿ བག་ཆགས་ལུས་རྒྱ་བྲལ་དུས་ཁྱེར་སོ་བཤདཿ དབང་པོ་ཐ་མས་རླུང་ཁམས་

ཐིམ་པའི་དུསཿ སྣང་བ་མཆེད་པ་ཐོབ་དང་ཉེར་ཐོབ་དངཿ ཉེར་ཐོབ་འོད་གསལ་ཉིད་ལ་ཐིམ་པའི་ཚེཿ རྟགས་དང་མཚན་མ་འདི་ལྟར་འབྱུང་བ་ཡིནཿ དང་པོ་མཁའ་ལ་ཟླ་འོད་ཁྱབ་
བཞིན་འབྱུངཿ གཉིས་པ་མཁའ་ལ་ཉི་འོད་ཁྱབ་བཞིན་འབྱུངཿ གསུམ་པ་མཁའ་ལ་སྨག་གིས་ཁྱབ་བཞིན་འབྱུངཿ དེ་དུས་ཕ་ལས་ཐོབ་པའི་ཟླ་བ་དང་། མ་ལས་ཐོབ་པའི་ཉིམ་ཁ་སྦྱར་བཿ 
དབང་པོ་སྐད་ཅིག་གཞི་ལ་ཐིམ་པ་ཡིནཿ ཡུན་གྱི་རིང་ཐུང་ཁྱད་པར་མ་ངེས་ཤིངཿ རྩ་དང་རིགས་ཀྱི་ཁྱད་ལ་ངེས་པ་མེདཿ འགའ་ཞིག་ཕྱེད་དང་བཞི་ཡི་ཞག་ལ་གནསཿ ཕལ་ཆེར་སྐད་ཅིག་དེ་ལ་
སོང་བ་ཡིནཿ རྣམ་པར་བཞེངས་ནས་ཆོས་ཉིད་བར་དོ་འཆརཿ དང་པོ་དབུས་ཕྱོགས་ཆོས་དབྱིངས་ཕོ་བྲང་ནསཿ རྣམ་སྣང་ཐུགས་རྗེའི་འོད་ཟེར་དཀར་པོ་དངཿ ཆོས་དབྱིངས་ཡེ་ཤེས་ཐིག་ལེ་
ཐིག་འཕྲན་འཆརཿ དེ་དང་མཉམ་དུད་འགྲོའི་འོད་ལྗང་འཆརཿ གཉིས་པ་མངོན་པར་དགའ་ནས་རྡོར་སེམས་ཀྱིཿ ཐུགས་རྗེའི་འོད་ཟེར་མཐིང་ག་ཐིག་ལེས་བརྒྱནཿ དེ་དང་མཉམ་
དུ་དམྱལ་བའི་འོད་སྨུག་འབྱུང་། གསུམ་པ་རིན་ཆེན་འབྱུང་ལྡན་ཐུགས་རྗེ་ཡི་འོད་ཟེར་སེར་པོ་ཐིག་ལེས་བརྒྱན་པ་ཤརཿ དེ་དང་མཉམ་དུ་ལྷ་ཡི་འོད་དཀར་ཤརཿ བཞི་པ་བདེ་བ་ཅན་ནས་སྣང་

༄༅། །མཐའ་ཡི་འོད་ཟེར་དམར་པོ་ཐིག་ལེས་བརྒྱན་པ་ཤརཿ དེ་དང་མཉམ་དུ་ཡི་དྭགས་འོད་དམར་འབྱུངཿ ལྔ་པ་དོན་གྲུབ་ཐུགས་རྗེའི་འོད་ཟེར་ལྗངཿ 
ཐིག་ལེ་ཐིག་ཕྲན་ལྗང་གུས་བརྒྱན་པ་འཆར༔ དེ་དང་མཉམ་དུ་ལྷ་མའི་འོད་ལྗང་འབྱུངཿ འོད་ཟེར་སྣ་ལ་རིགས་ལྔའི་ཡབ་ཡུམ་བཅུཿ ཚེ་འདས་ཐུགས་རྗེས་འཛིན་
ཕྱིར་མངོན་དུ་འཆརཿ གསལ་འཚེར་ལྷུན་སྡུག་ལྷ་ཡི་འོད་ཟེར་ལསཿ མོས་པས་གསོལ་བ་འདེབས་པ་ཤིན་ཏུ་གཅེསཿ རིགས་དྲུག་འོད་ལ་མ་ཆགས་མ་ཞེན་ཅིགཿ འདི་
གཉིས་ཁྱད་པར་མ་ནོར་ཡིད་ཀྱིས་བཟུངཿ དྲུག་པ་རྡོ་རྗེ་སེམས་དཔའི་ཁོང་གསེང་དུཿ ཡེ་ཤེས་བཞི་སྦྱོར་རིགས་བ་འོད་ཟེར་བཞིཿ དེ་དང་མཉམ་དུ་རིགས་དྲུག་འོད་
དྲུག་འཆར༔ རིགས་དྲུག་འོད་ལ་ཟེར་མདངས་ཡོད་པ་མིནཿ ཡེ་ཤེས་ཟེར་ལྡན་ཐིག་ལེ་ཐིག་ཕྲན་བཅསཿ བདུན་པ་རིག་འཛིན་ཡབ་ཡུམ་འོད་ཟེར་འབྱུངཿ དེ་དང་མཉམ་
དུ་དུད་འགྲོའི་འོད་ལྗང་འབྱུངཿ བརྒྱད་པ་ཁྲག་འཐུང་སྐུ་ཡི་ལྷ་རྣམས་འབྱུངཿ ཡི་དམ་ལྷ་རུ་མོས་པའི་གསོལ་བ་ཐོབཿ དགུ་པ་ཁྲག་འཐུང་རྡ་རྗེའི་ལྷ་རྣམས་འབྱུང་

བཅུ་པ་ཁྲག་འཐུང་རིན་ཆེན་རིགས་རྣམས་འབྱུངཿ བཅུ་གཅིག་ཁྲག་འཐུང་པདྨའི་རིགས་རྣམས་འབྱུངཿ བཅུ་གཉིས་ལས་ཀྱི་རིགས་ཀྱི་ཁྲག་འཐུང་འབྱུངཿ བཅུ་
གསུམ་གོ་རིམ་བརྒྱད་ཤར་བ་དངཿ བཅུ་བཞི་སེང་ཧ་མ་བརྒྱད་ཤར་བ་རྣམསཿ འོད་ཟེར་མེ་རི་ཁྲོ་ཚོགས་འཁོར་བཅས་འཇིགསཿ སྒྲ་དང་ཟེར་དང་འོད་ཀྱིས་ཚིག་པ་
འབྱུངཿ ཡི་དམ་ལྷ་ལ་གསོལ་བ་འདེབས་པ་གཅེསཿ འདི་ནི་ཆོས་ཉིད་བར་དོ་ཞེས་བྱ་སྟེཿ རྡོ་རྗེ་སྙིང་པོ་བསྒོམ་པའ་དབང་ཐ་རྣམསཿ མངོན་སུམ་སྣང་བ་མཐོང་
བ་ཙམ་གྱིས་བུཿ སྐབས་འདིར་མ་གྲོལ་བ་ནི་ཅིག་ཀྱང་མེདཿ ཅེས་གསུངས་སོ། །བཞི་པ་སྲིད་བའི་བར་དོ་ལ་བག་ཆགས་ཀྱིས་མཚམས་སྦྱོར་བ་ཡུར་བ་
ཀོང་ཆད་པ་ལ་ཝ་འཛུག་པ་ལྟ་བུའི་གདམས་ངག་ནི། ལས་ཀྱི་འཁྲུལ་སྣང་ཅ་ཡང་སྲིད་པའི་བར་མ་དོ་དེར་སྔོན་གྱི་ལུས་མེད་ཀྱང་ཡོད་སྙམ་པ། དབང་པོ་ཀུན་ཚང་བ། 
རྡོ་རྗེ་གདན་དང་མའ་མངལ་མ་གཏོགས་ཐོག་མེད་དུ་རྒྱ་བ། རྨི་ལམ་གྱི་སྣང་ལྟ་བུ། སྡོད་མ་ཚུགས་ཤིང་བག་གྲང་བ། སྐྱི་ཟིང་ཞིང་ཚིག་པ་ཟ་བ། ཡད་ཡུད་ཕྱད་

༄༅། །ཕྱོད་བྱ་ཞིང་། ཤི་བ་ཤེས་བཞིན་སྙིང་མི་དགའ་ཞིང་སྡོད་མི་ཚུགས་པ། སྔར་ལས་དྲན་པ་བདུན་འགྱུར་གྱི་གསལ་བ། ལས་ཀྱི་རྫུ་འཕྲུལ་
དང་ཟག་བཅས་ཀྱི་མངོན་ཤེས་ཕྲ་མོ་ཡོད་པ། ཕྱེད་སྔ་མ་དང་ཕྱེད་ཕྱི་མའི་ལས་སྤྱོད་པ། གོང་དུ་སྐྱེ་བའི་རིགས་མཐུན་ཀྱང་མཐོང་བ། རིགས་མཐུན་དང་ལྷ་
ཡི་མིག་མ་གཏོགས་པས་དེ་མི་མཐོང་བ། ལུས་ཀྱི་གྲིབ་མ་མེད། རྐང་བའི་རྗེས་མེད་པ་སོགས་མ་ངེས་པའི་རྟགས་དྲུགས་དང་། རི་ཉིལ་བ། མེ་འབར་བ། མཚོ་
ལུད་པ། རླུང་འུར་བ་སྟེ་འཇིགས་པའི་སྒྲ་བཞི། འདོད་ཆགས་ཞེ་སྡང་གཏི་མུག་གི་རང་མདངས་ཡ་ང་བའི་གཡང་ས་གསུམ་སོགས་འབྱུང་བས། བྱ་སྒྲ་རླུང་
གིས་ཁྱེར་བ་ལྟ་བུར་ཕྱད་ཕྱོད་བན་བུན་ཡད་ཡུད་དུ་ཀུན་ལ་བལྟ་ཞིང་འཇུག་པའི་དུས་སུ་བསམ་བློ་ཞིག་བཏང་བས། ང་ཤི་བ་ཡིན་པར་འདུག་སྙམ་ནས་སྡུག་
བསྔལ་དྲག་པོ་འབྱུང་ནས། ཤེས་པ་ཡང་སྔར་བས་བདུན་འགྱུར་གྱི་གསལ་ཞིང་། དེའི་དུས་སུ་ཕོ་མོ་སྤྱོད་པའི་སྣང་བ་བྱུང་ན། མིག་སེར་དང་ཞེ་སྡང་མེད་པར་

དྲན་པ་བཟུང་ནས། རབ་བླ་མ་ཡབ་ཡུམ་དུ་བསྒོམ་ལ་བདེ་བ་རང་སེམས་སུ་ཤེས་པར་བྱ། འབྲིང་གིས་ཡི་དམ་ལྷའི་བསྐྱེད་རིམ་ཆུ་ཟླ་འཇའ་ཚོན་ལྟ་བུར་བསྒོམ། 
ཐ་མས་དཀོན་མཆོག་ལ་སྐྱབས་སུ་འགྲོ་བས་བཟློག་པ་བྱ། དེའི་དུས་སུ་རིགས་དྲུག་གི་ལུས་གཟུགས་ཀྱི་ཁྱད་པར་ནི། ལྷའི་སྐྱེ་གནས་ནི་ལྷ་ཁང་ཡང་ཐོག་རིན་
པོ་ཆེའི་ཁང་བརྩེགས་སོ། ལྷ་མིན་ལ་འགལ་མོའི་འཁོར་ལོའམ། ཆར་བབ་པའི་དཀྱིལ་ལོ། བྱོལ་སོང་ནི་སྤྱིལ་པོའི་ནང་ངམ་ཕུག་པ་ན་བུན་ནོ། ཡི་དྭགས་ནི་
གྲོག་པ་ཕུག་རྡུག་གམ། སྡོང་དུམ་མོ། དམྱལ་བར་སྐྱེ་ན་མུན་ནག་ཆར་འཐིབས་སམ། ས་དོང་ལྕགས་ཁང་ངོ་། མིའི་སྐྱེ་གནས་སུའང་། མུག་ནག་སྨུག་པ་ནི་མི་
ལུས་ཙམ་པོ་སྟེ། དེ་རྣམས་སུ་འདུག་པའི་སྣང་བ་བྱུང་ན་གནས་དེ་དང་དེར་སྐྱེ་བའི་རྟགས་ཡིན་པས། དེ་དག་ལ་སྐྱབས་འགྲོ་དང་བསྐྱེད་རིམ་རྫོགས་རིམ་གྱི་
གནད་ཟབ་མོས་གནས་ངན་དེ་དག་ལ་མི་འཇུག་པར་ཤིན་ཏུ་གཟབ་སྟེ་ལྡོག་པར་བྱའོ། སྐྱེ་བོ་མང་པོའི་དབུས་སུ་འདུག་པ་ནི་མི་ལུས་རིན་པོ་ཆེ་དང་། ཁྲི་གདན་

༄༅། །ཡོད་པ་རྒྱལ་པོ། རྡོ་རྗེ་དྲིལ་བུ་ཡོད་པ་ཆོས་པར་སྐྱེ་བས། ཡི་དམ་གྱི་ལྷ་གང་མོས་ཀྱི་བསྐྱེད་རིམ་དང་ལྡན་པའམ། རྫོགས་རིམ་དང་སྐྱབས་
འགྲོ་སོགས་མ་བརྗེད་པའི་ངང་དུ་འཇུག་པར་བྱའོ། དེ་ཡང་རྡོ་རྗེ་སྙིང་པོ་ལས། སྐྱེ་བོ་སྲིད་པ་བར་དོའི་ངོ་སྤྲོད་ནི། ཀྱཻ་རིགས་ཀྱི་བུཿ དབང་པོ་དམན་པ་ཆོས་ཉིད་
བར་དོར་མ་གྲོལ་ནསཿ སྲིད་པ་བར་དོ་ཞེས་ཡ་ཀྱི་ལུས་ལ་སྔོན་ལུས་དེ་ཡོད་སྙམ་པར་བྱེད་པ། དབང་པོ་ཀུན་ཚང་བའི་ས་རྡོ་རི་བྲག་ཀུན་ལ་ཐོགས་མེད་དུ་འགྲོ་
ནུས་པ་ཅིག་འོངཿ དེ་འཆི་བའི་ལྟས་ཡིན་པས་བླ་མ་ལ་གསོལ་བ་ཐོབ་མཛོདཿ སྐབས་སུ་རི་ཉིལ་བའི་སྒྲ་དངཿ མཚོ་ལུད་པའི་སྒྲ་དངཿ མེ་མཆེད་པའི་སྒྲ་དངཿ 
རླུང་འུར་བའི་སྒྲ་དངཿ འབྱུང་བཞི་རང་གི་ལས་ཀྱི་ཤུགས་ཀྱིས་སྒྲ་ལས་ཕ་རོལ་ནས་འོང་བ་མ་ཡིན་ནོཿ འོད་དཀར་པོ་དང་། དམར་པོ་དངཿ ནག་པོས་བསླུས་ཤིང་
དེད་པ་ལ་སོགས་པ་ཡང་ཕ་རོལ་ནས་འོང་བ་མ་ཡིན་ཞིངཿ རང་ག་འདོད་ཆགས་དངཿ ཞེ་སྡང་གཏི་མུག་གི་མདངས་ཡིན་ནོཿ གར་བསམ་ཕྱོགས་སུ་འགྲོ་ནུས་ཤིངཿ 

སྐད་ཅིག་གིས་སླེབས་པའི་རྫུ་འཕྲུལ་ཡ་མ་ཟུངས་ཡོད་པ་ཅིག་ཡིན་ནོཿ ཟག་བཅས་ཀྱི་མངོན་ཤེས་ཕྲ་མོ་ཞིག་འབྱུང་བསཿ ཟས་ནོར་གཏོད་འདོད་པ་དངཿ འཛིན་ནུས་པ་ཅི་བྱུང་
ཡང་ཆགས་ཞེན་མི་བྱཿ འདྲེན་ཆོག་གི་སེམས་རྒྱུད་བཟང་ངན་སོགས་དངཿ ཁ་ཏོན་བརྗོད་པ་དག་མི་དག་གང་ཤེས་རྣམས་ལ་དག་སྣང་སྦྱང་བ་ལས་དང་ལོག་མ་བྱེདཿ དད་
ལོག་བྱས་ན་ངན་སོང་དུ་འགྲོ་བའི་རྒྱུ་ཡིན་ནོ༔ ཡང་སྙིང་རླུང་ལངས་ཤིང་འགྲོ་སྙིང་འདོད་པ་དངཿ གར་འགྲོ་ཡང་འོད་ཤར་བ་ལ་སོགས་པ་གང་བྱུང་ཡང་། འོད་ནི་རང་གི་
རིག་པའི་འོད་ཡིན་ནོཿ ཉེ་དུ་སོགས་ཀྱིས་འདིར་ཤོག་དང་། །སྐྱིད་དགའ་ཡོང་ཟེར་བ་སོགས་ཐར་པའི་གེགས་ཡིན་ནོ། བ་མ་དང་ཡི་དམ་ལ་གསོལ་བ་འདེབས་པ་གལ་ཆེའོ། ལུས་ཚོལ་
བའི་འདུན་པ་སྐྱེས་ནས་འོང་ངོ་༔ གང་སྣང་ཡི་དམ་གྱི་ལྷ་བསྒོམ་པ་གལ་ཆེའོཿ མུན་ནག་ཏུ་ཐུར་དུ་འགྲོ་ན་དམྱལ་བའི་ལམ་སྟེ། ཚ་གྲང་གི་སྡུག་བསྔལ་མྱོང་བསཿ ལྷ་དང་བླ་མ་ལ་གསོལ་
བ་འདེབས་པ་གལ་ཆེའོ། ས་ཕུག་དང་གད་ཕུག་ནི་ཡི་དྭགས་སུ་སྐྱེ་བའི་ལྟས་ཡིན་ནོཿ མུན་ནག་དང་མུན་ཁང་ནང་དུ་འགྲོ་བ་བྱོལ་སོངཿ ན་བུན་ནང་དུ་ཕྱིན་སྙམ་ན་ལྷ་མ་

༄༅། །ཡིནཿ ལྷ་ཁང་ནང་དུ་ཕྱིན་སྙམ་ན་ལྷར་སྐྱེཿ དེ་རྣམས་གང་ལའང་མི་འཇུག་ཅིང་ལྷ་དང་བླ་མ་ལ་གསོལ་བ་འདེབས་པ་གལ་ཆེའོཿ 
ཁང་པའི་ནང་དུ་ཕྱིན་ན་མིར་སྐྱེཿ ཁང་པ་ལ་ཞིག་རལ་ཡོད་ན་དབང་པོ་མི་ཚངཿ  སྐར་ཁུང་མེད་ན་ལྐུགས་པར་སྐྱེཿ ཁང་པ་ནང་དུ་ཡི་གེ་ཡོད་ན་ཆོས་པར་སྐྱེཿ 
ཁྲི་ཡོད་ན་རྒྱལ་པོར་སྐྱེཿ རྡོ་རྗེ་དྲིལ་བུ་ཡོད་ན་སློབ་དཔོན་དུ་སྐྱེཿ དེར་བདག་ཉིད་པདྨ་འབྱུང་གནས་ཀྱི་བསྐྱེད་རིམ་དང་ལྡན་པསཿ སྣང་སྲིད་དབང་དུ་འདུས་
ཤིང་གང་ལ་གང་འདུལ་གྱིས་འགྲོ་བའི་སྤྱི་དཔལ་དུ་སྤྲུལ་པའི་སྐུར་གྱུར་པསཿ དེ་ལྟར་དུ་འདུན་པ་གཏད་པ་ལ་བརྩོན་པར་བྱའོཿ ཞེས་གསུངས་སོ། །དེ་ནས་
བརྩོན་འགྲུས་ཐ་མ་རང་བཞིན་སྤྲུལ་སྐུའི་ཞིང་དུ་སྐྱེ་གནས་བར་དོ་མེད་པར་འཚང་རྒྱ་བའི་གདམས་པ་ལ་ཡང་། ད་ལྟའི་ཉམས་ལན་མ་ཡེངས་པས་ཚད་དུ་མ་ཕེབས་པ། 
ཆོས་ཉིད་ཀྱི་བར་དོ་དང་སྲིད་པའི་བར་དོ་རྨི་ལམ་འཁྲུལ་པའི་ཆ་ཙམ་ཐོན་ནས་བར་དོ་ལས་ཟད་དེ་རྨི་ལམ་སད་པ་ལྟར། སྔོན་མངོན་གསུམ་གྱི་སྣང་བ་ལ་ཡིད་

ཆེས་པའི་ཆོས་ཉིད་བདེན་པའི་བྱིན་རླབས་ཀྱིས་རང་བཞིན་སྤྲུལ་པའི་ཞིང་དུ་བརྫུས་ཏེ་སྐྱེ་བ་ནི། ཤར་མངོན་པར་དགའ་བ། ལྷོ་དཔལ་དང་ལྡན་པ། ནུབ་བདེ་བ་ཅན། 
བྱང་ལས་རབ་རྫོགས་པ། རྡོ་རྗེ་སེམས་དཔའ། རིན་ཆེན་འབྱུང་ལྡན། སྣང་བ་མཐའ་ཡས། དོན་ཡོན་གྲུབ་པ་བཞི་རང་རང་གི་རིགས་ཀྱི་སེམས་དཔའ་དུ་མས་བསྐོར་བ་
དང་བཅས་པར་ཆོས་གསན། དབང་བསྐུར། ལུང་བསྟན་དབུག་དབྱུང་སྟེ། མདུན་གྱི་ནམས་མཁའ་མི་མཇེད་བརྩེགས་པ་ན། འཇིགས་པའི་དུར་ཁྲོད་མེ་རི་འབར་བ། 
ཁྲོ་བོའི་ཞིང་ཁམས་ཨ་ལ་ལ་ཞེས་སྒྲོགས་པ་མཐོང་སྟེ་སྐད་ཅིག་ད་ཉིད་ལ་གདོད་མའ་གཞི་ཐོག་ཏུ་གྲོལ་བར་འགྱུར་རོ། དེ་སྐད་དུ་འང་ཨ་ཏི་བཀོད་པ་ཆེན་པོ་ལས། 
དེ་ནས་ཏིང་ངེ་འཛིན་སེང་གེ་རྣམ་པར་རོལ་པ་ཞེས་བྱ་བ་ལ་བཞེངས་ཏེ། ཡང་ཆེད་དུ་བརྗོད་པ་འདི་དག་བརྗོད་དོ། སྙིགས་མ་ལྔ་བརྒྱ་དུས་ཀྱི་ཐ་མ་ལ། གསང་བའི་
སྙིང་པོ་འདི་ནི་མི་ཡུལ་སྣང་། དེ་རྗེས་འཛིན་པའི་གང་ཟག་སྐལ་བ་ཅན། སྙིང་པོ་འདི་དག་སུ་ལའང་སྣང་བར་འགྱུར་། དེ་དག་རྣམས་ནི་མི་འགྱུར་ས་ལ་འདའ། 

༄༅། །གལ་ཏེ་སྙིགས་མ་ཚེ་ཐུང་ནང་མང་བས། །སྙིང་པོའི་དོན་འདི་གདིང་དུ་མ་གྱུར་ཀྱང་། །འདི་ཉིད་མཐོང་བས་དབུགས་ཅན་ཉིད་འབྱིན་པ། 
བཅུ་གཅིག་ཀུན་ཏུ་འོད་དེ་སྤྲུལ་པའི་ཞིང་། །བ་རྫུས་སུ་སྐྱེས་ནས་མངལ་གྱི་རྒྱ་དང་བྲལ། །ཤར་ཕྱོགས་མངོན་དགའ་མི་འགྱུར་རྡོ་རྗེའི་ཞིང་། །མི་བསྐྱོད་སྟོན་པས་
འཁོར་གྱི་ཤེས་རྒྱུད་གྲོལ། །གདུལ་བྱ་རང་སྣང་ཡོན་ཏན་བསམ་མི་ཁྱབ། །དཔལ་དང་ལྡན་པའི་པདྨ་བརྩེགས་པ་དང་། །ལས་རབ་དོན་ནི་ཡོང་སུ་རྫོགས་པའི་
ཞིང་། རིན་ཆེན་འབྱུང་ལྡན་པདྨ་གར་དབང་སྟེ། །སྟོན་པའི་སྟོན་པས་ཤེས་བྱའི་སྒྲིབ་པ་སྦྱང་། །དཀར་སེར་དམར་དང་ལྗང་གུའི་ཁ་དོག་གསལ། །ཁོད་
སྙོམས་ཡིད་འོང་བྱ་སྐད་སྣ་ཚོགས་སྒྲོགས། །དྲི་བསུངས་ངག་འཇམ་བལྟ་བས་ཆོག་མི་ཤེས། །དབང་པོ་ཚིམས་བྱེད་ཡོན་ཏན་ཀུན་དང་ལྡན། །ཁ་དོག་ལུས་
ལྡན་ཟས་གོས་དུས་གཅིག་རྫོགས། །ལུས་ཀྱི་རྩོལ་བྲལ་རླུང་སྤྱོད་འགྲོ་དང་འདུག །རླུང་མཁྲིས་བད་ཀན་འདུས་པའི་ནད་རྣམས་མེད། །ཡན་ལག་བརྒྱད་

ལྡན་རོ་མཆོག་འདུས་པའི་ཆུ། །འཐུང་བས་ཚིམས་བྱེད་རེག་ན་ལུས་ཀྱང་འཇམ། །ས་ཆུ་མེ་རླུང་འབྱུང་བའི་ཕན་གནོད་བྲལ། །བཀྲེས་དང་སྐོམ་དང་ཚ་
གྲང་སྡུག་བསྔལ་མེད། །འདོད་ཆགས་ཞེ་སྡང་གཏི་མུག་ཉོན་མོངས་རྣམས། །སྐྱེ་བའི་རྒྱུ་མེད་ཤེས་པ་བག་ཡངས་སོ། །བལྟས་རྒོད་ལག་བཅངས་གཉིས་འཁྱུད་
འདོད་ཆགས་མེད། །ཆོག་ཤེས་སྲེད་བྲལ་རྟག་ཏུ་ཆོས་ལ་ཉན། །སྒྲིབ་གཉིས་བྲལ་ནས་སྐྱེ་བ་གཅིག་གི་ཐོགས། །མཆོད་པའི་ལྷ་མོས་ཡིད་འོང་བཀྲ་ཤིས་བརྗོད། 
གཞལ་ཡས་ཁང་མཛེས་སྒོ་བཞི་རྟ་བབས་ལྡན། །ཤེལ་དང་གསེར་དང་མར་གད་ཨིནྡྲ་ནི་ལ། །བཀྲ་ཤིས་གདུགས་དུང་འཁོར་ལོ་རྒྱལ་མཚན་འཛིན། །དེ་ལྟར་
རང་བཞིན་ཕྱོགས་བཅུ་སྤྲུལ་པའི་ཞིང་། །རང་རང་སྟོན་པས་རང་རང་ཤེས་རྒྱུད་གྲོལ། །མདུན་གྱི་ནམས་མཁའ་མི་མཇེད་བརྩེགས་པ་ན། །འཇིགས་པའི་ཁྲོ་
གནས་དུར་ཁྲོད་མེ་རི་འབར། །འཇིགས་པའི་སྒྲ་དང་ཁྲོ་གཟུགས་ཨ་ལ་ལ། །དེ་ཉིད་མཐོང་བ་ཙམ་གྱིས་དེར་གྲོལ་འགྱུར། །སྐལ་ལྡན་སྟོབས་ལྡན་སྙིང་

༄༅། །པོའི་དོན་འཛིན་པ། དེ་ནི་དབུགས་ཕྱུངས་སྐྱེ་བ་གཅིག་པ་སྟེ། །ལྔ་བརྒྱ་དག་ནས་ངེས་པའི་སར་གྲོལ་ལོ། །ཞེས་སོགས་རྒྱ་ཆེར་
གསུངས་སོ། །དེ་དག་ནི་དབང་པོ་ཐ་མའི་གྲོལ་ཚུལ་བསྟན་པའོ། །དེ་དག་རྣམས་རྩིས་ཆེ་བ་བཀའ་རྒྱས་གདབ་པ་ནི། དེ་ལྟ་བུའི་བཀའ་གསང་གཉེན་པོ་འདིའི་
མ་འོངས་སྙིགས་མ་ལྔ་བདོའི་སེམས་ཅན་མི་སྲུན་པ་རྣམས་འདུལ་དཀའ་བའི་གཉེན་པོར་ཐེག་པ་མཐའ་དག་གི་བཅུད་ཀྱི་དྭངས་མ་ཀློང་གསལ་སྙིང་པོ་འདི། ཡང་
སྙིང་ཞུན་མར་ལྟ་བུའི་ངོ་བོར་བསྡུས་ནས་སྨོན་ལམ་གྱི་རྒྱ་དང་བཅས་ནས་བསྟན་པ་ཡིན་པས། གང་རུང་རུང་ལ་མ་བསྟན་ཅིང་། བླ་མའི་བཀའ་རྒྱ། ཡི་དམ་གྱི་
གཏད་རྒྱ། མཁའ་འགྲོའི་དམ་ཚིག་རྒྱ། ཆོས་སྐྱོང་གཉེར་གཏད་རྒྱ་དང་བཞིའི་ཐེམས་ནས་དྲངས་པ་སྟེ། དང་པོ་བླ་མའི་བཀའ་རྒྱ་ནི། བཀའ་གསང་གཉེན་
པོ་འདི་ནི་ལོ་གསུམ་མམ་ཡུན་རིང་དུ་བརྟགས་པའི་སློབ་མ་དད་པོ་དམ་ཚིག་གི་སྣོད་དང་ལྡན་ངེས་པ་མ་གཏོགས་སུ་ལའང་རླུང་ཕྱོགས་ཙམ་ཡང་མི་བསྒྲགས་པ་བླ་མ་

བརྒྱུད་པར་བཅས་པའི་བཀའོ། །གཉིས་པ་ཡི་དམ་གྱི་གཏད་རྒྱ་ནི། གང་གིས་བཀའ་གསང་མ་འཆལ་བཞིན་འཛིན་པའི་ནུས་པ་ཐོན་ངེས་ཀྱི་གདིང་དང་ལྡན་ངེས་
མ་གཏོགས་སུ་ལའང་ཡི་དམ་ནུས་པའི་རིམ་གཉིས་ཀྱིས་གཏད་རྒྱ་གནང་བར་བྱ་ཞིང་། རླུང་ཕྱོགས་ཙམ་ཡང་འཆལ་བར་མི་བྱ། གསུམ་པ་མཁའ་འགྲོའི་དམ་
ཚིག་རྒྱ་ནི། དེ་ལྟར་བཀའ་གསང་ནུས་པ་འཛིན་ཞིང་སྤེལ་བའི་སྣོད་བཅུད་དུས་གནད་དང་བཅས་པ་ཚུལ་དང་མི་མཐུན་ནས་ཅུང་ཟད་འཆལ་ན། སྤྱིར་ཡེ་ཤེས་ཀྱི་
ཌཱཀྐི་འཁྲུགས་ཤིང་། ཁྱད་པར་ཏིང་ངེ་འཛིན་གྱི་དྲོད་ཡུལ་བའི་མཁའ་འགྲོ་འཁྲུགས་ནས་ལྟུང་བ་ཕོག་སྟེ་མི་རུང་བ་དུ་མ་འབྱུང་བས་དེ་ལྟར་ཚུལ་ཅུང་ཟད་ཙམ་
ཡང་འཆུགས་པར་མི་བྱའོ། བཞི་པ་ཆོས་སྐྱོང་གཉེར་གཏད་རྒྱ་ནི་དེ་ལྟར་གོང་གི་གདམས་ངག་གསུམ་པོ་ཚུལ་དང་མི་མཐུན་ན་ཆོས་སྐྱོང་གཉེར་གཏད་དང་འགལ། 
ཕྱི་ནང་གི་ཆོས་སྐྱོང་འཁྲུགས་ཏེ་མི་རུང་བ་དུ་མ་འབྱུང་བས་སུ་ཡིན་ལ་མི་སྤེལ་ཞིང་རང་གིས་ཉམས་སུ་བླངས་ཤིང་གདམས་པ་ནུས་པའི་དྲོད་འཛིན་ཏེ་གསང་

༄༅། །སྒོ་འཆོལ་བ་ཡང་མི་བྱའོ། །གཅིག་པུ་དབེན་པའི་རི་ཁྲོད་ད་ཉམས་སུ་ལེན་ཞིང་། །དུས་བཟང་དུ་ཚོགས་ཀྱི་འཁོར་ལོས་བསྐང་བར་བྱས་
པས༑ རབ་སྐད་ཅིག་མ་གསུམ་མམ། བདུན་ཕྲག་གསུམ་གྱིས་བདེན་པ་མཐོང་ལ། འབྲིང་ཟླ་བ་གསུམ། ཐ་མ་ཡང་ལས་ལ་བཟང་ངན་དང་དབང་པོ་རྣོ་རྟུལ་
མེད་པ་ཟླ་བ་དྲུག་ནས་བརྟན་པ་ཐོབ་པ་ནི་མངོན་སུམ་གྱི་གནད་མཐོང་བས་སོ། དེ་དག་གིས་ལམ་ཉམས་སུ་ལེན་པའི་ཚུལ་རྣམས་མདོ་ཚང་ཙམ་ལེགས་པར་བསྟན་ཟན་
ཏོ། །དོན་གསུམ་པ་མཐར་ཕྱིན་འབྲས་བུའི་འགག་བསྡམ་པ་ལ་གསུམ་སྟེ།གོ་དོན་སྤྱིར་བསྟན་པ་དང་། ས་ལམ་ཇི་ལྟར་རྫོགས་ཚུལ། སྐུ་གསུམ་གྱི་རྣམ་
བཞག་མེད་ཙམ་བསྟན་པའོ། །དང་པོ་ནི། འབྲས་བུ་ཞེས་པའི་ཐ་སྙད་གང་ལ་བཏགས་ན། གཞི་དུས་སུ་སྦྱང་བྱ་བདེ་བར་གཤེགས་པའི་སྙིང་པོ་ལ་སྒྲིབ་
མེད་གློ་བུར་བའི་དྲི་མའི་ཚོགས་གང་ཞིག་ལམ་དུས་བསྐྱེད་རྫོགས་ཁྱད་པར་བའི་ཐབས་ཟབ་མ་དག་གིས་སྦྱངས་པ་ལས། འབྲས་བུའི་དུས་སུ་གཞི་དེ་

ཉིད་ལ་གནས་པའི་སྐུ་དང་ཡེ་ཤེས་ཀྱི་ཡོན་ཏན་རྣམས་ཇེ་གསལ་དུ་སོང་ནས། དྲི་མ་མཐའ་དག་བྲལ་བའི་གནས་སྐབས་དེར་ཡོན་ཏན་ཐམས་ཅད་ཀྱང་རྫོགས་
པར་འགྱུར་བ་སྟེ། དཔལ་མགོན་ཀླུའི་ཆོས་ཀྱི་དབྱིངས་སུ་བསྟོད་པ་ལས། གང་ཞིག་འཁོར་བའི་རྒྱུར་གྱུར་པ། །དེ་ཉིད་སྦྱང་བ་བྱས་པ་ལས། །དག་པ་དེ་ཉིད་
མྱ་ངན་འདས། །ཆོས་ཀྱི་སྐ་ཡང་དེ་ཉིད་དོ། །ཞེས་དང་། ཡང་། །ཇི་ལྟར་འོ་མ་རྣམ་སྦྱངས་པས། །མར་གྱི་སྙིང་པོ་དྲི་མེད་འགྱུར། །དེ་བཞིན་ཉོན་མོངས་
རྣམ་སྦྱངས་པས། །ཆོས་དབྱིངས་ཤིན་ཏུ་དྲི་མེད་འགྱུར། །ཞེས་གསུངས་པ་ལྟར་རོ། །འོ་ན་ངོ་བོ་ཉིད་མེད་པར་སྨྲ་བ་གང་ཞིག་རྣམ་པ་ཐམས་ཅད་མཁྱེན་པ་
ཉིད་ཀྱང་ངོ་བོ་ཉིད་ཀྱི་མེད་པར་འདོད་ན་འདི་དང་མི་འགལ་ལམ་ཞེ་ན་སྐྱོན་མེད་དེ། དེ་ནི་བདག་ཏུ་ལྟ་བ་ངན་པ་བཟློག་པའི་ཆེད་དང་། མཚན་འཛིན་
གྱི་སྤྲོས་པ་འགོག་པའི་ཕྱིར་བསྟན་པ་ཡིན་ལ། འདི་ནི་གནས་ལུགས་ཀྱི་དོན་བསྒོམ་པ་ཉམས་མྱོང་གིས་གཏན་ལ་དབབ་པར་བསྟན་པ་ཡིན་པས། །

༄༅། །དེ་གཉིས་གནས་སྐབས་གཙོ་ཆེ་ཆུང་གི་དབྱེ་བ་ཙམ་ལས་འགལ་བ་ཅན་དུ་མི་བསམ་སྟེ། སངས་རྒྱས་ཀྱིས་འགལ་བ་ཅན་གསུངས་
མི་སྲིད་པས་སོ། དེ་བས་ན་འཁོར་ལོ་ཐ་མའི་དགོངས་པ་དང་རང་གི་གདམས་པའི་དོན་ཕྱོགས་གཅིག་ཏ་འབྲེལ་བ་སྤྱིའི་དོན་ཤེས་དགོས་སོ། གཉིས་པ་ནི། 
གོང་དུ་བཤད་པའི་གཞི་ཀ་དག་གི་ལྟ་བ་རང་ངོ་ཤེས་པ་དང་། ལམ་ཐོད་རྒལ་གྱི་རྩལ་སྣང་རྫོགས་པ་དར། རྩ་རླུང་ཐིག་ལ་ལམ་དུ་སློང་བ་སོགས་ཀྱིས་
རླུང་སེམས་འཁོར་ལོ་སོ་སོའི་ལྟེ་བར་ཆུད་ཅིང་རྩ་མདུད་གྲོལ་བ་ལས་ས་ལམ་གྱི་ཡོན་ཏན་རྣམས་འབྱུང་སྟེ། ལྟེ་འཁོར་དུ་རླུང་སེམས་ཆུད་པ་ཚོགས་ལམ་
ཆུང་འབྲིང་ཆེ་གསུམ་ཐོབ། རྟོག་ཚོགས་སྣང་སྟོང་གཉིས་མེད་ལྷའི་འཁོར་ལོར་གསལ། ཆོས་རྒྱུན་གྱི་ཏིང་ངེ་འཛིན་ཐོབ། སངས་རྒྱས་སྤྲུལ་སྐུ་ལས་ཆོས་
ཉན་ཏེ། མདོ་སྡེ་རྒྱན་ལས། དེ་ཚེ་ཆོས་ཀྱི་རྒྱུན་ལས་ནི། །སངས་རྒྱས་རྣམས་ལས་ཞི་གནས་དང་། །ཡེ་ཤེས་ཡོངས་པ་ཐོབ་བྱའི་ཕྱིར། །འཇིག་རྟེན་ཁམས་

ནི་རྣམས་སུ་འགྲོ། གསུངས་ཏེ། ཆོས་འཁོར་གྱི་རླུང་སེམས་ལས་ཀྱི་རུང་བས་སྦྱོར་ལམ་བཞི་ཐོབ་ཅིང་། དེ་ཡང་དྲོད༴ རྩེ་མོ༴ བཟོད་པ ༴ ཆོས་མཆོག་
བཞི་ལ་ལས་ཀྱི་རླུང་ཉིད་སྟོང་བརྒྱད་བརྒྱ་ལེན་བཅུ་གཉིས་ཀྱིས་ཆོས་མཆོག་ཆེན་པོ་མན་ལ་དག་རྟེན་དེ་ཉིད་ལ་ཆོས་མཆོག་ཆེན་པོ་མ་ཐོབ་བར་རྣམ་སྨིན་གྱི་ལུས་
དང་བྲལ་ན་བར་དོར་ཕྱག་རྒྱ་ཆེན་པོ་འཐོབ་ཅིང་། སྒྱུ་འཕྲུལ་རྒྱས་པ་ལས། རྒྱ་མིག་རྒྱས་ཇི་བཞིན་དུ། ཕྱག་རྒྱ་ཐོབ་ལ་མ་རེག་པ། གཟུགས་རྫོགས་སྟོབས་
ཆེན་དེ་ཁོ་ན། གསུངས་ཏེ་སཙྪ་དང་སྐོམས་ཕོར་བཞིན་ནོ། ལོངས་སྤྱོད་འཁོར་ལོའི་རླུང་སེམས་ལས་སུ་རུང་བས་དབུ་མའི་མདུད་པ་དང་པོ་གཉིས་གྲོལ། །
འཕགས་དང་པོ་ཐོབ། ཡོན་ཏན་བརྒྱ་ཕྲག་བཅུ་གཉིས་ལ་དབང་བསྒྱུར། ཏིང་ངེ་འཛིན་སྟོབས་ཆེན་པོས་སྙིགས་མའི་ལུས་འཇའ་ལུས་སུ་དེངས་ནས་སྐྱེ་འཆི་
མེད་པ་དྭངས་མའི་ལུས་སུ་གྱུར། བདེ་ཆེན་འཁོར་ལོའི་རླུང་སེམས་ལས་སུ་རུང་བས་དབུ་མའི་མདུད་པ་གསུམ་པ་གྲོལ་ཞིང་། དེ་ནས་ཉི་ཤུའི་བར་གཉིས་གཉིས་

༄༅། །གྲོལ་བས་བསྒོམ་ལམ་ས་ལྷག་མ་དགུའི་ཡོན་ཏན་རྣམས་ཐོབ། ལོངས་སྤྱོད་རྫོགས་སྐ་ལས་བརྡའི་ཆོས་ཉན་པར་ནུས། འདི་སྐབས་སྒྱུ་
འཕྲུལ་ལྟར་རིག་འཛིན་བཞི་དང་སྦྱར་ན། ཚོགས་ལམ་ནས་ཆོས་མཆོག་མ་ཐོབ་པར་དེ་རྣམ་སྨིན་རིག་འཛིན། ཆོས་མཆོག་ཐོབ་ནས་ས་བདུན་པའི་བར་ཚེ་
དབང་རིག་འཛིན། ས་བརྒྱད་པ་ཕྱག་ཆེན་རིག་འཛིན། བཅུ་པ་ལྷུན་གྲུབ་རིག་འཛིན། དེ་ནས་བར་ཆད་མེད་ལམ་ལ་སྒྲིབ་ཚོགས་ཐམས་ཅད་ཡེ་ཤེས་
ཀྱི་ཟིལ་གྱིས་མནན་ཏེ། ས་ཁྱད་པར་བ་བཅུ་གཅིག་ཀུན་ཏུ་འོད། བཅུ་གཉིས་མ་ཆགས་པདྨ་ཅན། བཅུ་གསུམ་ཡི་གེ་འཁོར་ལོ་ཚོགས་ཆེན་རྣམས་སྤྱོད་
ཡུལ་སྐད་ཅིག་མས་བགྲོད་དེ། དེའི་སྔར་བཤད་པའི་བཞིལ་ལྷུན་གྲུབ་ཏུ་གནས་པའི་ཡོན་ཏན་རྣམས་གནས་འགྱུར་གྱི་ཚུལ་དུ་རྫོགས་པ་སྟེ། ཀུན་གཞི་འབྱེད་པ་
མེད་པའི་ཆ་ནས་སྤྲོས་པའི་མཐའ་ཐམས་ཅད་དང་བྲལ་བ་ཆོས་ཀྱི་དབྱིངས་ཀྱི་ཡེ་ཤེས་དང་། སྐུ་གསུམ་ལ་འཇུག་པའི་མདོ་ལས། ཀུན་གཞིའི་རྣམ་ཤེས་དབྱིངས་

སུ་ནུབ་པ་ནི་མེ་ལོང་ལྟ་བུའི་ཡེ་ཤེས་སོ། །ཞེས་གསུངས་པ་ལྟར། ཡིད་ཀྱི་རྣམ་ཤེས་དབྱིངས་སུ་ནུབ་པ་མཉམ་ཉིད་ཡེ་ཤེས། ཉོན་མོངས་པ་ཅན་གྱི་
རྣམ་ཤེས་དབྱིངས་སུ་ནུབ་པ་སོར་རྟོགས་ཡེ་ཤེས། སྒོ་ལྔའི་རྣམ་ཤེས་གནས་འགྱུར་བ་བྱ་བ་གྲུབ་པའི་ཡེ་ཤེས་སོ། ཡེ་ཤེས་དེ་གཉིས་སུ་བསྡུ་ན། ཆོས་
དབྱིངས་དང་མཉམ་ཉིད་གཉིས་ནི་ཇི་ལྟ་བ་མཁྱེན་པའི་ཡེ་ཤེས། གཞན་གསུམ་པོ་ཇི་སྙེད་མཁྱེན་པའི་ཡེ་ཤེས་ཏེ་སྔ་མ་གནས་ལུགས་གཟིགས་པའི་ཆ་ནས་
ཆོས་སྐུ་དང་། ཕྱི་མ་འགྲོ་དོན་མཛད་པའི་ཆ་ནས་གཟུགས་སྐུ་གཉིས་སུ་ཤེས་པར་བྱ་ཞིང་། དེའི་ཚེ་རྣམ་ཤེས་ཀྱི་རྒྱལ་ཁམས་ལས་བརྒལ་ནས། དུས་
དང་ཕྱོགས་སྒྲ་རྟོག་གི་ཡུལ་མ་ཡིན་ལ། །ཡེ་ཤེས་ཀྱི་ཕྱོགས་ཡིན་ལ་སློབ་དུ་མེད་པའི་སྤང་རྟོགས་མཐར་ཕྱིན་པའི་ཆོས་སྐུའི་རང་ཞལ་རྗེན་པ་
སངས་རྒྱས་རང་སྣང་གི་ཡེ་ཤེས་རྣམ་པ་ཐམས་ཅད་པའི་བདག་ཉིད་སྒྱུ་འཕྲུལ་དྲྭ་བའི་རོལ་པ་མི་ཟད་པ་རྒྱན་གྱི་འཁོར་ལོའི་རང་བཞིན་སངས་རྒྱས་ཆགས་

༄༅། །ཅན། ཆགས་བྲལ་དེ་བཞིན་གཤེགས་པ། ཁྲོ་བོ། ཁྲོ་མོ། སེམས་དཔའ་སེམས་མ་སོགས་ཐམས་ཅད་པ། རྣམ་པ་
ཀུན་ཏུ་ཞིང་། གདན༴ གཞལ་ཡས་ཁང༴ ཤར༴ ཕྱི་ནང་༴ སྟེང་༴ འོག༴ ཟླུམ་པོ༴  གྲུ་བཞི༴ གྲུ་གསུམ༴ ཟླ་གམ༴ ཞལ༴ ཕྱག༴ ཞབས༴
སྨྱན༴ མདུན༴ དབང་པོ་རེ་རེས་ཀྱང་དབང་པོ་ཐམས་ཅད་ཀྱི་བྱ་བ་བྱེད་པ་སྟེ། སངས་རྒྱས་ཀྱི་ཡུལ་དེ་ནི་སངས་རྒྱས་ཉིད་ཀྱི་སྤྱོད་ཡུལ་ལས་གཞན་གྱི་
ཡུལ་མ་ཡིན་ཞིང་། དེ་བསན་དེ་ལ་རྣམས་པ་ཀུན་ཏུ་སངས་རྒྱས་པ་ཞེས་བྱའོ། གསུམ་པ་ནི། དང་པོ་ལ་ཡང་གསུམ་སྟེ། མི་འགྱུར་རྡོ་རྗེའི་སྐུ་
དང་༑ མངོན་པར་བྱང་ཆུབ་པའི་སྐུ་དང་། ཞི་བ་ཆོས་ཀྱ་སྐུ་གསུམ་པོ་སངས་རྒྱས་རང་སྣང་གི་སྐུ་མཚན་ཉིད་པ་ཡིན་ལ། དང་པོ་ནི། ཆོས་ཉིད་འཕོ་
འགྱུར་མེད་པའི་རྟག་བརྟན་ཡོངས་གྲུབ་འདུས་མ་བྱས་པའི་རང་བཞིན་རྡོ་རྗེ་ལྟ་བུ་ཡིན་པས་སམ། ངོ་བོ་རང་བཞིན་གྱིས་རྣམ་པར་དག་པ་དང་། དྲ་མ་

གློ་བུར་བ་རྣམ་པར་དག་པས་དག་པ་གཉིས་ལྡན་གྱི་ཆོས་སྐུའོ། །གཉིས་པ་ནི། དག་པ་གཉིས་ལྡན་གྱི་ངོ་བོ་དེ་ལ་སྣང་ཆ་མ་འདྲེས་པའི་སྟོབས་
སོགས་བྲལ་སྨིན་གྱི་ཡོན་ཏན་དྲུག་ཅུ་རྩ་བཞི་ལ་དབང་འབྱོར་ཞིང་། དེའི་ཚེ་ཇི་ལྟ་བ་དང་ཇི་སྙེད་པ་མཁྱེན་པའི་ཡེ་ཤེས་བསམ་གྱི་མ་ཁྱབ་པ་མངོན་
པར་རྟོགས་པའི་ཡོན་ཏན་ཐམས་ཅད་ཀྱི་འཆར་གཞིར་གནས་པའོ། གསུམ་པ་ནི། རྟག་པའི་མཐར་མ་ལྷུང་སྟེ་དམིག་བསལ་ལས་འདས་པའི་
ཕྱིར་དང་། །ཆད་པའི་མཐར་མ་ལྷུང་སྟེ་སོ་སོ་རང་རིག་པའི་ཡེ་ཤེས་ཡིན་པའི་ཕྱིར། གཉིས་ཀ་དང་གཉིས་ཀ་མ་ཡིན་པའི་མུ་མཐུག་སྟེ་རྟག་ཆད་
མ་གྲུབ་པའི་ཕྱིར་རོ། དེའི་ཕྱིར་ན་དབྱིངས་ཀྱི་རང་བཞིན་བརྟགས་པའི་ཡུལ་ལས་འདས་པ་ནམས་མཁའ་ལྟ་བུའི་ཀློང་དུ་ཕྲ་བའི་ཡེ་ཤེས་དེ་དང་རོ་
གཅིག་ཏུ་འདྲེས་པ་གནམ་གང་གི་ཟླ་བ་ནམ། མཁའ་དང་འདྲེས་པ་ལྟར་མི་མངོན་པར་བཞུགས་ཀྱང་། མཁྱེན་ཆ་འགགས་པ་མེད་པའི་ཡེ་ཤེས་ནང་

༄༅། །གསལ་མཉམ་བཞག་གི་ཆ་ལས་ཕྱིར་གསལ་གྱི་ཡེ་ཤེས་མཆེད་པའི་སྙིང་པོར་གྱུར་པས་གདུལ་བྱ་རྣམས་ལ་མཐོང་ཐོས་སྣོམ་
མྱོང་སོགས་ཀྱི་རྒྱུ་བྱེད་པ་ཐིམ་ལ་མ་རྨུག་པའི་ཡེ་ཤེས་ཏེ། དེ་ལྟ་ནའང་ཡུལ་དང་ཡུལ་ཅན་གྱི་འཛིན་པ་ནི་མེད་ཅིང་བདག་དང་གཞན་མི་དམིགས་པས་
སོ༑ གཉིས་པ་ལོངས་སྤྱོད་རྫོགས་པའི་སྐུ་ནི། བཤད་མ་ཐག་པའི་ནང་གསལ་ཡེ་ཤེས་དེ་ཉིད་རང་སྣང་གི་ཡུལ་ལ་ཕྱིར་གསལ་གྱི་ཡེ་ཤེས་མཚན་དཔེ་
རྒྱ་མཚོའི་བདག་ཉིད་དུ་སྣང་བ་ཐུབ་པ་གང་ཅན་མཚོ་རྒྱལ་སོགས་ལོངས་སྐུ་ཆེན་པོའི་སྟོན་པ་རྣམས་སྣང་ཞིང་རང་ལས་མི་གཞན་པའི་འཁོར་གྱི་རྣམ་པ་དང་། 
སྤྱན་པའི་སྙིང་པོ་སོགས། ཡུལ་གཟུགས་རྡོ་རྗེ་མ་སོགས་དང་ཐ་མི་དད་ཀྱི་རོལ་པ་ཆེན་པོའི་དཀྱིལ་འཁོར་གྱི་འཁོར་ལོར་བརྗོད་པ་ཐམས་ཅད་ལས་འདས་
པའི་གྲགས་སྟོང་ནཱ་ད་མི་ཤིགས་པའི་ཆོས་འཁོར་བསྐོར་བ་སོགས་རྟག་པ་རྒྱུན་གྱི་འཁོར་ལོར་ལོངས་སྤྱོད་པ་ནི་སངས་རྒྱས་རང་སྣང་གི་སྤྱོད་ཡུལ་ལས། །

འཕགས་པ་རྣམས་ཀྱིས་ཀྱང་མཐོང་བའི་སྐབས་མེད་དོ། རྒྱུད་བླ་མ་ལས། ངག་ཡུལ་མིན་ཕྱིར་དོན་དམ་གྱིས་བསྡུས་ཕྱིར། རྟོག་གནས་མིན་ཕྱིར་
དཔེ་ལས་འདས་པའི་ཕྱིར་། བླ་མེད་ཕྱིར་སྲིད་ཞེས་མ་བསྡུས་ཕྱིར། རྒྱལ་ཡུམ་འཕགས་པ་རྣམས་ཀྱིས་ཀྱང་བསམ་མི་ཁྱབ། ཞེས་གསུངས་
པ་ལྟར་དང་། དེ་ལས་གདུལ་བྱ་ས་བཅ་པའི་སྣང་བས་བསྡུས་པའི་ལོངས་སྐུ་ནི། ལོངས་སྐུ་ཆེན་པོའི་མཚན་དཔེ་ལྟར་སྣང་བ་རྣམ་སྣང་སོགས་རིགས་
ལྔའི་སངས་རྒྱས་སུ་སྤྲུལ་པས་མངོན་དགའ་སོགས་སྤྲུལ་སྤུའི་ཞིང་ཁམས་ལྔར་གདུལ་བྱ་འཕགས་པ་རྣམས་ལ་འོད་ཟེར་ཆེན་པོའི་དབང་བསྐུར་ཏེ་སངས་རྒྱས་
ཀྱི་མཛད་པ་ཐམས་ཅད་རྫོགས་པར་བྱེད་པ་ཡིན་ཅིང་། འདི་ནི་ཕྱེད་སྤྲུལ་ལོངས་སྐུ་ཞེས་རྒྱུད་ཉི་མ་ཟླ་ཁ་སྦྱོར་དུ་གསུངས་སོ། གསུམ་པ་ཅིར་ཡང་སྤྲུལ་
པའི་སྐུ་ནི། འཕགས་པ་ཙམ་དང་སོ་སྐྱེའི་སྣང་བས་བསྡུས་པའི་ཕྱིར་གདུལ་བྱའི་བསོད་ནམས་དང་། སངས་རྒྱས་ཀྱི་ཐུགས་རྗེའི་རྒྱུ་རྐྱེན་ལས་སྣང་བ་འགྲོ་

༄༅། །བ་དྲུག་ཏུ་རིག་པའི་སྐྱེས་བུ་ཐུབ་པ་དྲུག་ཏུ་སྤྲུལ་ནས་འདུལ་བ་རྣམ་པ་བཞིའི་ཕྲིན་ལས་བསམ་གྱི་མི་ཁྱབ་པ་དང་། དེ་ལས་
མཛད་པ་བཅུ་གཉིས་སྟོན་པ་ལ་མཆོག་གི་སྤྲུལ་སྐུ་དང་། ཐུགས་རྗེས་འདུལ་བ་གཞན་དང་གཞན་ལ་དངོས་སུ་ཕན་པ་དེའི་ལུས་སུ་སྤྲུལ་ནས་ཕན་
གདགས་པ་སྐྱེ་བ་སྟེ། མུ་གེའི་དུས་སུ་ཉ་བོ་ཆེ། སྲིན་མོའི་གླིང་དུ་རྟ་མཆོག བཀྲེས་པས་ཉེན་པ་ལ་གླང་པོ་ཆེ། ནད་པ་ལ་སྲོག་ཆགས་དེས་པ་
སོགས་དང་། གཞན་ཡང་སྐྱེས་པ་བུད་མེད་རྒྱལ་པོ་བློན་པོ་དེད་དབོན་ལ་སོགས་པ་དང་། བཟོ་ནི་བེམ་པོར་སྤྲུལ་ནས་ཕན་བཏགས་པ་
དཔག་བསམ་ཤིང་དང་། གྲུ་གཟིངས་ཟམ་པ་སྒྲོན་མེ་དང་ནོར་བུ་དང་སྨན་གྱི་སྡུམ་བུར་སྤྲུལ་པ་སོགས་མདོར་ན་སྲིད་པ་ཇི་སྲིད་གནས་ཀྱི་བར་
དུ་སྐྱོ་དུབ་མི་མངའ་བའི་ཕྲིན་ལས་ཀྱི་འཇུག་པ་བསམ་གྱིས་མི་ཁྱབ་པ་ཉིད་དུ་ཤེས་པར་བྱའོ། ཁ་གཅིག་གིས་ཐུབ་པ་དྲུག་སྔ་འགྱུར་ཁོ་ནའི་ཁྱད་ཆོས་སུ་

བཅད་ནས། འདི་ཁྱེད་ཅག་གི་རང་བཟོའོ། གཞན་དུ་མ་གསུངས་སོ་ཞེས་སྨྲ་བ་མི་རིགས་ཏེ། ཕལ་པོ་ཆ་ལས། ཀྱཻ་རིགས་ཀྱི་བུ། དེ་བཞིན་
གཤེགས་པའི་སྤྲུལ་པ་ནི་ཚད་མེད་དོ། འགྲོ་བ་གང་དང་གང་གིས་འདུལ་བ་དེ་དང་དེའི་གཟུགས་དང་ཁ་དོག་དང་མིང་གིས་དོན་མཛད་དོ། ཞེས་དང་། 
སློབ་དཔོན་དཔའ་བོས། སྐུ་ཡི་ཆ་ལུགས་རྣམས་མང་དང་། གསུང་གིས་སོ་སོའི་སྐད་བཞིན་དུ། གདུལ་བྱའི་བསམ་པ་ཐ་དག་པ། །དེ་དང་དེར་
ནི་ཁྱོད་ཀྱིས་མཛད། ཅེས་དང་། སྤེལ་མར་བསྟོད་པ་ལས། །བྱང་ཆུབ་སེམས་ནི་ཉེར་བླངས་ནས། །གཞན་དོན་ལ་ཆགས་ཐུགས་མངའ་བས། 
ཁྱོད་བསྐལ་བྱེ་བ་སྐད་ཅིག་བཞིན། །དམྱལ་བར་ཡང་ནི་དེ་བཞིན་བཞུགས། ཞེས་སོགས་གསུངས་པ་ལྟར། སངས་རྒྱས་ཐུགས་རྗེ་ཆེན་པོའི་
བདག་ཉིད་ཀྱིས་རྣམ་པ་སྣ་ཚོགས་པའི་སྐུ་དང་གསུངས་གིས་གནས་མ་ངེས་པ་ཀུན་ཏུ་སེམས་ཅན་དེ་དང་དེའི་དོན་མཛད་པ་བཀའ་ལན་གཅིག་མ་ཡིན་པར་

༄༅། །གསུངས་ན་འགྲོ་བ་དྲུག་གི་གནས་སུ་ཐུབ་པ་དྲུག་ཏུ་སྤྲུལ་ནས་སེམས་ཅན་དེ་དག་གི་དོན་མཛད་པ་ལ་འགལ་བ་ཇི་ལྟར་ཡོད་པར་
གྱིས་ཤིག དེ་བས་ན་སངས་རྒྱས་ཀྱི་རྣམ་འཕྲུལ་བསམ་གྱིས་མི་ཁྱབ་པའི་གནས་ལ་བསྐུར་པ་བཏབ་ཅིང་། རང་གི་བླུན་པོའི་དེ་ཉིད་རྟོལ་བར་བྱེད་པ་
སྐད་གསང་མཐོན་པོར་སྒྲོགས་པའང་མི་མཛེས་ཏེ། ས་པཎ་གྱིས། ཀིཉྩིའི་ཡུལ་གྱི་རྒྱལ་རིགས་འགའ། ཕ་བསད་པ་ལ་རྒྱལ་རྔ་བརྡུང། གསུངས་
པ་དྲན་ཏོ། ཞར་ལ་དེ་ལྟ་བུའི་སྐུ་གསུམ་དེ་རྣམས་དབྱིངས་ལས་བྱུང་ཞིང་དབྱིངས་ལ་ཐིམ་པའི་ཚུལ་ཡང་། ཆུ་སྣོད་མེད་ན་ཟླ་བའི་གཟུགས་བརྙན་
ཡང་མེད་པ་ལྟར། གདུལ་བྱ་མེད་ན་དེའི་ངོར་སྣང་བའི་འདུལ་བྱེད་ཀྱི་སྤྲུལ་སྐུ་རང་སྣང་ལོངས་སྐུའི་དབྱིངས་སུ་ཞི་བར་འགྱུར་ལ། ལོངས་སྐུ་ཡང་
ནང་གསལ་ཆོས་སྐུའི་དབྱིངས་སུ་ཞི་བ་ཡེ་ཤེས་དབྱིངས་སུ་འཁྱིལ་བའམ། གཞོན་ནུ་བུམ་པ་སྐུའི་དཀྱིལ་འཁོར་ཞེས་བྱ་བ་ཡིན་ཅིང་། དཔེར་ན་གནམ་

གང་གི་ཟླ་བ་ནམ་མཁའི་ངང་དུ་མི་མངོན་པ་ལྟ་བུ་དང་། དེ་ལྟ་བུའི་མཉམ་བཞག་གི་ཡེ་ཤེས་གཡོ་བ་མེད་བཞིན་དུ་རྗེས་ཐོབ་ཏུ་སེམས་ཅན་མཐའ་
ཡས་པའི་དོན་མཛད་དོ། ཞེས་ཁ་ཅིག་གོ །སླར་ཡང་སྨྲས་པ། །གྲུབ་པ་ཡོངས་ཀྱི་འཇུག་པ་གཅིག་པའི་ལམ། །ཟུང་འཇུག་གོ་འཕང་
མཐོན་པོར་གཤེགས་པའི་ཤུལ། །བླ་མའི་མཁྱེན་རབ་སྣང་བས་གསལ་བྱས་ཀྱི། །ངན་རྟོག་ཀྱིས་དཀྲུག་བདག་འདྲའི་བློ་ཡིས་མིན། །རྒྱ་ཆེ་རྟོགས་
དཀའ་གྲུབ་པའི་ངག་གིས་བརྒྱན། །མན་ངག་རིན་ཆེན་ད་མ་འབྱུང་བའི་གནས། །རྒྱ་མཚ་ཆེན་པོ་རྨིག་རྗེས་ཆུའི་གཅུང་དུ། །བྱ་བྱེད་བྲལ་བས་བསྙེན་
པའི་གར་གྱིས་བཀོད། །གྲགས་ཕྱིར་མ་ཡིན་རྙེད་བཀུར་འཐོབ་ཕྱིར་མིན། །མཁས་འདོད་མ་ཡིན་མཐོ་བ་འདོད་ཕྱིར་མིན། །རྗེ་བཙུན་གསུང་གི་ཁ་སྐོངས་
ཕྱིར་དང་ནི། །གཞན་ཕན་ཕྱིར་དུ་བགྱིས་ཕྱིར་ནོངས་མེད་སྙམ། །གང་ན་བླུན་པ་འབའ་ཞིག་ཚོགས་པའི་ཁྲོད། །ཉོན་མོངས་མཚོན་གྱི་རྣོ་རྟུལ་འདྲེན་

༄༅། །བྱེད་པའི། །ལོག་ལྟའི་རབ་རིབ་ཀྱིས་བསྒྲིབས་བློ་མིག་ཏུ། །ལེགས་བཤད་མེ་ལོང་གསལ་བས་ཅི་ཞིག་བྱ། །ལུང་རིག་མན་ངག་
བཞིན་དུ་ཅུང་བཤད་ཀྱང་། །བྱིས་བློའི་དབང་གིས་འཁྲུལ་མཆིས་བླ་མའི་དྲུང་། ཚེ་རབས་སྡིག་དང་ལྷན་ཅིག་མཐོལ་བཤགས་ཤིང་། །ལེགས་པའི་ཆ་
གང་འགྲོ་ལ་ཕན་བྱེད་ཤོག །སྐྱེ་བ་མེད་ལ་གནས་པ་ཡང་མེད་འཇིག་རྟེན་དཔེ་ལས་ཤིན་ཏུ་འདས། ངག་གིས་བརྗོད་པའི་སྤྱོད་ཡུལ་མ་ཡིན་དངོས་མི་མངའ་
ལ་དངོས་མེད་མིན། །གཅིག་མིན་དུ་མ་ཡང་མིན་དགོས་པ་མེད་ཅིང་མཁའ་ལྟར་རོ་མཉམ་པའི། ཟབ་ཅིང་རྒྱ་ཆེའི་ཆོས་ཉིད་གང་ཡིན་དེ་འདིར་འགྲོ་རྣམས་
རྟོགས་གྱུར་ཅིག ༦ ཅེས་ཀློང་གསལ་རྡོ་རྗེ་སྙིང་པོའི་རྫོགས་རིམ་ཁྲིད་ཀྱི་རྣམ་བཞག་འདི་ལ་ཐོག་མར་རྗེ་བླ་མས་རྡོ་རྗེ་ཐེག་པའི་ལམ་གྱི་གནད་འགག་
ཐམས་ཅད་དྲིལ་བའི་ལེགས་བཤད་རྒྱས་པ་ཞིག་མཛད་བཞེད་ཀྱི་དབང་བཞི་དང་བསྐྱེད་རིམ་སོགས་ནས་ཁྲེགས་ཚོད་ཡན་མཛད་གྲུབ་ཅིང་། དེ་འཕྲོ་ལུས་

པར་སླད་ནས་ཕྱོགས་གཞན་གྱི་སློབ་མ་སྐྱོང་བ་འགའ་ཞིག་གི་གསུང་གིས་ཀྱང་བསྐུལ་བ་དང་། བླ་མའི་གསུང་གི་ཁ་སྐོང་བའི་ཕྱིར་དང་། རང་དང་
སྐལ་མཉམ་འགའ་ལའང་ཕན་སྲིད་པའི་ལྷག་བསམ་གྱིས་རྗེ་བླ་མས་གནང་བའི་ས་བཅད་ལྟར་ཐུན་མོང་མ་ཡིན་པའི་སྔོན་འགྲོ་མན་ཆད་རྡོ་རྗེ་སྙིང་
པོའི་ཁྲིད་ཡིག་ལེ་ཚན་རྣམས་གཞིར་བཞག་ཀུན་མཁྱེན་པདྨ་མ་ཏིས་མཛད་པའི་ཡང་ཏིག་རྒྱབ་ཆོས་ནས་ཁ་བསྐངས་ཏེ་གོ་བདེ་བའི་ཕྱིར་ཉུང་བསྡུས་
མདོ་ཚང་ཙམ་གྱིས་རྫོགས་པར་བགྱི་བ་པོ་ནི་རྗེ་གོང་གི་འབངས་ཀྱ་ཐ་ཤལ་འདུ་ཤེས་གསུམ་པ་འགྱུར་མེད་ཚེ་དབང་མཆོག་གྲུབ་དཔལ་བཟང་པོས་ས་ལ་སྤྱོད་
པའི་འོག་མིན་ཤར་ཀཿཐོག་རྡོ་རྗེ་གདན་གྱི་གཙུག་ལག་ཁང་གི་སེང་གེའི་ཁྲི་དྲུང་དུ་སུག་རིས་སུ་བྱས་པ་བསྟན་པ་དང་འགྲོ་བ་ལ་མཆོག་ཏུ་ཕན་པར་
གྱུར་ཅིག །། བྲིས་ཞུས་གྲུབ་ཟིན་ལགས།། །།སརྦ་མངྒ་ལཾ།། །།བཀྲ་ཤིས། །

