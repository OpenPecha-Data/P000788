ག༽ ༄༅། སྐྱབས་སེམས་སྡོམ་ཆོག་བཞུགས་སོ། །

༄༅། །འདིར་གསང་སྔགས་རྡོ་རྗེ་ཐེག་པའི་སྐོར་འཇུག་པའང་། དེང་སང་རྩོད་ལྡན་གྱི་དུས་སུ་གདུལ་བྱ་རྣམས་བློ་རིམ་
གྱིས་ཤས་ཆེ་བའི་ཕྱིར། ཐོག་མར་ཆོས་ཐམས་ཅད་ཀྱི་སྔོན་དུ་འགྲོ་བ། ཐེག་པ་ཐུན་མོངས་ཀྱི་སྒོ་ནས་སྐྱབས་སུ་འགྲོ་བ་
དང་། སེམས་བསྐྱེད་པའི་ཆོ་ག་བསྡུས་པའི་ཚུལ་དུ་བརྗོད་པར་བྱ། དེ་ཡང་སྤྱིར་ཁམས་གསུམ་གྱི་སེམས་ཅན་ཐམས་
ཅད། རྒྱུ་མ་རིག་པ་ལས་བྱུང་། རྐྱེན་ལས་དང་ཉོན་མོངས་པས་བྱས། འབྲས་བུ་རིགས་དྲུག་གིས་ལུས་སྣ་ཚོགས་སུ་

༄༅། །སྨིན་པ་ལས། བདེ་བའི་གནས་སྐབས་ཅུང་ཟད་ཀྱིས་མེད་པ་ཡིན་ཏེ། དེའང་ཡོད་པ་འཚོ་སྐྱོང་
མི་ཐུབ་པའི་སྡུག་བསྔལ་མེད་པ་བརྩལ་གྱིས་མི་རྙེད་པའི་སྡུག་བསྔལ། དགྲ་སྡང་བ་དང་འཕྲད་དོགས་པའི་སྡུག་བསྔལ། 
གཉན་བྱམས་པ་དང་བྲལ་དོགས་པའི་སྡུག་བསྔལ། སྐྱེ་རྒས་ན་འཆི་བཞི་སྟེ། སྤྱི་མཐུན་གྱི་སྡུག་བསྔལ་བརྒྱད། བྱེ་
བྲག་ཏུ་དམྱལ་བ་ཚ་གྲངས། ཡི་དྭགས་བཀྲེས་སྐོམས། བྱོལ་སོང་བླུན་རྨུགས། མི་སོ་ནམ་བྲེལ་འཕོངས། ལྷ་མ་

ཡིན་འཐབ་རྩོད། ལྷ་འཆི་འཕོ་ལྟུང་འཇིགས་ཀྱིས་སྡུག་བསྔལ་ལ་སོགས་པ། རིགས་དྲུག་སོ་སོའི་སྡུག་བསྔལ་བསམ་གྱིས་མི་ཁྱབ་པ་གཅིག་ཡོད་
པར་བཤད་དེ། བྱམས་པ་མགོན་པོས། མི་གཙང་བ་ལ་དྲི་ཞིམ་མེད། །འཁོར་བ་དག་ལ་བདེ་བ་མེད། །ཅེས་གསུངས། དེ་ལྟ་བུའི་ཁམས་
སུམ་འཁོར་བའི་སྡུག་བསྔལ་གྱི་རྒྱ་མཚོ་ཆེན་པོ་ལ་སྐྱོབ་པར་བྱེད་པའི་ཐབས་ལ། སངས་རྒྱས་ཀྱི་བསྟན་པ་རིན་པོ་ཆེའི་སྒོར་འཇུག་དགོས་པར་བཤད། 
དེ་ཡང་མཁར་གཟབ་ན་རྨེང་གཟབ་དགོས་པ་དང་འདྲ་བར། ཐེག་པ་ཆེ་ཆུང་གང་གི་སྒོར་འཇུག་ཀྱང་། ཐོག་མར་སྐྱབས་སུ་འགྲོ་དགོས་པར་གལ་ཆེ་
བ་གསུངས་ཏེ། དེའང་དཀོན་མཆོག་གསུམ་མ་གཏོགས་པ་གཞན་གང་གིས་ཀྱང་སྐྱོབ་པར་མི་ནུས་ཏེ། མདོ་སྡེ་རྒྱ་ཆེན་ལས། ཕལ་ཆེར་རི་དགས་ 
ནགས་ཚལ་དང་། །ལྗོན་ཤིང་དག་ལ་སྐྱབས་འགྲོ་སྟེ། །སྐྱབས་དེ་དག་ལ་ནི་བརྟེན་ནས་སུ། །འཇིགས་པ་ཀུན་ལ་སྐྱོབས་མི་ནུས། །ཅེས་

༄༅། །གསུངས། འོ་ན་གང་གི་སྐྱོབ་ན། དཀོན་མཆོག་གསུམ་ཁོ་ནས་སྐྱོབ་པ་ཡིན་ཏེ། དེ་ཉིད་ལས། འཚེ་བ་དག་ནི་ཐམས་ཅད་དུ། །འཇིགས་ 
ཚོགས་ཐེག་པ་དམན་པ་དང་། །ཐབས་མ་ཡིན་དང་ངན་སོང་ལས། །སྐྱོབ་ཕྱིར་སྐྱབས་ཀྱི་དམ་པ་ཡིན། །ཅེས་པ་དང་། དམ་པའི་དོན་དུ་འགྲོ་བས་ན། །
སྐྱབ་ནི་སངས་རྒྱས་ཉག་གཅིག་ཡིན། །ཐུབ་པ་ཆོས་ཀྱི་སྐུ་ཅན་ཡིན། །ཚོགས་ཀྱང་དེའི་མཐར་ཐུག་ཡིན། །ཅེས་གསུངས་པས། དེ་ཡང་དཀོན་མཆོག་
གསུམ་ལ་སྐྱབས་སུ་འགྲོ་བར་བྱེད་པ་ལ་སྐྱབས་ཡུལ་གྱི་དཔང་པོ་ནི། ༈ །རང་གི་མདུན་གྱི་ནམ་མཁར་རིན་པོ་ཆེའི་ཁྲི་སེང་གེ་བརྒྱད་ཀྱིས་བཏེགས་པའི་
སྟེང་དུ་སྣ་ཚོགས་པདྨ་དང་ཟླ་བའི་གདན་ལ། སྟོན་པའི་གཙོ་བོ་བཅོམ་ལྡན་འདས། རྒྱལ་བ་ཤཱཀྱ་ཐུབ་པ་ལ་སོགས་ཕྱོགས་བཅུའི་སངས་རྒྱས་རྣམས་ལ། 
བྱང་ཆུབ་སེམས་དཔའི་དགེ་འདུན་ཉན་རང་ཆེན་པོ་རྣམས་ཀྱིས་བསྐོར་བ་དང་། ཆོས་དཀོན་མཆོག་དོན་བདེན་གཉིས་མཚོན་པའི་བཀའ་པུསྟི་གླེག་བམ་རྣམས་

དང་། དཀོན་མཆོག་གསུམ་གྱི་ནམ་མཁའ་གང་ནས་བཞུགས་པར་བསྒོམ། དེ་ཡང་མེད་པ་ལ་ཡོད་པ་ལྟར་དུ་བསྒོམ་པ་མ་ཡིན། ཡེ་ནས་རྒྱུན་ཆད་མེད་པར་
བཞུགས་ཏེ། ཏིང་འཛིན་རྒྱལ་པོའི་མདོ་ལས། གང་ཞིག་སངས་རྒྱས་ཡིག་བྱེད་པས། །དེ་ཡི་མདུན་ན་ཐུབ་པ་བཞུགས། །ཅེས་གསུངས་པས། 
དེ་ལས་རང་གི་ལུས་ལོངས་སྤྱོད་ཁ་རྗེ་ཡོ་བྱད་དང་བཅས་པ་ཕུལ་ནས། ངེས་པར་སྐྱབས་སུ་འགྲོ་བར་བྱའོ། །སྙམ་དུ་བསམ་ལ་རྗེས་བཟློས་མཛད་
འཚལ། ཕྱོགས་བཅུ་ན་བཞུགས་པའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་བདག་ལ་དགོངས་སུ་གསོལ། སློབ་དཔོན་བདག་ལ་
དགོངས་སུ་གསོལ། བདག་མིང་འདི་ཞེས་བགྱི་བས། དིང་འདི་ནས་བཟུང་སྟེ་ཅི་སྲིད་བྱང་ཆུབ་སྙིང་པོ་ལ་མ་མཆིས་ཀྱི་བར་དུ། རྐང་གཉིས་དམ་པ་
རྣམས་ཀྱི་མཆོག །སྐུ་གསུམ་ཡེ་ཤེས་ལྔ་དང་ང་ལྡན་པ་ཡི། སངས་རྒྱས་བཅོམ་ལྡན་འདས་རྣམས་ལ་སྐྱབས་སུ་མཆིའོ། །ཞི་བ་དུལ་བ་འདོད་ཆགས་དང་

༄༅། །བྲལ་བ་རྣམས་ཀྱི་མཆོག །ཐེག་པ་ཆེན་པོ་དམ་པའི་ཆོས་རྣམས་ལ་སྐྱབས་སུ་མཆིའོ། ཚོགས་རྣམས་ཀྱི་མཆོག །འཕགས་
པ་བྱང་ཆུབ་སེམས་དཔའ་ཕྱིར་མི་ལྡོག་པའི་དགེ་འདུན་རྣམས་ལ་སྐྱབས་སུ་མཆིའོ། ཅེས་ལེན་གསུམ་གྱི་ཐ་མ་ལ། སློབ་དཔོན་གྱིས་ཐབས་ཡིན་ནོ། །
སློབ་མས་ལེགས་སོ། ཞེས་བརྗོད། འོ་དེ་དཀོན་མཆོག་གསུམ་གྱིས་སྐྱབས་འོག་ཏུ་ལེགས་པར་ཚུད་པ་ཡིན། དེའི་ཕན་ཡོན་དང་བསླབ་བྱ་གཉིས་སུ་ཡོད་
པ་ལ༑ ཐོག་མར་ཕན་ཡོན་ནི་དཔག་ཏུ་མེད་པ་གསུངས་ཀྱང་། མདོར་བསྡུ་ན་བརྒྱད་ཏུ་འདུས་ཏེ། ནང་པ་སངས་རྒྱས་པའི་སྒོར་ཚུད་པ་དང་། སྡོམ་པ་
ཐམས་ཅད་ཀྱི་རྟེན་དུ་རུང་བ་དང་། མི་དང་མི་མ་ཡིན་ཐམས་ཅད་ཀྱི་གནོད་པས་མི་ཚུགས་པ་དང་། སྡིག་པ་ཐམས་ཅད་སྲབ་ཅིང་ཟད་པར་འགྱུར་བ་དང་། 
རྒྱུ་བསོད་ནམས་ཀྱི་ཚོགས་ཆེན་པོ་འཕེལ་བ་དང་། ཤི་ནས་ཀྱང་ངན་སོང་དང་ངན་འགྲོར་མི་འགྲོ་བ་དང་། ལམ་ཁྱད་པར་ཅན་འཕགས་ལམ་རྒྱུད་ལ་སྐྱེ་བ་

དང་། མཐར་ཐུག་སངས་རྒྱས་ཐོབ་པའི་ཕན་ཡོན་རྣམས་ཡོད་པར་གསུངས། དེས་ཕན་ཡོན་དེ་སོང་ནས། བསླབ་བྱ་ལ་གཉིས། དཀོན་མཆོག་
གསུམ་སོ་སོའི་བསླབ་བྱ་དང་། ཐུན་མོང་སྤྱི་ཡི་བསླབ་བྱ་གཉིས། ཐོག་མར་སོ་སོའི་བསླབ་བྱ་ནི་སངས་རྒྱས་ལ་སྐྱབས་སུ་སོང་ན། འཇིག་
རྟེན་གྱི་ལྷ་གཞན་དག་ལ་ཕྱག་མི་འཚལ། ཆོས་ལ ༝    སེམས་ཅན་ལ་གནོད་འཚེ་སྤང་། །དགེ་འདུན་ལ  ༝ མུ་སྟེགས་ཅན་ལ་རྟེན་བཅའ་མི་རུང་བ་
ཡིན་ཏེ། མྱ་ངན་འདས་མདོ་ལས། གང་ཞིག་སངས་རྒྱས་སྐྱབས་སོང་ནས། ལྷ་གཞན་དག་ལ་ཕྱག་མི་འཚལ། དམ་པའི་ཆོས་ལ༝ འཚེ་ཞིང་
གནོད་པའི་སེམས་དང་བྲལ། དགེ་འདུན་དག་ལ༝ མེ་ཏུག་ཅན་ལ་རྟེན་མི་བཅའ། ཅེས་གསུངས། དེས་སོ་སོའི་བསླབ་བྱ་དེ་སོང་ནས། ཐུན་
མོང་གི་བསླབ་བྱ་ནི། སྲོག་ལ་བབ་ཀྱང་དཀོན་མཆོག་གསུམ་མི་སྤང་། དུས་རྒྱུན་དུ་སྐྱབས་སུ་འགྲོ་བ་ལ་འབད། དཀོན་མཆོག་གསུམ་ལ་གུས་པས་

༄༅། །བསྒྲུབ་ཅིང་།  མ་གུས་པ་སྤང་བ་ལ་བསླབ་དགོས་པར་གསུངས། དེ་སྐྱབས་སུ་འགྲོ་བ་དེ་སོང་ནས། དེ་ནས་སེམས་བསྐྱེད་ཀྱི་
བསྡམ་པ་ཞུ་བའི་དོན་ཏུ། སློབ་མས་མཎྜལ་ཕུལ། སེམས་བསྐྱེད་པའི་ཆོ་ག་ནི། དཔེར་ན་མེ་ལོང་གཡའ་དག་པ་ལ་གཟུགས་བརྙེན་འཆར་བ་དང་
འདྲ་བར། བསོད་ནམས་གྱི་ཚོགས་ཀྱིས་བསོད་ནམས་མ་ཡིན་པ་ཞི་དེ་ལ་བྱང་ཆུབ་ཀྱི་སེམས་སྐྱེ་བས། སྔོན་ཏུ་ཚོགས་ཡན་ལག་བདུན་པ་བསགས་
པར་བྱས་ཏེ། ཚོགས་བསགས་པའི་ཡུལ། སྐྱབས་གནས་དཀོན་མཆོག་གསུམ་པོ། ཁྱེད་རང་རྣམས་ཀྱི་མདུན་ཏུ་སྔར་བཞིན་གསལ་གདབ་པར་གྱིས་
ལ། རང་གི་ལུས་ཞིང་གི་རྡུལ་སྙེད་དུ་སྤྲུལ་ལ། ལུས་ཀྱིས་ཕྱག་འཚལ། ངག་གིས་བསྟོད་པར་བསམ། ངའི་རྗེས་ཟློས་མཛོད། །
འཕགས་པ་འཇམ་དཔལ་གཞོན་ནུ་གྱུར་པ་ལ་ཕྱག་འཚལ་ལོ། །ཅེས་ཚང་བར་བརྗོད། འོ་དེ་ནི། སེམས་སྐྱེད་པའི་སྔོན་འགྲོ། ཡན་ལག་བདུན་པས་

ཚོགས་བསགས་པ་ཡིན་ལ། ད་སེམས་བསྐྱེད་པ་དངོས་ནི། ནམ་མཁའ་དང་མཉམ་པའི་སེམས་ཅན་ཐམས་ཅད་འཁོར་བ་སྡུག་བསྔལ་གྱིས་རྒྱ་མཚོ་
ཆེན་པོ་ལ་བསྒྲལ་ནས་བླ་ན་མེད་པའི་སངས་རྒྱས་ཐོབ་པར་བྱ་བའི་ཆེད་དུ་བདག་གི་བྱང་ཆུབ་མཆོག་ཏུ་སེམས་བསྐྱེད་པར་བྱ་སྙམ་དུ་ཞེ་ཐག་པ་ནས་
སྒོམ་ལ་ལེན་མོ་མཛད་འཚལ། ཕྱོགས་བཅུ་ན་བཞུགས་པའི་སངས་རྒྱས་དང་བྱང་ཆུབ་སེམས་པ་ཐམས་ཅད་བདག་ལ་དགོངས་སུ་གསོལ། །
སློབ་དཔོན་བདག་ལ༝༝༝ ༝ ཇི་ལྟར་སྔོན་གྱི་སངས་རྒྱས་བཅོམ་ལྡན་འདས་རྣམས་དང་། བྱང་ཆུབ་སེམས་དཔའ་རྣམས་ཀྱི་བྱང་ཆུབ་མཆོག་ཏུ་སེམས་
རིན་པོ་ཆེ་བསྐྱེད་པ་དེ་བཞིན་དུ་བདག་མིང་འདི་ཞེས་བགྱི་བས་ཀྱང་བྱང་ཆུབ་མཆོག་ཏུ་སེམས་རིན་པོ་ཆེ་བསྐྱེད་པར་བགྱིའོ་། །སེམས་ཅན་མ་བསྒྲལ་
བ་རྣམས་བསྒྲལ་བར་བགྱིའོ་། །མ་གྲོལ་བ་རྣམས་གྲོལ་བར༝༝༝༝ དབུག་མ་དབྱུང་དབྱུག་དབྱུང་བར༑༑༑ཡོངས་སུ་མྱ་ངན་ལས་མ་འདས་པ་རྣམས་

༄༅། །ཡོངས་སུ་མྱ་ངན་ལས་བཟླ་བར༝༝༝༝ བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་བསྐྱེད་བགྱིའོ་། །ལན་གསུམ་
བརྗོད། སློབ་དཔོན་གྱིས་ཐབས་ཡིན་ནོ། །སློབ་མས་ལེགས་སོ། །བརྗོད། འོ་དེས་ཁྱེད་རྣམས་ཀྱི་རྒྱུད་ལ་སེམས་བསྐྱེད་པ་ལགས་
པས༑ ད་ཕྱིན་ཆད་ནག་པོའི་ཆོས་བཞི་སྤང་བ་ལ་བསླབ་དགོས་པ་ཡིན་ནོ། །གང་ཞེ་ན། བླ་མ་དང་མཆོད་པར་འོས་པ་བསླུ་བ་སྤོང་། 
གཞན་འགྱོད་པའི་གནས་མ་ཡིན་བྱེད་པ་ལ་འགྱོད་སྤངས། སེམས་བསྐྱེད་པའི་བྱང་ཆུབ་སེམས་དཔའ་ལ། ཞེ་སྡང་གི་ཚིགས་སུ་བཅད་པ་མ་
ཡིན་བརྗོད་པ་སྤངས༝༝༝༝ སེམས་ཅན་ལ་གཡོ་སྒྱུས་བྲིད་པ་ལ་སྤང་བར་ལ་བསླབ་པར་བྱས་ཏེ། དེ་ལྟར་སེམས་བསྐྱེད་པའི་ཕན་ཡོན་ནི། གསང་
བ་བསམ་གྱིས་མི་ཁྱབ་པའི་མདོ་ལས། བྱང་ཆུབ་སེམས་ཀྱི་བསོད་ནམས་གང་། གལ་ཏེ་དེ་ལ་གཟུགས་མཆིས་ནས། ནམ་མཁའི་ཁམས་ནི་

ཀུན་བཀང་སྟེ། དེ་ནི་དེ་ལས་ལྷག་པར་འགྱུར་། ཞེས་གསུངས་ལ་སོགས་མདོ་དང་། བསྟན་ཆོས་རྣམས་སུ་རྒྱ་ས་པར་གསུངས་པས། དེར་
ཞིབ་པར་བརྟགས་པས་ཕྱག་ལེན་ལ་ཐོབ་པར་མཛོད། སེམས་བསྐྱེད་པའི་ཆོག་སྡུས་པའི་ཚུལ་དུ་བསྒྲོགས་པ་སེམས་ཅན་ཐམས་ཅད་མ་རིག་
པའི་མུན་པ་ལས་གྲོལ་ནས་ཡེ་ཤེས་ཀྱིས་སྣང་བ་དམ་པ་མཆེད་པར་གྱུར་ཅིག །མཾ་གྷ་ལཾ། །

༄༅། །སྔོན་འགྲོ་བློ་ལྡོག་རྣམ་བཞིའི་ངག་འདོན་གྱི་རིམ་པ་བཞུགས་སོ། །ཀྱེ་མ་དལ་འབྱོར་རྙེད་དཀའ་ཐོབ་དུས་ཆུད་ཟོས་ནས། །ཕྱི་མ་དལ་
འབྱོར་འདི་འདྲ་ཐོབ་དཀའ་ཞིང་། །ཉིན་དང་མཚན་ལ་རྣམ་གཡེང་མེད་པ་ཡི། །དལ་འབྱོར་དོན་ཡོད་བྱང་ཆུབ་བསྒྲུབ་དགོས་སོ། །
ཐམས་ཅད་འཆི་བར་ངེས་པ་ཡིན། །ནམ་འཆི་ཆ་མེད་འཆི་རྐྱེན་བསམ་མི་ཁྱབ། །འཆི་བའི་ཚེ་ན་གང་གི་ཕན་སྐབས་མེད། །དེ་བས་ཕྱི་མར་ཕན་
པའི་འཆི་ཆོས་གྱིས། །བདེ་སྡུག་མྱོང་ཚོར་ཕྲ་བ་མ་དག་པར། །ལས་འབྲས་ཕྲ་མོ་ཙམ་ཡང་མི་བསླུ་བས། །སྒོ་གསུམ་དགེ་སྡིག་ལས་སྤྱོད་
སྦམ་ཕྲ་ལ། །དྲན་དང་ཤེས་བཞིན་སྤང་བླང་ཞིབ་འཚལ་ལོ། །ཁམས་གསུམ་གནས་རིག་མཐོ་དམན་གར་སྐྱེས་ཀྱང་། སྡུག་བསྔལ་འབའ་རེ་
ཞིག་མ་གཏོགས་བདེ་བ་མེད། །དེ་ཕྱིར་འཁོར་བའི་ཆོས་ལ་བློ་རྡོག་ན། །དེས་འབྱུང་བསམ་པ་ཡང་ཡང་གསོ་བར་བྱ། །

ག༽ ༄༅། །སྔོན་འགྲོ་བློ་སྦྱངས་བདུན་པའི་ངག་འདོན་གྱི་རིམ་པ་བཞུགས་སོ།། །།

༄༅། །དེ་ནས་སྐྱབས་སུ་འགྲོ་བ་ནི། །ན་མོ་དཀོན་མཆོག་གསུམ་དང་རྩ་གསུམ་ལྷ། །འདྲེན་པ་སྐུ་གསུམ་ལ་
སོགས་ཏེ། །ཕྱི་ནང་གསང་བའི་སྐྱབས་གནས་ལ། །བདག་སོགས་འགྲོ་ཀུན་སྐྱབས་སུ་འཆི། །ཅེས་བརྒྱ་རྩ་བརྒྱད།
ཉེར་གཅིག་གམ། བདུན་ན་གང་སྐབས་དང་བསྟུན་པར་བྱའོ་། །སེམས་ཅན་ཐམས་ཅད་བདེ་དང་ལྡན་གྱུར་ཅིག །ཀུན་
ཀྱང་སྡུག་བསྔལ་རྒྱུ་དང་བྲལ་གྱུར་ཅིག །སྡུག་བསྔལ་མེད་པའི་བདེ་དང་ལྡན་གྱུར་ཅིག །ཆགས་སྡང་མེད་པའི་བཏང་སྙོམ་

༄༅། །གནས་གྱུར་ཅིག །ཞེས་མང་དུ་བརྗོད་པར་བྱའོ་། །ན་མོ། །གདོད་མའི་ཞིང་ཁམས་རྣམ་པ་
དག་པ་རུ། །རིག་པ་ཡེ་ཤེས་འོད་ལྔའི་ཚོམ་བུ་བཀོད། །གཞི་མེད་ཟང་ཐལ་ཀུན་བཟང་ཡབ་ཡུམ་ལ། །གའུ་ཁ་སྦྱོར་
དབྱིངས་སུ་མཎྜལ་འབུལ། །དབྱིངས་ཀྱི་དཀྱིལ་འཁོར་རྣམ་པ་དག་པ་རུ། ཐིག་ལེ་རང་གསལ་འོད་ལྔའི་ཚེམ་བུར་བཀོད། 
བླ་མ་ལོངས་སྤྱོད་རྫོགས་པའི་སྐུ་རྣམས་ལ། །སྣང་བ་བཀོད་པ་ཆེན་པོའི་མཎྜལ་འབུལ། སྟོང་གསུམ་མི་མཇེད་འཇིག་

རྟེན་ཞིང་ཁམས་སུ། བྱེ་བ་ཕྲག་བརྒྱ་འཛམ་གླིང་ཚོམ་བུར་བཀོད། །འབྱུང་བཞི་རང་སྣང་ལྕགས་རི་མུ་ཁྱུད་བསྐོར། །རིག་སྣང་དག་པ་སྤྲུལ་པའི་སྐུ་ལ་
འབུལ།ཆོས་སྐུའི་མཎྜལ་སྟོང་ཉིད་སྙིང་རྗེ་འབུལ། །ལོངས་སྐུའི་མཎྜལ་མ་འགགས་རང་གསལ་འབུལ། །སྤྲུལ་སྐུའི་མཎྜལ་སྣ་ཚོགས་ཡིད་འོང་
འབུལ༑ །སྟོང་གསུམ་འདི་དང་སྟོང་གསུམ་གཞན་དག་ནས། །ལྷ་རྫས་མཆོག་གི་མཎྜལ་བཀོད་པ་རྣམས། །སྐྱབས་གནས་གུ་རུ་ཡི་དམ་ལྷ་ལ་
འབུལ༑ །ཐུགས་རྗེས་འགྲོ་བའི་དོན་ཏུ་བཞེས་སུ་གསོལ། །ཨོཾ་ཨཱཿཧཱུྃ་བླ་མ་ཡི་དམ་མཁའ་འགྲོ་གསུམ། །རང་བཞིན་གནས་ནས་འདིར་གཤེགས་
ཅིག༑ །སྤྱི་གཙུག་ཉི་ཟླ་པདྨའི་སྟེང་། །གཉིས་སུ་མེད་པར་བཞུགས་སུ་གསོལ། །ལུས་ངག་ཡིད་གསུམ་གུས་པ་ཡི། །རྩ་བ་གསུམ་ལ་ཕྱག་
འཚལ་ལོ། །ཕྱི་ནང་གསང་བའི་མཆོད་པ་རྣམས། །དངོས་འབྱོར་ཡིད་ཀྱིས་སྤྲུལ་ཏེ་འབུལ། །ལུས་ངག་ཡིད་གསུམ་སྡིག་སྒྲིབ་རྣམས། །རང་

༄༅། །གནོང་འགྱོད་པས་བཤགས་པར་བགྱི། །གསང་སྔགས་བླ་མེད་བསྒྲུབ་པ་ལ། །བདག་ནི་རྗེས་སུ་ཡི་རང་ངོ་། །ནམ་    
མཁའ་མཉམ་པའི་སེམས་ཅན་ལ། །སྨིན་གྲོལ་ཆོས་ཀྱི་འཁོར་ལོ་བསྐོར། །འཁོར་བ་དོང་ནས་མ་སྤྲུག་པར། །སེམས་ཅན་དོན་ལ་བཞུགས་སུ་
གསོལ། །དུས་གསུམ་བསགས་པའི་དགེ་བ་རྣམས། །ཐམས་ཅད་མཁྱེན་པའི་ས་རུ་བསྔོ། །བདག་སོགས་སེམས་ཅན་མ་ལུས་ཀུན། །བླ་མེད་
གོ་འཕང་ཐོབ་པར་ཤོག །ཅེས་བརྗོད། དེ་ནས་རྡོ་རྗེ་སེམས་པའི་བསྒོམ་བཟླས་ནི། རང་ཉིད་ཀྱི་སྤྱི་གཙུག་ཉི་ཟླ་པད་མའི་སྟེང་དུ། རྡོ་རྗེ་སེམས་
དཔའ་སྐུ་མདོག་དཀར་པོ་ཞལ་གཅིག་ཕྱག་གཉིས་གཡས་པས་རྡོ་རྗེ་དཀར་པོ་རྩེ་ལྔ་པ་ཐུགས་ཀར་བསྣམས་པ། གཡོན་པས་དྲིལ་བུ་དཀུར་བརྟེན་ནས། 
ཞབས་གཡས་བརྐྱང་གཡོན་བསྐུམ་སྟེ། རང་གི་སྤྱི་བོར་བབ་པ་སེམས་དཔའི་སྐྱིལ་དཀྲུང་དུ་མཛད་པའི་ཐུགས་པདྨ་འདབ་བརྒྱད་དུ་གྱེས་པའི་ཟེའུ་འབྲུ་སྟེང་ཉི་ཟླའི་

ཐོག་ཏུ་འོད་ཀྱི་ཡི་གེ་དབུ་ཅན་ཧཱུཾ་དཀར་པོ་གཅིག་བསྒྲེངས་ཚུགས་སུ་ཡོད་པའི་མཐའ་བསྐོར་དུ་ཡི་གེ་འབྲུ་བརྒྱ་པ་རྣམས་གཡས་བསྐོར་དུ་དཀར་སི་ལི་ལི་
ཡོད་པར་བསྒོམ་ཧཱུྃ་ལས་འོད་ཟེར་འཕྲོས་འཁོར་གྱིས་ཡིག་འབྲུ་རྣམས་ལ་ཕོག །དེ་རྣམས་ལས་འོད་ཟེར་འཕྲོས་ཕྱོགས་བཅུའི་སངས་རྒྱས་རྣམས་ལ་
ཕོག །མཉེས་པའི་མཆོད་པ་འབུལ། ཐུགས་དམ་གྱི་རྒྱུད་བསྐུལ་ནས་ཐམས་ཅད་སྟེང་གི་རྡོ་རྗེ་སེམས་དཔའ་ལ་ཐིམ། སྐུ་ལུས་ཀྱི་ཁྱོན་ཐམས་
ཅད་ནས་ཡེ་ཤེས་ཀྱི་བདུད་རྩི་མར་བབ་པས། ཞབས་གཡས་པའི་མཐེ་བོང་ནས་རང་གི་སྤྱི་གཙུག་ཏུ་བྱུང་སྟེ། རང་གི་ལུས་ཀྱི་ཕྲག་ཐམས་ཅད་ནས་
ནད་གདོན་སྡིག་སྒྲིབ་བག་ཆགས་ཐམས་ཅད་སོལ་ཆུ་བཞིན་ཏུ་འོག་གི་སེན་ཕྲག་རྣམས་སུ་བུད་ནས་ཞབས་དབང་ཆེན་གསེར་གྱིས་གཞིའི་ཞབས་སུ་
སོང་སྟེ། ཡར་ལྡང་མི་ནུས་ཤིང་འབྲལ་བ་མེད་པར་བསྒོམ། ཡིག་བརྒྱ་ཅི་ནུས་བཟླས་ཤིང་ཐུན་འཇུག་ཏུ། དེ་ནས་རང་ལུས་ཀྱང་སྔགས་འཁོར་

༄༅། །དང་བཅས་པ་སྟེང་གི་རྡོ་རྗེ་སེམས་དཔའ་བཞིན་ཏུ་བསྒོམ་སྟེ། སྔགས་ཕྲེང་ལས་འོད་ཟེར་འཕྲོས་པས་སེམས་ཅན་ཐམས་ཅད་
ལ་ཕོག ཐམས་ཅད་རྡོ་རྗེ་སེམས་དཔའ་འདྲ་སངས་རྒྱས་པར་བསྒོམ་ལ་ཡི་གེ་བརྒྱ་པ་ཅི་འགྲུབ་བྱའོ་། །ཐུན་བཞག་ཚེ་བསྟོད་པ་ནི། སངས་རྒྱས་
ཀུན་གྱི་རང་བཞིན་ཅན། །རྡོ་རྗེ་སེམས་དཔའ་སེམས་དཔའ་ཆེ། །རྡོ་རྗེ་ལས་སྐྱེས་རྡོ་རྗེའི་བདག །རྡོ་རྗེ་འཛིན་ལ་ཕག་འཚལ་བསྟོད། །ཅེས་
བསྟོད། དེ་ནས་བླ་མའི་རྣལ་འབྱོར་བསྒོམ་པ་ནི། བསྡུས་པ་ལ་སོགས་སུ་གསལ་ཞིང་། རྒྱས་པར་སྤྲོ་ན། རང་ཉིད་ཀྱི་སྤྱི་གཙུག་ཉི་ཟླ་པད་མའི་
སྟེང་དུ། རྩ་བའི་བླ་མ་དེ་ཉིད་ང་གཉིས་སུ་མེད་པ་རྡོ་རྗེ་འཆང་གི་ཆ་ལུག་ས་ཅན། སྐུ་མདོག་མཐིང་ཀ་ཞལ་གཅིག་ཕྱག་གཉིས་རྡོ་རྗེ་དང་དྲིལ་བུ་ཐུགས་
ཀར་བསྣོལ་ཐབས་སུ་འཛིན་པ། རིན་པོ་ཆེ་རྒྱན་དུ་མས་སྤྲས་པ། ཞབས་རྡོ་རྗེའི་སྐྱིལ་དཀྲུང་གིས་བཞུགས་པའོ་། །དེ་ཡི་སྤྱི་བོར་ཉི་ཟླ་པ་པད་མའི་སྟེང་

 དུ། མཚན་ལྡན་བཀྲ་ཤིས་རྒྱ་མཚོ་དེའི་སྤྱི་བོར་ཆོས་རྗེ་བྷོ་དྷེ་སེང་ཧ། དེའི༝༝༝༝ མཁས་མཆོག་ཤཱཀྱའི་མཚན་ཅན། དེའི༝༝༝༝ མཚྡན་གྲ་ཡ་བཛྲ་ དེའི་
ཞེན་གྲོལ་ཏྲ་ཡ་ཀེ་ །དེའི་༝༝༝༝ ཕྱོགས་མེད་བྱང་ཆུབ་སེམས་ཆོས་རྗེ་དེའི༝༝༝༝ མཁས་བཙུན་ཇྙ་ན་ཀེ་དེའི༝༝༝༝ མཚུངས་མེད་ཆོས་ཀྱི་རྡོ་རྗེ་
དེའི༝༝༝༝ འགྲོ་མགོན་ཤིང་བ། དེའི་༝༝༝༝ མཁན་ཆེན་འོད་ཟེར་བླ་མ་ དེའི༝༝༝༝ རྒྱལ་སྲས་རིན་ཆེན་གླིང་པ། རིན་པོ་ཆེ་དབུ་རྩེ་བ། དེའི་༝༝༝༝ 
སྐྱེས་མཆོག་སྤྱན་སྔ་བ། དེའི༝༝༝༝ བླ་མ་ཡང་དགོན་པ་ དེའི༝༝༝༝ ཆོས་རྗེ་སྨར་པ་རིན་ཆེན་ དེའི༝༝༝༝ དཔལ་ལྡན་ཕག་མོ་གྲུབ་པ། དེའི༝༝༝༝ དྭགས་
པོ་རིན་པོ་ཆེ། དེ་རྣམས་ཐམས་ཅད་སྐུ་མདོག །ཁ་ཕྱག་གཉིས་མཉམ་བཞག་ཕྱག་རྒྱ་མཛད་པ། ཆོས་གོས་དང་ཤམས་ཐབས་ཅན། དགེ་སློང་
གི་ཆ་ལུགས་ཅན་ཏུ་བསྒོམ། དེའི་སྤྱི་བོར་མི་ལ་རས་པ་སྐུ་མདོག་སྔོན་པོ་ཕྱག་གཉིས་ཏིང་ངེ་འཛིན་གྱི་ཕྱག་རྒྱ་མཛད་པ། ཆོས་གོས་དང་ཤམས་ཐབས་

༄༅། །ཅན་ཞབས་གཉིས་རེ་མིག་ལྟར་བསྣོལ་བ། བསྒོམ་ཐགས་བཅིང་ཞིང་རས་ཕྱམ་མནབ་པ།རྣལ་འབྱོར་པའི་ཆ་ལུགས་ཅན་ཏུ་
བསྒོམ། དེའི༝༝༝༝ སྨར་བ་ལོ་ཙ། སྐུ་མདོག་དམར་སྐྱ་ཕྱག་གཉིས་མཉམ་བཞག་ཕྱག་རྒྱ་མཛད་ཅིང་བེར་ཕྱམ་མནབ་པ་སྔགས་འཆང་གཟི་བརྗིད་དང་
ལྡན་པར་བསྒོམ། དེའི་ན་རོ་པ་སྐུ་མདོག་མུན་ཁ་ཕྱག་གཉིས་གྲི་ཁུག་དང་ཐོད་ཁྲག་ཅན། དེའི༝༝༝༝ ཏེ་ལོ་པ་སྐུ་མདོག་དམར་སྨྲུག་ཕྱག་གཉིས་
སྡིག་མཛུབ་ནམ་མཁའ་ལ་གཏད་ཅིང་གཉིས་ཀ་གཅེར་བུ་རུས་པའི་རྒྱན་དྲུག་ཅན་རྣལ་འབྱོར་སྤྱོད་པའི་ཆ་ལུགས་ཅན་ཏུ་བསྒོམ། དེའི༝༝༝༝ སྤྱི་བོ་རུ། རྡོ་རྗེ་
རྣལ་འབྱོར་མ་སྐུ་མདོག་དམར་མོ་ཕྱག་གཉིས་གྲི་ཐོད་བསྣམས་པ། དེའི་སྤྱི་བོར། རྡོ་རྗེ་འཆང་ཆེན་སྐུ་མདོག་སྔོན་པོ་ནམ་མཁའི་མདོག་ཅན་ཕྱག་གཉིས་
རྡོ་རྗེ་དང་དྲིལ་བུ་ཐུགས་ཁར་བསྣོལ་ཐབས་སུ་འཛིན་པའོ་། །གཞན་ཡང་བཀའ་གཏེར་གསར་སྙིང་གི་བླ་མ་རིག་འཛིན་གྲུབ་ཐོབ་ཐམས་ཅད་རང་གི་རྩ་ 

བའི་བླ་མ་ལ་གཡས་བསྐོར་དུ་བསྐོར་ཏེ། ནམ་མཁའ་གང་བར་བསྒོམ། བླ་མ་དེ་རྣམས་ཀྱི་སྤྱི་བོར་ཨོཾ། མགྲིན་པར་ཨཱ༔ ཐུགས་ཀར་ཧཱུྃ། 
ཐུགས་ཀའི་ཧཱུྃ་ལས་འོད་ཟེར་འཕྲོས་པས། བཛྲ་ས་མ་ཡ་ཛ་ཛཿ ཛ་ཧཱུྃ་བཾཿཧོ། ས་མ་ཡ་ཏིཥྛ་ལྷན། ཨ་ཏི་པུ་ཧོ། པྲ་ཏི་ཙ་ཧོ། ཨརྒྷཾ་ལ་
སོགས་བརྗོད། མ་ཧ་སརྦ་པཉྩ། མ་ཧ་བྷ་ལིང་ཏ། མ་ཧ་རཀྟ མ་ཧ་མུ་ཏྲ། གུཧྱ་སརྦ་པཱུ་ཛ་ཧོ། སངས་རྒྱས་ཐམས་ཅད་འདུས་པའི་སྐུ། །རྡོ་རྗེ་
འཛིན་པའི་ངོ་བོ་ཉིད། །དཀོན་མཆོག་གསུམ་གྱི་རྩ་བ་སྟེ། །རྗེ་བཙུན་བླ་མ་རྣམས་ལ་ཕྱག་འཚལ་བ་སྟོད། །ཅེས་བསྟོད། དེ་ནས་གསོལ་འདེབས་ 
རྒྱས་པར་སྤྲོ་ན། ཨོཾ་ཨཿཧཱུྃ། རྒྱལ་བ་རྡོ་རྗེ་འཆང་ཆེན་ལ་གསོལ་བ་འདེབས། དཔལ་རྡོ་རྗེ་རྣལ་འབྱོར་མ་ལ་གསོལ་བ་འདེབས། རྒྱལ་སྲས་ཏེ་ལོ་
བཟང་པོ་ལ་གསོལ་བ་འདེབས། མཁས་གྲུབ་ན་རོ་པཎ་ཆེན་ལ༝༝༝༝ མངའ་བདག་མི་ཏྲི་ཆན་པོ་ལ༝༝༝༝ སྒྲ་བསྒྱུར་སྨར་པ་ལོ་ཙ་ལ༝༝༝༝ རྗེ་བཙུན་མི་ལ་

༄༅། །རས་ཆེན་ལ༝༝༝༝ མཚུངས་མེད་དྭགས་པོ་ལྷ་རྗེ་ལ༝༝༝༝ དཔལ་ལྡན་ཕག་མོ་གྲུབ་པ་ལ༔ ཆོས་རྗེ་སྨར་པ་རིན་ཆེན་ལ༝༝༝༝ མཚུངས་
མེད་ཡང་དགོན་རིན་ཆེན་ལ༝༝༝༝ སྐྱེས་མཆོག་སྤྱན་སྔ་རིན་ཆེན་ལ༝༝༝༝ རྒྱལ་སྲས་དབུ་རྩེ་རིན་ཆེན་ལ༝༝༝༝ སྤྲུལ་སྐུ་རིན་ཆེན་གླིང་པ་ལ༝༝༝༝ མཁན་ཆེན་འོད་
ཟེར་བློ་གྲོས་ལ༝༝༝༝ འགྲོ་མགོན་ཤིང་འགོ་རིན་ཆེན་ལ་༝༝༝༝ མཚུངས་མེད་ཆོས་ཀྱི་རྡོ་རྗེ་ལ།༝༝༝༝ མཁས་བཙུན་ཛྙོ་ན་ཀེ་ཏུ་ལ།༝༝༝༝ ཕྱོགས་མེད་བྱང་སེམས་
ཆོས་རྗེ་ལ་༝༝༝༝ ཞེན་གྲོལ་ཀྲ་ཡ་ཀེ་ཏུ་ལ་༝༝༝༝ མཚན་དོན་ཀྲ་ལ་བཛྲ་ལ་༝༝༝༝ མཁས་མཆོག་ཤཀྱའི་མཚན་ཅན་ལ་༝༝༝༝ ཆོས་རྗེ་བྷོ་དྷི་སིང་ཧ་ལ༝༝༝༝ མཚན་ལྡན་བཀྲ་
ཤིས་རྒྱ་མཚོ་ལ་གསོལ་བ་འདེབས། དྲིན་ཆེན་རྩ་བའི་བླ་མ་ལ་གསོལ་བ་འདེབས། དམ་ཆོས་ཕྱག་རྒྱ་ཆེན་པོ་ལ༝༝༝༝ ཡི་དམ་ཞི་ཁྲོའི་ལྷ་ཚོགས་ལ་༝༝༝༝ 
མཁའ་འགྲོ་ཆོས་སྐྱོང་སྲུང་མ་ལ་༝༝༝༝ མཆེད་གྲོགས་ཆོས་མཛད་རྣམས་ལ་གསོལ་བ་འདེབས། དེ་ལྟར་གསོལ་བ་བཏབ་པའི་བྱིན་རླབས་ཀྱིས། མི་རྟག་

འཆི་བ་དྲན་པར་བྱིན་གྱིས་རློབས། །འཁོར་བ་ཞེན་པ་ལོག་པར་བྱིན་གྱིས་རློབས། །ངེས་འབྱུང་སྐྱོཤས་སྐྱེ་བར༝༝༝༝ རང་སེམས་ལས་སུ་རུང་བར་༝༝༝༝ 
ཉམས་མྱོང་རྒྱུད་ལ་སྐྱེ་བར་༝༝༝༝ རྟོགས་པ་གཤའ་མ་འཆར་བར། གཅིག་པུར་རི་ཁྲོད་འགྲིམ་པར་ ་ལྟོ་གོས་སྤྲོས་པ་ཆོད་པར་ ལུས་སོག་
ཞེན་འཛིན་ཆུང་བར་༝༝༝༝ ཆོས་ཕྱིར་དཀའ་སྤྱད་ནུས་པར་༝༝༝༝ ཆོས་བརྒྱད་བསྒྲུབ་བློ་བྲལ་བར༝༝༝༝ སྣང་སེམས་གཅིག་ཏུ་འདྲེས་པར༝༝༝༝  རྐྱེན་སྣང་གྲོགས་
སུ་འཆར་བར་༝༝༝༝ ཕྲ་བ་གཏིང་ནས་བསླང་བར༝༝༝༝ སྣང་བ་བླ་མ་འཆར་བར༝༝༝༝ རང་འདོད་འཁྲི་བ་ཟད་པར༝༝༝༝ དམིགས་མེད་སྙིང་རྗེ་འབྱུང་བར་༝༝༝༝  
གནས་ལུགས་རང་ས་ཟིན་པར་༝༝༝༝ བདག་གཞན་དོན་གཉིས་འགྲུབ་པར་བྱིན་གྱིས་རློབས། ཕྱག་ཆེན་བརྒྱུད་པའི་གསོལ་འདེབས་ཉུང་ངུར་བསྡུས་
པའོ། །རྒྱས་པར་སྤྲོ་ན་རྒྱལ་བ་དགོངས་བརྒྱུད་ལ་སོགས་པ་བརྒྱུད་པའི་གསོལ་འདེབས་ཐམས་ཅད་འདིར་བྱ་ཞིང་། བསྡུས་པར་བྱེད་ན། 

༄༅། །ཨོཾ་ཨ་ཧཱུྃ། སྐྱེ་མེད་ཆོས་དབྱིངས་དག་པ་རུ། །ཅེས་སོགས། དེ་ནས་གསོལ་འདེབས་འདི་རྣམས་ཚར་ནས། བརྒྱུད་
ཕུག་གི་རྡོ་རྗེ་འཆང་འོག་མ་དེ་ལ་ཐིམ། དེ་བཞིན་ཏུ་བྱས་ཏེ་མཐར་རྩ་བའི་བླ་མ་ལ་ཐིམ། སངས་རྒྱས་མན་ཆད་ཀྱི་ཡོན་ཏན་ཐམས་ཅད་རྩ་བའི་བླ་མ་ལ་
ཐིམ་པར་བསམ་མོ། །གཞན་བཀའ་བརྒྱུད་ཐམས་ཅད་གཡས་བསྐོར་ཏུ་བྱས་ཏེ། རྩ་བའི་བླ་མ་ལ་ཐིམ། བཀའ་བརྒྱུད་ཀུན་འདུས་ཀྱི་བདག་ཉིད་
ཡོན་ཏན་ཐམས་ཅད་ཀྱི་འབྱུང་གནས་གཅིག་ཏུ་བསམ་ལ། ངེས་ཤེས་བསྐྱེད་ལ་ངེས་འབྱུང་དད་པའི་གསོལ་འདེབས་དབྱངས་དང་བཅས་པ་བྱ་
ཞིང་། བདག་སོགས་འགྲོ་བ་རིགས་དྲུག་མ་ནམ་མཁའ་དང་མཉམ་པའི་སེམས་ཅན་ཐམས་ཅད་རྣམས། བླ་མ་སངས་རྒྱས་རིན་པོ་ཆེ་ལ་གསོལ་
བ་འདེབས་སོ། །ཡཱཻ། ཡཻ་བླ་མའོ། །བླ་མ་དུས་གསུམ་གྱི་སངས་རྒྱས། བླ་མ་ཡི་བཞིན་གྱི་ནོར་བུ། བླ་མ་ཕན་བདེའི་གནས། །

ཡཱཻ། ཡཱཻ་བླ་མའོ། །བླ་མ་སྤྲུལ་པའི་སྐུ་མཆོག །བླ་མ་འདྲེན་སྟོན་གྱི་དེད་དཔོན། བླ་མ་འབྲེལ་ཚད་ཀྱི་དོན་ལྡན། ཡཱཻ་ ཡཱཻ་བླ་མའོ། །བླ་མ་
སྐུ་ལྔའི་བདག་ཉིད། །བླ་མ་རང་བྱུང་གི་ཐུགས་རྗེ་ཆེ། བླ་མ་གསུངས་དབྱངས་ཀྱི་ཕྲིན་ལས། ཡཱཻ་ ཡཱཻ་བླ་མའོ། །བླ་མ་རི་ཁྲོད་ཀྱི་དབང་ཕྱུག །
བླ་མ་བསྒྲུབ་རྒྱུད་ཀྱི་བདག་ཉིད། བླ་མ་བཤད་རྒྱུད་ཀྱི་ཆུའོ་། །ཡཱཻ་ ཡཱཻ་བླ་མའོ། །བླ་མ་སྙན་བརྒྱུད་ཀྱི་གཏེར་མཛོད། བླ་མ་སྡུག་བསྔལ་གྱིས་
ནད་སེལ། བླ་མ་སྨན་མཆོག་གིས་འཚོ་བྱེད། ཡཱཻ་ ཡཱཻ་བླ་མའོ། །བླ་མ་དཀོན་མཆོག་ངོ་བོ། བླ་མ་ཡི་དམ་གྱི་བདག་ཉིད། བླ་མ་ཆོས་སྐྱོང་གི་
མཐུ་ལྡན། ཡཱཻ་ ཡཱཻ་བླ་མའོ། །བླ་མ་སངས་རྒྱས་ཀུན་འདུས་ཀྱི་ངོ་བོ། བླ་མ་སངས་རྒྱས་རིན་པོ་ཆེ་ལ་གསོལ་བ་འདེབས་སོ། །བླ་མ་བཀའ་
བརྒྱུད་ཀུན་འདུས་ཀྱི་ངོ་བོ། བླ་མ་སངས་རྒྱས་རིན་པོ་ཆེ་ལ༝༝༝༝ བླ་མ་ཡི་དམ་ཀུན་འདུས་ཀྱི་ངོ་བོ། བླ་མ་སངས་རྒྱས་རིན་པོ་ཆེ་ལ༝༝༝༝ བླ་མ་ཆོས་སྐྱོང་

༄༅། །ཀུན་འདུས་ཀྱི་ངོ་བོ། བླ་མ་སངས་རྒྱས་རིན་པོ་ཆེ་ལ༝༝༝༝ བླ་མ་འདྲེན་པ་ཀུན་འདུས་ཀྱི་ངོ་བོ། བླ་མ་སངས་རྒྱས་རིན་པོ་ཆེ་ལ་༝༝༝༝ 
བླ་མ་ཡོན་ཏན་ཀུན་འདུས་ཀྱི་ངོ་བོ། བླ་མ་སངས་རྒྱས་རིན་པོ་ཆེ་ལ༝༝༝༝ བླ་མ་ཕྲིན་ལས་ཀུན་འདུས་ཀྱི་ངོ་བོ། བླ་མ་སངས་རྒྱས་རིན་པོ་ཆེ་ལ་གསོལ་
བ་འདེབས་སོ། །དེ་ལྟར་གསོལ་བ་འདེབས་ན་ཡང་། གསོལ་བ་ཕུར་ཚུགས་སུ་འདེབས་ན། བླ་མ་སངས་རྒྱས་རིན་པོ་ཆེ་ལ་གསོལ་བ་འདེབས་
སོ། །ཞེས་བརྒྱ་རྩ་བརྒྱད་བྱའོ། །དེ་ནས་བླ་མའི་དབང་བཞི་བླང་བ་ནི། རྗེ་བླ་མའི་སྐུ་ལ་གསོལ་བ་འདེབས། །སྐུ་ཡི་བྱིན་རླབས་ལུས་ལ་
འཇུག །ལུས་ཀྱི་སྒྲིབ་པ་དག་ནས་ཀྱང་། །ལུས་སྤྲུལ་སྐུར་གྲོལ་བར་བྱིན་གྱིས་རློབས། བླ་མའི་སྤྱི་བོ་ནས་སྐུ་ཡི་ངོ་བོ་ཡི་གེ་ཨོཾ་དཀར་པོ་རྣམ་
ཅན། མཚོ་ལ་ཁ་བ་བབ་པ་བཞིན་ཏུ་བྱུང་ནས། རང་གི་གི་སྤྱ་གཙུག་ཏུ་ཐིམ། ལུས་ཀྱི་སྒྲིབ་པ་དག་ནས་སྤྲོས་བཅས་བུམ་པའི་དབང་ཐོབ། བསྐྱེད་

རིམ་ཆུའི་ཟླ་བ་ལྟ་བུ་སྒོམ་པ་ལ་དབང་བར་བསམ་ལ། ངག་ཏུ་ཨོཾ། དབྱངས་དང་བཅས་པས་ཉི་ཤུ་རྩ་གཅིག་གམ། གང་སྐབས་བརྗོད། 
རྗེ་བླ་མའི་གསུང་ལ་གསོལ་བ་འདེབས། གསུང་གི་བྱིན་རླབས་ངག་ལ་འཇུག །ངག་གི་སྒྲིབ་པ་དག་ནས་ཀྱང་། ངག་ལོངས་སྐུ་གྲོལ་བར་བྱིན་༝༝༝༝ 
ཡང་བླ་མའི་མགྲིན་པ་ནས་གསུང་གི་ངོ་བོ་ཡི་གེ་ཨཱཿ དམར་པོ་རྣམ་པ་ཅན་མཚོ་ལ་ཁ་བ་བབ་པ་བཞིན་ཏུ་བྱུང་ནས། རང་གི་མགྲིན་པར་བབ། 
ངག་གི་སྒྲིབ་པ་དག །ནང་གསང་བའི་དབང་ཐོབ། སྟེང་སྒོ་གཏུམ་མོ་མེ་དྲོད་ཀྱིས་ཡེ་ཤེས་བསྒོམ་པ་ལ་དབང་བར་བསམ་ལ། ངག་ཏུ་ཨཱ༔
གང་སྐབས་བརྗོད། རྗེ་བླ་མའི་ཐུགས་ལ་གསོལ་བ་འདེབས། ཐུགས་ཀྱིས་བྱིན་རླབས་སེམས་ལ་འཇུག །ཡིད་ཀྱིས་སྒྲིབ་པ་དག་ནས་
ཀྱང་། ཡིད་ཆོས་སྐུ་གྲོལ་བར་བྱིན་གྱིས་རློབས། ཡང་བླ་མའི་ཐུགས་ཀ་ནས་ཐུགས་ཀྱི་ངོ་བོ་ཡི་གེ་ཧཱུྃ་མཐིང་ཁའི་རྣམ་པ་ཅན། མཚོ་ལ་ཁ་བ་

༄༅། །བབ་པ་བཞིན་ཏུ་བྱུང་ནས། རང་གི་ཐུགས་ཀར་ཕོག །ཡིད་ཀྱི་སྒྲིབ་པ་དག །ཤེས་རབ་ཡེ་ཤེས་ཀྱི་དབང་ཐོབ། འོག་སྒོ་
ཐིག་ལེ་དབབ་ལྡོག་གི་དགའ་བཞི་ཡེ་ཤེས་ཉམས་སུ་ལེན་པ་ལ་དབང་བར་བསམ། ངག་ཏུ་ཧཱུྃ་གང་སྐབས་བརྗོད། རྗེ་བླ་མའི་སྐུ་གསུང་ཐུགས་ལ་
གསོལ་བ་འདེབས། ལུས་ངག་ཡིད་གསུམ་བྱིན་གྱིས་རློབས། སྒོ་གསུམ་འཛིན་པ་ཀུན་དག་ནས། དབྱེར་མེད་དབང་བཞི་ཐོབ་པར་བྱིན་གྱིས་
རློབས། ཡང་བླ་མའི་གནས་གསུམ་ནས་སྐུ་གསུམ་ཐུགས་ཀྱིས་ངོ་བོ་ཡི་གེ་ཨོཾ་དཀར་ཨཱཿདམར་ཧཱུཾ་མཐིང་གི་རྣམ་པ་ཅན། མཚོ་ལ་ཁ་བ་བབ་པ་བཞིན་
ཏུ་བྱུང་ནས། རང་གི་ལུས་ངག་ཡིད་གསུམ་ལ་ཕོག།སྒོ་གསུམ་ཐ་དད་ཀྱིས་འཛིན་ཞེན་དག །བཞི་པ་བླ་མེད་རིག་པའི་རྩལ་དབང་ཐོབ། མངོན་
སུམ་ཡེ་ཤེས་ཀྱི་དགོངས་པ་ཉམས་སུ་ལེན་པ་ལ་དབང་བར་བསམ་ལ། ངག་ཏུ་ཨོཾ་ཨཱཿཧཱུཾཿགང་སྐབས་དང་བསྟུན་ལ་བརྗོད། དེའི་རྗེས་སུ་རང་གི་

རྩ་དབུ་མ་ཟངས་དུང་ཁ་གྱིན་ཏུ་བསྟེན་པ་ལྟར་སྤྱི་གཙུག་ཚངས་པའི་བུ་གར་ཧད་དེ་ཡོད་པ་དེའི་ནང་དུ་བླ་མ་མར་བྱོན། སྙིང་གི་པདྨ་འདབ་བརྒྱད་གྱེས་པའི་
ཟེའུ་འབྲུའི་སྟེང་དུ་སྐུ་འབྲས་མཚན་གང་བ་སྐྱེ་མཆེད་དང་ཞིང་གསལ་བ་ཐུགས་དགའ་བའི་རྣམ་འགྱུར་ཅན། ཞལ་འཛུམ་བག་དང་ལྡན་པ་གཅིག་
ལ་ཤེས་པ་དར་གཅིག་གཏད། དེ་ནས་སྐུ་དེ་འོད་ཁ་དོགས་སྣ་ལྔའི་མུ་ཁྱུད་ཀྱིས་བསྐོར་བའི་ཐིག་ལེ་རུ་ཤེས་པ་དར་གཅིག་གཏད། ཐིག་ལེ་དེའང་
ཆུ་གོར་མོ་ལ་རྡོ་ཕོག་པ་ལྟར། ཇེ་ཇེ་མཆེད་པ་ལྟར་ཤེས་པ་དར་གཅིག་གཏད། ཐིག་ལེ་དེའང་ནམ་མཁའ་ལ་འཇའ་ཡལ་བ་ལྟར་སོང་ན། འདས་
མ་འོངས་ད་ལྟ་དུས་གསུམ་གྱི་ཤེས་པ་ཡིད་བྱེད་དང་བྲལ་སྟེ་རང་ལུགས་སུ་འདུག་གོ། །།རྫོགས་སོ།། ༈ །།སེམས་ཅན་
ཀུན་ལ་ལུས་སྦྱིན་སྲོག་སྐྱོབས་དང་། །རིན་ཆེན་ཕུང་པོར་སྦྱིན་ཅིང་སྟོང་གསུམ་ཁམས། །མཆོད་རྟེན་བཀང་ཡང་སྐད་གཅིག་བསྒོམ་པ་ཡི། 

༄༅། །བསོད་ནམས་འབུམ་ཕྲག་ཆར་ཡང་མ་ཡིན་ནོ། །རྡུལ་སྙེད་བསྐལ་བར་དམ་ཆོས་མདོ་སྡེ་རྣམས། །འབྲི་ཞིང་ཀློག་
དང་ཁ་ཐོན་བྱེད་པ་བས། །ཉི་མ་གཅིག་གམ་ཡང་ན་མཚན་གཅིག་དུ། །ཟག་མེད་ཏིང་འཛིན་བསྒོམ་པས་བསོད་ནམས་ཆེ། །དེ་སོགས་མདོ་ 
རྒྱུད་མན་ངགས་ཐམས་ཅད། །ཕན་ཡོན་རྒྱ་ཆེ་གྲངས་མང་གསུངས་པའི་ཕྱིར། །འོ་སྐོལ་རྣམས་ཀྱི་བསྒོམ་ལ་ནན་ཏན་མཛོད། །དགེའོ།།

ག༽ ༄༅། །མཁའ་འགྲོ་སྙིང་ཐིག་གི་གསོལ་འདེབས་བཞུགས་སོ། །

༄༅། །ཨོཾ་ཨཱ༔ཧཱུྃ། དངོས་མེད་མཐའ་བྲལ་ཀ་དག་ཆོས་ཀྱི་སྐུ། །རང་རིག་གསལ་མདངས་ལྷུན་གྲུབ་
ལོངས་སྤྱོད་རྫོགས། །ཀུན་ཁྱབ་ཤར་གྲོལ་སྣ་ཚོགས་སྤལ་པའི་སྐུ། །དུས་གསུམ་རང་རིག་བླ་མ་རྣམས་ལ་འདུད། །
དམིགས་མེད་ཆོས་དབྱིངས་དག་པའི་ཕོ་བྲང་ནས། །ཆོས་སྐུ་ཀུན་བཟང་ཡབ་ཡུམ་ལ་གསོལ་བ་འདེབས། །ངོ་བོ་
ཀ་ནས་དག་པར་བྱིན་གྱིས་རློབས། །ལྷུན་གྲུབ་རང་གསལ་འོད་ཀྱི་ཕོ་བྲང་ནས། །ལོངས་སྐུ་རིགས་ལྔ་ཡབ་ཡུམ་ལ༴

༄༅། །རིག་པ་སྐུ་རུ་འཆར་བར་བྱིན༴ ཐུགས་རྗེ་ཕྱོགས་རིས་མེད་པའི་ཕོ་བྲང་ནས། །སྤྲུལ་སྐུ་རྡོ་རྗེ་
འཆང་ཆེན་ལ༴ སྣང་སེམས་འཛིན་པ་སྟོང་པར་བྱིན་༴ དུར་ཁྲོད་མེ་རི་འབར་བའི་ཕོ་བྲང་ནས། །གུ་རུ་དགའ་རབ་རྡོ་རྗེ་
ལ༴ ཆོས་ཉིད་དོན་དམ་མཇལ་བར་བྱིན༴ རྒྱ་གར་སོ་ས་གླིང་གི་དུར་ཁྲོད་དུ། །རིག་འཛིན་ཤྲཱི་སིང་ཧ་ལ་གསོལ༴
བདེ་ཆེན་འདུ་བྲལ་མེད་པར་བྱིན༴ པདྨ་འོད་ཀྱི་གཞལ་ཡས་ཕོ་བྲང་ནས། །ཨོ་རྒྱན་པདྨ་ཡབ་ཡུམ་ལ༴ ལྷན་སྐྱེས་

ཡེ་ཤེས་རྟོགས་པར༴ ཚོགས་གཉིས་རྣམ་པར་དག་པའི་ཕོ་བྲང་ནས། །གཏེར་སྟོན་པདྨ་ལས་འབྲེལ་རྩལ་དང་ནི། །ཆོས་རྗེ་ར་བྱུང་རྡོ་རྗེ་ལ་གསོལ་
བ་འདེབས། །བདག་གཞན་དོན་གཉིས་འགྲུབ་པར་བྱིན་གྱིས་རློབས། །བསྐྱེད་རྫོགས་ཟུང་དུ་འཇུག་པའི་ཕོ་བྲང་ནས། །སྔགས་འཆང་ལེགས་
པ་ཤཱཀྱ་གཞོན་ནུ་དང་། །རྒྱལ་བ་ཡང་སྟོན་པ་ལ་གསོལ༴ འགྲོ་དོན་ཕྱོགས་མེད་འབྱུང་བར་བྱིན༴ གནས་མཆོག་གར་བཞུགས་ཆོས་ཀྱི་ཕོ་
བྲང་ནས། །འཛམ་གླིང་སྐྱས་མཆོག་རོལ་པའི་རྡོ་རྗེ་དང་། །རྟོགས་ལྡན་དྷརྨ་བཛྲ་ལ་གསོལ་བ་འདེབས། །བསྐྱེད་རྫོགས་བརྟན་པ་ཐོབ་པར་
བྱིན་གྱིས་རློབས། །སྣང་སྲིད་ཆོས་སྐུ་འཆར་བའི་ཕོ་བྲང་ནས། །རྟོགས་ལྡན་ཀུན་སྤང་ནམ་མཁའ་རྡོ་རྗེ་དང་། །མཚུངས་མེད་ཚུལ་ཁྲིམས་འབུམ་
པ་ལ་གསོལ༴ ཕྱོགས་མེད་གདུལ་བྱ་སྨིན་པར༴ །སྤྱི་གཙུག་ཉི་ཟླ་པདྨའི་གདན་སྟེང་ནས། །དྷརྨ་ཀླ་ཤ་ཛྙ་ན་ཀེ་ཏུ་དང་། །ཕྱོགས་མེད་བྱང་

༄༅། །སེམས་ཞབས་ལ༴ །ཉམས་རྟོགས་གོང་དུ་འཕེལ་བར་བྱིན་གྱིས་རློབས། །སྙིང་དབུས་ཨ་ཝ་འདུ་ཏིའི་ཕོ་བྲང་ནས། །དྲིན་
ཆེན་རྩ་བའི་བླ་མ་ལ༴ །སྐུ་ལྔ་ལྷུན་གྲུབ་རྟོགས་པར་བྱིན༴ གཏེར་གནས་ཁྲ་མོ་བྲག་གི་ཕོ་བྲང་ནས། །མཁའ་འགྲོ་སྙིང་ཐིག་ཉིད་ལ༴ ཕུང་པོ་ལྷག་
མེད་འགྲུབ་པར༴ །རང་ལུས་རྣམ་པར་དག་པའི་ཕོ་བྲང་ནས། །ཞི་ཁྲོ་ཌཀྐིའི་ཚོགས་ལ་གསོལ༴ ཉམས་ལེན་ཚད་དུ་འཁྱོལ་བར༴ །དམ་ཚིག་རྣམ་
པར་དག་པའི་ཕོ་བྲང་ནས། །ཆོས་སྐྱོང་མ་མགོན་ལྕམ་དྲལ་ལ་གསོལ་བ་འདེབས། །རྐྱེན་ངན་བར་ཆད་ཞི་བར་བྱིན་གྱིས་རློབས། །བདག་འཛིན་བློ་
ཡི་བཏང་བར༴ །དགོས་མེད་རྒྱུད་ལ་སྐྱེ་བར༴ །རང་སེམས་སྐྱེ་མེད་རྟོགས་པར༴ །འཁྲུལ་བ་རང་སར་དག་པར༴།སྣང་སྲིད་ཆོས་སྐུར་འཆར་བར་
བྱིན་གྱིས་རློབས། །ཞེས་རྫོགས་སོ། །ཨོཾ་ཨཱཿཧཱུཾཿ ཡེ་གྲོལ་ཀློང་ཡངས་ཀུན་ཏུ་བཟང་མོ་དང་༔ རྒྱལ་བའི་ཡུམ་མཆོག་རྡོ་རྗེ་ཕག་མོ་དང་༔༔

འཆི་མེད་རིག་འཇན་པདྨ་འབྱུང་གནས་ལ༔ གསོལ་བ་འདེབས་སོ་དབང་བསྐུར་བྱན་གྱིས་རློབས༔ མཁའ་འགྲོའི་གཙོ་མོ་ཡི་ཤེས་མཚོ་རྒྱལ་
དང་༔རྫོགས་ཆེན་བཀའ་བབས་བེ་རོ་ཙ་ན་དང་༔ ཟབ་གཏེར་སྒོ་འབྱེད་རྡོ་རྗེ་གླིང་པ་ལ༔ གསོལ་བ་འདེབས་སོ་དབང་བསྐུར་བྱིན་གྱིས་
རློབས༔ ཐུགས་ཀྱི་སྲས་མཆོག་བསོད་ནམས་རྒྱལ་མཚན་དང་༔ ཉམས་རྟོགས་མཐར་ཕྱིན་ནམ་མཁའི་རྒྱལ་པོ་དང་༔ སྙིང་པོའི་དོན་སྟོན་
འོད་གསལ་རྡོ་རྗེ་ལ༔ གསོལ་བ་འདེབས་སོ་དབང་བསྐུར་བྱིན་གྱིས་རློབས༔ རིམ་གཉིས་མངོན་གྱུར་འོད་གསལ་ཀུན་གྲོལ་དང་༔ ཚེ་
འདི་བློས་བཏང་དགེ་འདུན་རྒྱལ་མཚན་དང་༔ཟབ་མོའི་དོན་སྟོན་རྩ་བའི་བླ་མ་ལ༔ གསོལ་བ་འདེབས་སོ་དབང་བསྐུར་བྱིན་གྱིས་རློབས༔
སྙིང་པོའི་མཐར་ཐུག་ཀློང་གསལ་སྙིང་ཐིག་དང་༔དངོས་གྲུབ་སྟེར་མཛད་ཡི་དམ་ཞི་ཁྲོའི་ལྷ༔ བར་ཆད་ཀུན་སེལ་མཁའ་འགྲོ་ཆོས་སྐྱོང་

ལ༑ གསོལ་བ་འདེབས་སོ་དབང་བསྐུར་བྱིན་གྱིས་རློབས༔ སྐུ་གསུམ་བརྒྱུད་པའི་བླ་མ་དམ་པ་ལ༔ རབ་གུས་
གདུང་བ་ཆེན་པོས་གསལ་བཏབ་ན༔ ཡེ་གྲོལ་ཀློང་ཡངས་གནས་ལུགས་རྟོགས་པ་དང་༔ འབད་མེད་རང་གྲོལ་འགྲོ་བ་ཀུན་སྒྲོལ་ཤོག༔༔

ག༽ ༄༅། །ཀུན་བཟང་དགོངས་པ་ཀུན་འདུས་ཀྱི་དབུ་ཕྱོགས་ལེགས་པར་བཞུགས་སོ། །

༄༅། །ན་མོ། །ཆོས་དབྱིངས་གདོད་མའི་མཁའ་རྒྱ་རུ། །ཡེ་ཤེས་གསུམ་གྱི་བདག་ཉིད་ཅན། །རིག་པ་མི་
འགྱུར་བྱང་ཆུབ་སེམས། །འོད་ལྔ་མ་འདྲེས་ཡོངས་རྫོགས་ལྷ། །རིག་སྟོང་ཀུན་བཟང་ཡབ་ཡུམ་ལ། །བུ་ཡི་གསོལ་འདེབས་
ཐུགས་རྗེས་བཟུངས། །སྨིན་ཅིང་གྲོལ་བར་མཛད་དུ་གསོལ། །བདག་འཛིན་ཞིག་པར་བྱིན་གྱིས་རློབས། །ཨོཾ་ཨཱ༔ཧཱུཾ། ཡེ་
ཤེས་ལྔ་ཡི་མཁའ་རྒྱ་རུ། །ཐིག་ལེ་རྣམ་དག་ངོ་བོ་ཉིད། །རིག་པ་མི་འགྱུར་སྐུ་ལྔ་ཤར། །བདེ་ལྡན་ཟག་པ་མེད་པའི་ལྷ། །

༄༅། །ལོངས་སྐུ་རྒྱལ་བ་རིགས་ལྔ་ལ། །བུ་ཡི་གསོལ་འདེབས་ཐུགས་རྗེས་བཟུངས། །སྨིན་ཅིང་གྲོལ་
བར་མཛད་དུ་གསོལ། །བདག་འཛིན་ཞིག་པར་བྱིན་གྱིས་རློབས། །སྣང་བ་གཟུགས་ཀྱི་མཁའ་རྒྱ་རུ། །སྒྲོན་མ་བཞི་
ཡི་བདག་ཉིད་ཅན། །རིག་པ་མི་འགྱུར་སྣང་བཞི་ཤར། །སྣང་བ་བཀོད་པ་ཆེན་པོའི་ལྷ། །སྤྲུལ་སྐུ་དགའ་རབ་རང་
གྲོལ་ལ།།བུ་ཡི་གསོལ་འདེབས༴ །སྨིན་ཅིང་གྲོལ༴ །བདག་འཛིན༴ །པདྨ་འོད་ཀྱི་གཞལ་ཡས་སུ། །སངས་

རྒྱས་ཀུན་གྱི་བདག་ཉིད་ཅན། །རིག་པ་མི་འགྱུར་གཞན་དོན་ཤར། །སྐྱེ་འཆི་བསྒྲེས་རྒུད་མེད་པའི་ལྷ། །ཨོ་རྒྱན་པདྨ་ཐོད་ཕྲེང་ལ། །བུ་ཡི་
གསོལ་འདེབས༴ སྨིན་ཅིང་༴ །བདག་འཛིན༴ །ཐར་པ་གླིང་གི་ཕོ་བྲང་ནས། །ཟབ་མོ་གཏེར་གྱི་བདག་ཉིད་ཅན། །རིག་པ་མི་འགྱུར་
ཕྲིན་ལས་ཤར། །སྙིང་པོ་དོན་སྟོན་རིན་པོ་ཆེ། །གཏེར་སྟོན་པདྨ་གླིང་པ་ལ། །བུ་ཡི་གསོལ་འདེབས༴ །སྨིན་ཅིང་༴ །བདག་འཛིན༴
གར་བཞུགས་ཆོས་འཁོར་ཕོ་བྲང་ན། །ཡང་གསང་རྫོགས་ཆེན་བདག་ཉིད་ཅན། །རིག་པ་མི་འགྱུར་མངོན་སུམ་ཤར། །སྨིན་གྲོལ་མཐར་ཕྱིན་
འགྲོ་བའི་མགོན། །མཚུངས་མེད་ཀྲ་ཡ་ཀེ་ཏུ་ལ། །བུ་ཡི་གསོལ་འདེབས༴ །སྨིན་ཅིང་༴ །བདག་འཛིན༴ །སྤྱི་གཙུག་ཉི་ཟླའི་གདན་
སྟེངས་སུ། །བསྐྱེད་རྫོགས་གཉིས་ཀྱི་བདག་ཉིད་ཅན། །རིག་པ་མི་འགྱུར་རང་གྲོལ་ཤར། །གཞན་ལ་ཕན་བདེ་སྟེར་བའི་རྗེ། །གནས་ལུགས་

༄༅། །རྟོགས་པའི་བླ་མ་ལ། །བུ་ཡི་གསོལ༴ །སྨིན་ཅིང་༴ །བདག་འཛིན༴ །གཏེར་གནས་བསམ་ཡས་ཕོ་བྲང་ནས། །འབུམ་
ཕྲག་དྲུག་ཅུའི་བདག་ཉིད་ཅན། །རིག་པ་མི་འགྱུར་འོད་གསལ་ཤར། །ཚེ་གཅིག་སངས་རྒྱས་འགྲུབ་པའི་ཆོས། །དམ་ཆོས་དགོངས་པ་ཀུན་འདུས་
ལ༑ །བུ་ཡི་གསོལ༴ །སྨིན་ཅིང་༴ །བདག་འཛིན༴ །རང་ལུས་ལྷ་ཡི་ཕོ་བྲང་ནས། །ཐབས་ཤེས་གཉིས་ཀྱི་བདག་ཉིད་ཅན། །རིག་པ་
མི་འགྱུར་ཞི་ཁྲོ་ཤར། །དངོས་གྲུབ་མ་ལུས་སྩོལ་བའི་ལྷ། །ཡི་དམ་དམ་པ་རིགས་བརྒྱ་ལ། །བུ་ཡི་གསོལ༴ སྨིན་ཅིང་༴ །བདག་འཛིན༴ །དམ་
ཚིག་གཉན་པོའི་ཕོ་བྲང་ནས། །བཀའ་བཞིན་བསྒྲུབ་པའི་བདག་ཉིད་ཅན། །རིག་པ་མི་འགྱུར་གྲོགས་མཛད་མ། །ཕྱི་ནང་བར་ཆད་སེལ་བའི་ལྷ། །
གཏེར་བསྲུང་དམ་ཅན་རྒྱ་མཚོ་ལ། །བུ་ཡི་གསོལ་འདེབས་ཐུགས་རྗེས་བཟུངས། །སྨིན་ཅིང་གྲོལ་བར་མཛད་ནས་སུ། །བདག་འཛིན་ཞིག་པར་བྱིན་

གྱིས་རློབས། །ཨོཾ་ཨཱ༔ཧཱུཾ། བླ་མ་འཇའ་དང་འོད་དུ་ཀྱི་ལི་ལི། །རིག་འཛིན་སྐུ་དང་ཐིག་ལེ་ཤིགས་སེ་ཤིག །ལུས་ངག་ཡིད་གསུམ་གུས་
ཕྱག་འཚལ། །རྡོ་རྗེའི་སྐུ་ལ་གསོལ་བ་འདེབས། །ལུས་ལ་བདེ་བར་བྱིན་གྱིས་རློབས། །གནས་ལུགས་རྟོགས་པར་བྱིན་གྱིས་རློབས། །
མཐོང་རྐྱེན་རྒྱས་པར་བྱིན་གྱིས་རློབས། །སྒྲོན་བཞི་སློང་བར་བྱིན་གྱིས་རློབས། །སྣང་བཞི་གསལ་བར་བྱིན་གྱིས་རློབས། །འོད་གསལ་
འབྱུང་བར་བྱིན་གྱིས་རློབས། །ཟད་སར་སྐྱོལ་བར་བྱིན་གྱིས་རློབས། །མཆོག་དང་ཐུན་མོངས་དངོས་གྲུབ་སྩོལ། །གཞི་ནི་ལྷུན་གྱིས་གྲུབ་པ་
ལ། །ལམ་ནི་མངོན་སུམ་སྣང་བ་འཆར། །འབྲས་བུ་གཞི་ལ་རྫོགས་གྱུར་ཅིག །དགེའོ། །

ག༽ ༄༅། །གསོལ་འདེབས་བསམ་པ་ལྷུན་འགྲུབ་མའི་དབུ་ཕྱོགས་ལེགས་སོ། །

༄༅། །ཨོཾ་སྭ་སྟིཿ དཔལ་ལྡན་རྩ་བའི་བླ་མ་རིན་པོ་ཆེ། །བདག་གི་སྤྱི་བོར་པད་མོའི་གདན་བཞུགས་ནས། །
བཀའ་དྲིན་ཆེན་པོའི་སྒོ་ནས་རྗེས་བཟུང་སྟེ། །སྐུ་གསུང་ཐུགས་ཀྱི་དངོས་གྲུབ་སྩལ་ཏུ་གསོལ། །སྐྱེ་མེད་ཆོས་སྐུ་དཔག་
མེད་ནམ་མཁའ་ལ། །འགགས་མེད་ལོངས་སྐུ་དཔལ་འབྱོར་དཀྱིལ་འཁོར་རྒྱས། །ཚེ་དང་སྤྲུལ་སྐུ་འོད་ཟེར་དཔག་མེད་ 
མཛོད། །སྐུ་གསུམ་དབྱེར་མེད་ཆོས་ཀྱི་རྗེ་ལ་འདུད། །རྣམ་དག་སྐུ་གསུམ་ཀློང་ལས་མ་གཡོས་བཞིན། །རྣམ་ལྔ་འོད་

༄༅། །ཀྱིས་མཛེས་པས་གཞལ་ཡས་སུ། །རྣམ་མཁྱེན་ལོངས་སྐུའི་རང་སྣང་འཁོར་རྣམས་ལ། །སྐྱེ་
མེད་དོན་སྟོན་ཆོས་ཀྱི་རྗེ་ལ་འདུད། །ཀུན་མཁྱེན་ཁྱེད་ཉིད་དག་པའི་གདུལ་བྱ་ལ། །ཀུན་ནས་མངོན་དགའ་ལ་སོགས་
ཞིང་རྣམས་སུ། །ཀུན་ཏུ་ཀུན་མཁྱེན་སྟོན་པ་རིགས་ལྔ་ཡི། །ཀུན་བཟང་དོན་སྟོན་ཆོས་ཀྱི་རྗེ་ལ་འདུད། །དཔལ་ལྡན་
ཁྱོད་ནི་ཞིང་ཁམས་མཐའ་ཡས་ཀྱི། །ཐུབ་པ་དྲུག་སོགས་སྤྲུལ་པ་མཐའ་ཡས་སུ། །ལྷ་མི་ལ་སོགས་གདུལ་བྱ་མཐའ་ཡངས་

ལ༑ །སྣ་ཚོགས་དོན་སྟོན་ཆོས་ཀྱི་རྗེ་ལ་འདུད། །ཁྱད་པར་རྩ་ལྔའི་ཞིང་གྱུར་འཛམ་བུའི་གླིང་། །ཐུགས་རྗེ་ཆེན་པོའི་ཞིང་ཁམས་གང་ཁྲོད་འདིར། །
ལྷར་བཅས་བདག་ཅག་འདྲེན་པར་སྐུ་འཁྲུངས་པས། །སྤྲུལ་པའི་སྐུ་མཆོག་ཆོས་ཀྱི་རྗེ་ལ་འདུད། །ཡོན་ཏན་བདུན་ལྡན་དལ་འབྱོར་ཕུན་སུམ་
་ཚོགས༑ །གཞོན་ནུའི་དུས་ནས་ཉེས་པའི་སྐྱོན་བྲལ་ཞིང་། །ལེགས་པའི་ཡོན་ཏན་མ་ལུས་རབ་རྫོགས་ཤིང་། །འགྲན་གྱི་ཟླ་མེད་ཆོས་ཀྱི་
རྗེ་ལ་འདུད། །ལྷག་བསམ་རྣམ་དག་གསེར་གྱི་རི་བོ་ལ། །བསླབ་གསུམ་རྣམ་དག་མེ་ཏོག་འབྲས་བུ་རྒྱས། །སྡོམ་གསུམ་རྣམ་དག་དྲི་བསུང་
རབ་འཕྲོས་པས། །ཉོན་མོངས་གདུད་སེལ་ཆོས་ཀྱི་རྗེ་ལ་འདུད། །བྱང་སེམས་ཆོས་རྗེ་ཀུན་མཁྱེན་རྗེས་ལ་སོགས། །འཛམ་གླིང་མཁས་
གྲུབ་དུ་མ་ལེགས་བསྟེན་ནས། །མདོ་སྔགས་རྒྱ་མཚོའི་དགོངས་དོན་ཐུགས་སུ་ཆུད། །བསྟན་པའི་བཀའ་བབ་ཆོས་ཀྱི་རྗེ་ལ་འདུད། །དངོས་

༄༅། །གྲུབ་མཆོག་བརྙེས་ཡ་མཚན་ཆེ་བའི་སྐུ། །སྐྱེ་འཆི་གཉིས་སྤང་པདྨའི་ནང་ནས་འཁྲུངས། །པད་འབྱུང་ཟབ་གཏེར་
བསྟན་པ་ཁྱོད་ཀྱིས་འཛིན། །ཨོ་རྒྱན་རྒྱལ་ཚབ་ཆོས་ཀྱི༴ །རི་བྲག་གནས་སུ་བསྒྲུབ་པ་མཛད་པའི་ཚེ། །དཔལ་ལྡན་བླ་མ་རྡོ་རྗེ་འཆང་དུ་
གཟིགས། །དབང་བཞི་བསྐུར་ནས་རྒྱལ་ཚབ་འཛིན་ནོ་ཞེས། །ལུང་བསྟེན་ཐོབ་པ་ཆོས་ཀྱི༴ །མཁའ་འགྲོའི་བཀུང་ལུང་གནས་ཀྱི་སྒོ་
འབྱེད་ནས། །འོད་གསལ་ངང་ལ་མཉམ་པར་བཞག་པའི་ཚེ། །རྩ་གསུམ་དཀྱིལ་འཁོར་དུ་མ་ཞལ་གཟིགས་ཤིང་། །དབང་བསྐུར་ལུང་བསྟན་
ཆོས་ཀྱི་རྗེ་ལ་འདུད། །བཀའ་རྒྱུད་གདམས་པས་མཛད་ལ་མངའ་བརྙེས་ཤིང་། །དབང་དང་བྱིན་བརླབ་ཉམས་མྱོང་རྟོགས་པ་ལྡན། །བསྙེན་
བསྒྲུབ་ལས་སྦྱོར་ཕྲིན་ལས་ཐོགས་པ་མེད། །གྲུབ་པ་མཆོག་བརྙེས་ཆོས༴ །ཐེག་པའི་བྱེ་བྲག་གཞུང་ལུང་རབ་འབྱམས་ཀུན། །གདུལ་བྱའི་སོ་

སོའི་དབང་རིམ་ཅི་བཞིན་དུ། །སྟོན་པར་མཛད་ཅིང་གྲུབ་མཐའི་ཕྱོགས་འཛིན་བྲལ། །སྨྲ་བའི་དབང་པོ་ཆོས་ཀྱི་རྗེ་ལ་འདུད། །ཁྱད་པར་བསྟན་པའི་
སྙིང་པོ་རྫོགས་པ་ཆེ། །འབུམ་ཕྲག་དྲུག་ཅུ་རྩ་བཞིའི་དོན་རྣམས་ཀྱིས། །སྐལ་བ་ལྡན་རྣམས་སྐད་ཅིག་འབྲས་བུར་སྦྱོར། །གདམས་པའི་ཁྱད་
འཕགས་ཆོས་ཀྱི༴ །ཡང་གསང་བླ་མེད་གངས་རི་ལ་གནས་ཤིང་། །ཅི་བཞིན་རྟོགས་པ་ང་རོ་རབ་སྒྲོགས་པས། །གྲུབ་པའི་ཕྱོགས་འཛིན་
མཁས་མང་རི་དྭགས་འདར། །ཕྱོགས་ལས་རྣམ་རྒྱལ་ཆོས༴ །ཕུལ་དུ་ཕྱིན་པས་ཡོན་ཏན་ཟད་པ་མེད། །རྨད་དུ་བྱུང་བས་ཕྲིན་ལས་རྒྱུན་ཆད་མེད། །
དཔག་ཏུ་མེད་པས་གདུལ་བྱ་ཅི་སྙེད་ཀུན། །འབྲེལ་ཚད་དོན་ལྡན་ཆོས༴ །ཞིང་འདིར་བདག་ཅག་འདྲེན་པ་མཛད་ནས་ནི། །ཞིང་ཁམས་གཞན་ཏུ་
གཤེགས་པར་གྱུར་པའི་ཚེ། །ཞིང་མཆོག་རྣམ་དག་ཆོས་སྐུའི་ཞིང་ཁམས་སུ། །མྱ་ངན་འདས་མཛད་ཆོས་ཀྱི་རྗེ་ལ་འདུད། །སྐུ་གདུང་བཞུས་ཚེ་སྐུ་

༄༅། །རྟེན་དཔག་མེད་དང་། །ཨ་ལི་ལ་སོགས་གསུང་རྟེན་ཚད་མེད་དང་། །གདུང་རིང་ལ་སོགས་ཐུགས་རྟེན་གྲངས་མེད་ཀྱིས། །
གདུལ་བྱའི་རེ་སྐོང་ཆོས་ཀྱི་རྗེ་ལ་འདུད། །དེ་ལྟར་བླ་མ་ཡོན་ཏན་རྒྱ་མཚོ་ལས། །ཕྱོགས་ཙམ་གུས་བསྟོད་རྣམ་དཀར་དགེ་བ་ཡིས། །ས་གསུམ་
ལ་གནས་སྲིད་གསུམ་འགྲོ་བ་རྣམས། །དཔལ་ལྡན་བླ་མའི་གོ་འཕང་མྱུར་ཐོབ་ཤོག །འདི་ནས་བཟུང་སྟེ་སྐྱེ་བ་ཐམས་ཅད་དུ། །རྟག་ཏུ་མགོན་པོ་
ཁྱེད་ཀྱིས་རྗེས་བཟུང་ཞིང་། །རང་བྱུང་རྫོགས་པ་ཆེན་པོའི་དོན་རྟོགས་ནས། །སྐུ་ལྔ་ལྷུན་གྲུབ་སངས་རྒྱས་ཐོབ་པར་ཤོག །ཅེས་གངས་རིའི་ཁྲོད་
འདིར་ཐམས་ཅད་མཁྱེན་པ་གཉིས་པར་གྲགས་པ་ཆོས་ཀྱི་རྗེས་རིན་པོ་ཆེ་དཀོན་མཆོག་བསྟན་པའི་རྒྱལ་མཚན་དཔལ་བཟང་པོའི་གསོལ་འདེབས་བསམ་
པ་ལྷུན་གྲུབ་མ་ཞེས་བྱ་བ་རྫོགས་སོ།། །།དགེའོ།། །།

ག༽ ༄༅། །གསོལ་འདེབས་བདུད་རྩིའི་ཆུ་རྒྱུན་ཞེས་བྱ་བ་བཞུགས་སོ། །

༄༅། །ཨོཾ་ཨཱཿཧཱུྃ། བྱིན་རླབས་བདུད་རྩི་སྤྲིན་འཁྲིགས་ཤིང་། །དངོས་གྲུབ་རྒྱ་མཚོའི་ཆར་འབབ་པའི། ། 
བླ་མ་ཀུན་ལ་གསོལ་བ་འདེབས། །ཅི་བསམ་འགྲུབ་པར་བྱིན་གྱིས་རློབས། །རང་བཞིན་གདོད་མའི་ཕོ་བྲང་དུ། །སྐུ་དང་
ཡེ་ཤེས་གདུལ་འབྲལ་མེད། །ཀུན་བཟང་ཡབ་ཡུམ་གསོལ་བ་འདེབས། །གཞི་ཐོག་གྲོལ་བར་བྱིན་གྱིས་རློབས། །བདེ་
ཆེན་འོག་མིན་ཕོ་བྲང་དུ། །རིགས་ལྔ་བདེ་གཤེགས་རྡོ་རྗེ་འཆང་། །རྡོ་རྗེ་སེམས་དཔའ་གསོལ་བ་འདེབས། །ལྷུན་གྲུབ་

༄༅། །རྟོགས་པར་བྱིན་གྱིས་རློབས། །མེ་རི་འབར་བའི་ཕོ་བྲང་དུ། །ཐབས་མཁས་ཐུགས་རྗེའི་སྤྲིན་
ཚོགས་ཅན། །དགའ་རབ་རྡོ་རྗེ་གསོལ་བ༴ །རིག་འཛིན་ཐོབ་པར་བྱིན༴ །རྩབ་འགྱུར་ཚལ་གྱི་ཕོ་བྲང་དུ། །ཡེ་ཤེས་ལྔ་ལྡན་
འགྲོ་བའི་ཡབ། །ཤྲི་སེང་ཧ་གསོལ་བ་འདེབས། །གནས་ལུགས་རྟོགས་པར་བྱིན༴ །སོ་ས་གླིང་གི་ཕོ་བྲང་དུ། །མཆོག་
དང་ཐུན་མོངས་དངོས་གྲུབ་བརྙེས། །པདྨ་ཐོད་ཕྲང་གསོལ་བ་འདེབས། །སྐུ་གསུམ་འགྲུབ་པར་བྱིན་གྱིས་རློབས། །ཨོ་རྒྱན་

ཡུལ་གྱི་ཕོ་བྲང་དུ། །མཁའ་འགྲོ་དཔག་མེད་ཀུན་གྱི་གཙོ། །ཡེ་ཤེས་མཚོ་རྒྱལ་གསོལ༴ །བདག་རྒྱུད་གྲོལ་བར༴ །རང་བྱུང་ཡེ་ཤེས་ཕོ་བྲང་དུ། །
སྙིང་པོའི་དོན་སྟོན་བྱིན་རླབས་ལྡན། །དྲི་མེད་འོད་ཟེར་གསོལ༴ །གཞན་དོན་འགྲུབ་པར༴ །བདེ་བ་ཅན་གྱི་ཕོ་བྲང་དུ། །ལུང་བསྟན་མངོན་པར་རྫོགས་སངས་རྒྱས། །
མཁས་གྲུབ་ཆེན་པོ་གསོལ༴ །སངས་རྒྱས་ཐོབ་པར༴ །ཆོས་དབྱིངས་བདེ་ཆེན་ཕོ་བྲང་དུ། །དྲི་མེད་རང་བྱུང་ཡེ་ཤེས་རྟོགས། །ཆོས་དབྱིངས་དྲི་མེད་
གསོལ༴ །དྲི་བྲལ་རྟོགས་པར༴ །སྒྱུ་མ་ལྟ་བུའི་ཕོ་བྲང་དུ། །དངོས་འཛིན་འཁྲུལ་པ་རང་སར་ཞི། །སངས་རྒྱས་དབོན་པོ་གསོལ༴ །གཉིས་སྣང་
དག་པར་བྱིན༴ །གཞི་གྲོལ་ཆོས་སྐུའི་ཕོ་བྲང་དུ། །དུས་གསུམ་འོད་གསལ་འཕོ་འགྱུར་མེད། །ཀུན་སྤང་ཆེན་པོ་གསོལ་བ་འདེབས། །རང་རིག་
རྟོགས་པར་བྱིན༴ །བདེ་ཆེན་ཆོས་དབྱིངས་ཕོ་བྲང་དུ། །བཀའ་དྲིན་མཉམ་མེད་ཆོས་ཀྱི་རྗེ། །བྷུ་དྡྷ་བཛྲ་གསོལ༴ །དོན་གཉིས་འགྲུབ་པར་བྱིན༴

༄༅། །སྤྱི་བོ་བདེ་ཆེན་ཕོ་བྲང་དུ། །གདོད་མའི་འོད་གསལ་མངོན་དུ་གྱུར། །འཇིགས་མེད་གྲགས་པ་གསོལ༴ །དབྱིངས་རིག་རྟོགས་
པར༴ །སྙིང་ཁ་ཆོས་ཀྱི་ཕོ་བྲང་དུ། །ངེས་པའི་དོན་སྟོན་འགྲོ་བའི་མགོན། །རྩ་བའི་བླ་མ་གསོལ་བ་འདེབས། །རང་གྲོལ་རྟོགས་པར་བྱིན་གྱིས་རློབས། །
ཁྲག་མོ་བྲག་གི་ཕོ་བྲང་དུ། །ཚེ་གཅིག་སངས་རྒྱས་ཐོབ་པའི་ཆོས། །མཁའ་འགྲོ་སྙིང་ཐིག་གསོལ༴ །ལྷག་མེད་འགྲུབ་པར་བྱིན་གྱིས་རློབས། །ལས་
ཅན་འདུ་བའི་ཕོ་བྲང་དུ། །མཐུ་སྟོབས་རྫུ་འཕྲུལ་ཐོགས་པ་མེད། །གཏེར་སྲུང་དམ་ཅན་གསོལ༴ །བར་ཆད་ཞི་བར་བྱིན༴ །གར་བཞུགས་ཆོས་ཀྱི་ཕོ་
བྲང་དུ། །བསླབ་གསུམ་བསྒྲུབ་པའི་རྒྱལ་མཚན་འཛིན། །ཆོས་མཛད་ཡོངས་ལ་གསོལ༴ །བསྟན་པ་གནས་པར་བྱིན༴ །རང་ལུས་ལྷ་ཡི་ཕོ་བྲང་དུ། །
སྟོང་གསལ་ཡེ་ནས་ལྷུན་གྱི་གྲུབ། །ཞི་ཁྲོ་རབ་འབྱམས་གསོལ་བ་འདེབས། །འོད་གསལ་འབྱུང་བར་བྱིན་གྱིས་རློབས། །གྲགས་སྟོང་གསུང་གི་ཕ་བྲང་

དུ། །རྩ་གནས་ཡི་གེ་འཁོར་ལོ་ཉིད། །རང་བྱུང་ཡེ་གནས་གསོལ་བ་འདེབས། །ཚངས་དབྱངས་ཐོབ་པར༴།སེམས་ཉིད་དོན་གྱི་ཕོ་བྲང་དུ། །ཐམས་
ཅད་མ་སྐྱེས་མཉམ་པ་ཉིད། །རིག་སྟོང་ཆོས་སྐུར་གསོལ་བ་འདེབས། །རང་ཤར་རང་གྲོལ་བྱིན༴ །སྣང་སྲིད་སྣོད་བཅུད་ཕོ་བྲང་དུ། །ཐམས་ཅད་ཡེ་ནས་
སངས་རྒྱས་ཞིང་། །སྲིད་གསུམ་ཡོངས་ལ་གསོལ༴ །མཉམ་ཉིད་རྟོགས་པར་བྱིན༴ །མཐའ་བྲལ་ཀློང་ཡངས་ཕོ་བྲང་དུ། །མཐའ་བྲལ་གཉིས་
མེད་ནམ་མཁའི་དོན། །ལྟ་བ་མཆོག་ལ་གསོལ༴ །ཕྱོགས་ལྷུང་མེད་པར༴ །འོད་གསལ་དོན་གྱི་ཕོ་བྲང་དུ། །གསལ་སྟོང་འཛིན་མེད་གཉུག་མའི་
དོན། །བསྒོམ་པ་མཆོག་ལ་གསོལ༴།གསལ་འགྲིབ་མེད་པར༴ །བླང་དོར་མེད་པའི་ཕོ་བྲང་དུ། །ཐམས་ཅད་ཡེ་ཤེས་སྒྱུ་མའི་ངང་། །སྤྱོད་པ་
མཆོག་ལ་གསོལ༴ །གཉིས་འཛིན་ཞིག་པར་བྱིན༴ །རེ་དོགས་མེད་པའི་ཕོ་བྲང་དུ། །རང་རིག་འོད་གསལ་འཕོ་འགྱུར་མེད། །འབྲས་བུ་

༄༅། །མཆོག་ལ་གསོལ་བ་འདེབས། །ཟད་པར་བསྐྱེལ་བར་བྱིན་གྱིས་རློབས། །མཆོད་འོས་རྣམས་ལ་དུས་ཀུན་ཏུ། །དཔག་ཡས་
མཆོད་སྤྲིན་རྒྱ་མཚོས་མཆོད། །སྙིང་ནས་གུས་པས་གསོལ་བ་འདེབས། །སྐུ་གསུམ་མངོན་གྱུར་བྱིན་གྱིས་རློབས། །བྱམས་དང་སྙིང་རྗེ་འབྱོང་བ་
དང་། །ངེས་འབྱུང་སྐྱོ་ཤས་ཆེ་བ་དང་། །ཉིན་མཚན་ཆོས་ཀྱི་འདའ་བ་དང་། །བློ་སྣ་ཐུང་བར་བྱིན་གྱིས་རློབས། །སྣང་སྲིད་བླ་མར་རྟོགས་པ་དང་། །
བྱིན་རླབས་རྒྱུན་ཆད་མེད་པ་དང་། །དག་སྣང་ཕྱོགས་མེད་འཆར་བ་དང་། །མོས་གུས་སྐྱེ་བར་བྱིན་གྱིས་རློབས། །རྟག་ཏུ་དབེན་པར་གནས་པ་དང་། །
རྣམ་གཡེང་འདུ་འཛི་མེད་པ་དང་། །དངོས་འཛིན་འཁྲུལ་པ་ཞིག་པ་དང་། །ལམ་སྣ་ཟིན་པར་བྱིན་གྱིས་རློབས། །ཚེ་འདི་ཆོས་ཀྱི་འདའ་བ་དང་། །
རྟག་ཏུ་བླ་མ་མཉེས་པ་དང་། །བསྒྲུབ་པ་མཐའ་རུ་ཕྱིན་པ་དང་། །གཞན་དོན་འགྲུབ་པར་བྱིན་གྱིས་རློབས། །ལས་དང་ཉོན་མོངས་ཟད་པ་དང་། །

བྱང་ཆུབ་ལམ་ལ་རྩོན་པ་དང་། །ས་དང་ལམ་རྣམས་རྫོགས་པ་དང་། །སངས་རྒྱས་འགྲུབ་པར་བྱིན་གྱིས་རློབས། །ཚེ་འདིར་འོད་ལུས་འགྲུབ་
པ་དང་། །བར་དོར་རང་ངོ་ཤེས་པ་དང་། །རང་བཞིན་སྤྲུལ་པར་སྐྱེ་བ་དང་། །དོན་གཉིས་འགྲུབ་པར་བྱིན་གྱིས་རློབས། །གསོལ་འདེབས་
བདུད་རྩའི་ཆུ་རྒྱུན་ཞེས། །དགེ་འདིས་སྲིད་པའི་སེམས་ཅན་ཀུན། །འཁོར་བའི་རྒྱ་མཚོ་ལས་བརྒལ་ཏེ། །ཕྱམ་གཅིག་སངས་རྒྱས་ཐོབ་
པར་ཤོག །གསོལ་འདེབས་བདུད་རྩིའི་ཆུ་རྒྱུན་ཞེས་བྱ་བ། མཁའ་འགྲོ་སྙིང་ཐིག་གི་རྣལ་འབྱོར་པ་དྲི་མེད་འོད་ཟེར་གྱིས། གངས་རི་ཐོད་
དཀར་གྱི་མགུལ་དུ་སྟོན་གསུམ་མེ་ཏོག་འབྲས་བུ་སྨིན་པའི་ཚེ་སྦྱར་བའོ། །དགེའོ། །དགེའོ།། །དགེའོ། །(སམཐ་ཟླ)། སུ་པྲཏིཤྠ་བཛྲ།།

ག༽ ༄༅། །རྣམ་ཐར་ཀུན་མཁྱེན་མའི་དབུ་ཕྱོགས་ལེགས་སོ། །

༄༅། །མཛོད་ལས། ཚེ་རིང་དེ་བཞིན་ནད་མེད་དང་། །ནོར་དང་ཤེས་རབ་དག་དང་ལྡན། །ཅེས་དང་། །དད་དང་ཚུལ་ཁྲིམས་ཐོས་དང་ལྟུང་བ་
གཅིག །ངོ་ཚ་ཁྲེལ་ཡོད་ཤེས་རབ་འཕགས་ནོར་བདུན། །ཅེས་པས་འཕགས་པའི་ནོར། བདུན་དང་ལྡན་པ་དཔག་བསམ་གྱི་ལྗོན་ཤིང་ལྟ་བུ་ཡོངས་སུ་
རྫོགས་པའི་སྐུ་དད་ལྡན་བསམ་བསགས་པའི་རྟེན་དུ་གྱུར་པའི། །ལེགས་པར་བཤད་པའི་ལྷའི་རྔ་སྒྲ་ལྟ་བུ་བག་ལེགས་པར་གདུལ་བྱའི་དགར་རྟགས་
ཀྱི་ཕྱག་རྒྱ་བཞི་འདོམ་པའི་གསུངས། །ཏིང་ཞི་ལྷག་གི་ཟུང་དུ་འཇུག་པའི་འཛིན་འོད་གསལ་རྟ་བདུན་གྱི་ཉི་མ་རྒྱས་པའི་ཐུགས། །དཔལ་

༄༅། །ལྡན་བླ་མའི་སྐུ་གསུང་ཐུགས་ལ་འདུད། །དཔལ་ལྡན་ཁྱོད་ཉིད་བློ་གསལ་རྒྱ་མཚོའི་དབུས། །
མ་ནོར་འཕགས་པ་ལྷུན་པོ་ལྟ་བུར་བརྗོད། །ཕྱོགས་མེད་ཀུན་གསལ་བསྟན་པའི་རྒྱལ་མཚན་འཛིན། །མཚུངས་
མེད་བླ་མ་ཀུན་མཁྱེན་རྗེ་ལ་འདུད། །ཟབ་ཡངས་དཔག་དཀའ་རྨད་བྱུང་བསྟན་པའི་བདག །བློ་གྲོས་རྣམ་དག་གཞུང་
ལུགས་སྨྲ་བའི་གཙོ། །འཛམ་གླིང་མཁས་པའི་རྒྱན་གྱུར་ན༵མ་མཁ༵འ་དཔ༵ལ། །བཟང་པོའི་མཚན་ཅན་ཀུན་མཁྱེན་རྗེ་

ལ་འདུད། །རྒྱལ་བ་རྒྱལ་སྲས་ཕྲིན་ལས་གཅིག་བསྡུས་ནས། །དུས་འདིར་བདག་ཅག་འདྲེན་པར་སྐུ་འཁྲུང་སྟེ། །མོས་པའི་སྐྱེ་བོ་རྗེས་འཛིན་བརྩེ་བ་ཅན། །འགྲོ་བའི་མགོན་
པོ་ཀུན་མཁྱེན་རྗེ་ལ་འདུད། །གངས་རི་ཁྲོད་འདིར་པདྨའི་ཞབས་དྲུང་དུ། །ལུང་རིག་དབང་ཕྱུག་རྡོ་རྗེ་ཡེ་ཤེས་གྲགས། །སླད་ནས་བསྟན་པའི་མངའ་བདག་ནམ་མཁའི་མཚན། །
ལུང་བསྟན་བླ་མ་ཀུན་མཁྱེན་རྗེ་ལ་འདུད། །མགོན་པོ་ཁྱེད་ཉིད་ལྷུམ་ཞུགས་ནས་བཟུང་སྟེ། །བལྟམ་པའི་ལྟས་དང་ལྷག་བསམ་ཡུལ་དུ་ཕྱིན། །གཞོན་ནུའི་དུས་ན་སེམས་
དཔའ་ཆེན་པོ་བཞིན། །ངོ་མཚར་རྨད་བྱུང་ཀུན་མཁྱེན་རྗེ་ལ་འདུད། །བཅུ་བཞིའི་དུས་སུ་བསྟན་ལ་རབ་ཏུ་བྱུང་། །ཉེ་ཤུའི་དུས་སུ་བསྙེན་པར་རྫོགས་པ་མཛད། །རྣམ་དག་ཆོས་
རྣམས་རྣམ་དཔྱོད་སྤྱན་གྱིས་གཟིགས། །ཟླ་མེད་བླ་མ་ཀུན་མཁྱེན༴། །ཀུན་མཁྱེན་བླ་མ་ག་ག་ཀེ་ཏུ་མི་ལར་གྱུར་པའི་ཚེ། །ཁྱོད་ཉིད་དགེ་སློང་བསོད་ནམས་རིན་ཆེན་ཞེས། །རྨི་ལམ་ཚུལ་དུ་གསལ་བར་སྣང་
བ་ཡི། །བླ་མའི་ལུང་བསྟན་ཀུན་མཁྱེན༴ །མཁས་གྲུབ་ཆོས་རྗེས་རྨི་ལམ་ཚུལ་དུ་ཡང་། །སྣ་ཚོགས་མེ་ཏོག་རྒྱས་པའི་ས་གཞི་ལ། །ངུར་སྨྲིག་ཆོས་གོས་གཞི་ནི་གསོལ་ནས་ནི། །

༄༅། །རྒྱལ་ཚབ་ལུང་བསྟན་ཀུན་མཁྱེན༴ །དཔག་ཡས་འགྲོ་ལ་བརྩེ་བའི་ཆུ་གཏེར་ཆེ། །སྨོན་དང་འཇུག་པའི་རྦ་བརླབ་ཕྲེང་བ་
ཅན༑ །ཚད་མེད་བསྡུ་བཞིས་བདག་གཞན་རེ་སྐོང་རྗེ། །རྒྱལ་སྲས་དམ་པ་ཀུན་མཁྱེན༴ །རྣམ་དག་སྐུ་གསུང་ཐུགས་ཀྱི་རྒྱལ་མཚན་ལ། །རིམ་
གཉིས་ཡི་བཞིན་ནོར་བུ་ལེགས་སྤྲས་ནས། །ཕན་བདེའི་དངོས་གྲུབ་ཀུན་གྱི་འབྱུང་བའི་གནས། །རྡོ་རྗེ་འཛིན་པ་ཀུན་མཁྱེན༴ །མང་ཐོས་བློ་གྲོས་
བྱ་ལམ་ཡངས་པ་ལ། །ལུང་དང་རིག་པའི་ཆུ་འཛིན་རབ་འཁྲིགས་ཤིང་། །འཆད་རྩོད་རྩོམ་པའི་འབྲུག་སྒྲ་གཡོ་བ་ཅན། །སྨྲ་བའི་དབང་པོ་ཀུན་
མཁྱེན༴ །མདོ་རྒྱུད་གངས་རིའི་རྩེ་ལ་གནས་བཅས་ཤིང་། །ལུང་རིག་ལེགས་བཤད་མཆེ་སྡེར་རྣོན་པོ་ཡིས། །ཕ་རོལ་རྒོལ་བ་གླང་པོའི་གླད་
འགེམ་པ། །ཕྱོགས་ལས་རྣམ་རྒྱལ་ཀུན་མཁྱེན་རྗེ་ལ་འདུད། །གདོང་འཛོམས་དང་ལྡན་པ་སྟེང་ཚངས་པ་བཞི་ཕྲོག་བྱེད་པོར་ལྷ་ཆེན་མིག་སྟོང་སྟེ་བརྒྱ་སྦྱིན་ལྡན་པ་སོགས་

སྒྲས་ལྷ་མིན་རྒྱས། དབང་པོ་བརྒྱ་བྱིན་དྲི་བྲལ་སོགས། །གང་གི་ཆ་ཙམ་བསྐྲུན་པར་མ་ནུས་པ། །རང་བཞིན་འོད་གསལ་མཐའ་བྲལ་འདུས་མ་བྱས། །
ཡུལ་མེད་རང་གསལ་ཀུན་མཁྱེན་རྗེ་ལ་འདུད། །ཆོས་ཀུན་གདོད་ནས་མཁའ་ལྟར་འདུ་བྱེད་བྲལ། །ངང་གི་རང་གསལ་ཞི་ལྷག་ཟུང་དུ་འཇུག ། 
སྤང་གཉེན་གྱི་ཉེས་པའི་ཚོགས་ཆུ་འཛིན་སྟེ་དྲི་སྤྲིན་ལྟ་བུའི་མ་གོས་པས་མས་རབ་དབེན་པ་སྟོད་པ་པ། །དགོངས་པ་ཀློང་ཡངས་ཀུན་མཁྱེན་རྗེ་ལ་འདུད། །ཆོས་
དབྱིངས་མཁའ་ལ་མ་འགགས་རོལ་པའི་སྤྲིན། །ཕན་བདེའི་ཆར་གྱིས་གདུལ་བྱའི་རྒྱུན་བརློན་ཅིང་། །སྣ་ཚོགས་རང་གྲོལ་བདེ་ཆེན་མྱུ་གུ་
སྨིན། །ཤུགས་འབྱུང་ཀུན་སྤྱོད་ཀུན་མཁྱེན་རྗེ་ལ་འདུད། །སྣང་སེམས་དབང་བསྒྱུར་བྲག་ལ་ཆུ་ཕྱུང་ཞིང་། །སྨོན་ལམ་འབྲེལ་པའི་སེམས་
ཅན་དཔག་མེད་རྣམས། །བར་དོའི་སྐབས་སུ་འོག་མིན་གནས་སུ་འདྲེན། །ཐར་པའི་དེད་དཔོན་ཀུན་མཁྱེན་རྗེ་ལ་འདུད། །བལྟ་བསྒོམ་

༄༅། །གདེང་ལྡན་གྲུབ་པ་མཆོག་བརྙེས་ཤིང་། །སྲིད་ཞིའི་ཆོས་ཀུན་གཉིས་མེད་ལྷུན་གྲུབ་ཀྱང་། །བརླབ་ཆེན་སྤྱོད་པས་འགྲོ་ཀུན་
སྨིན་གྲོལ་མཛད། །བསྟན་པའི་ཁུར་ཆེན་ཀུན་མཁྱེན༴ །སྙུང་གཞི་ཐེབ་ཚེ་དག་པའི་སྣང་བ་ནི། །ཁ་དོགས་སྣ་ལྔ་འོད་ཀྱིས་མཛེས་པའི་ནང་། །
བཀའ་རྒྱུད་ཡི་དམ་ཆོས་སྐྱོང་དཔག་མེད་གཟིགས། །ཡང་དག་ལམ་སྟོན་ཀུན་མཁྱེན༴ །འདྲེན་པ་ཁྱེད་ཉིད་གཤེགས་པར་གྱུར་པའི་ཚེ། །
ནམ་མཁའི་ཁྱོན་ཀུན་འོད་ཀྱིས་བླ་རིས་བྲེས། །བར་སྣང་ཁམས་ཀུན་མེ་ཏོག་ཆར་ཆེན་འབེབས། །ལྷ་མའི་ཀུན་བསྟོད་ཀུན་མཁྱེན་རྗེ་ལ་འདུད། །
དབུ་ལ་མི་བསྐྱོད་འཇམ་དབྱངས་སྤྱན་རས་གཟིགས། །པདྨ་འབྱུང་གནས་དྲག་པོ་ཐོད་ཕྲེང་རྩལ། །སྒྲ་དབྱངས་འབྲུག་ཚོགས་གདུང་དང་རིང་སྲེལ་
དང་། །ཐུགས་ལྗགས་རང་བྱོན་ཀུན་མཁྱེན་རྗེ་ལ་འདུད། །འདི་ནས་སྐྱེ་འཕོ་བདེ་བ་ཅན་ལ་སོགས། །རྣམ་དག་ཞིང་ཁམས་རྣམས་སུ་རབ་སྣང་

ཞིང་། །སེམས་དཔའ་ཆེན་པོའི་ཚུལ་གྱིས་རྒྱུད་སྦྱང་སྟེ། །རྒྱལ་བ་མཉེས་མཛད་ཀུན་མཁྱེན་རྗེ་ལ་འདུད། །དེ་ནས་ལྷ་མིའི་སྐྱེ་བ་མཆོག་
བཞེས་ནས། །ལམ་དང་ས་ཡི་ཡོན་ཏན་ཀུན་རྫོགས་ཤིང་། །རྒྱལ་བ་སྤྱི་གཟུགས་རིགས་རྣམས་ཀུན་གྱི་བདག །འབྲས་བུར་མངོན་གྱུར་
ཀུན་མཁྱེན་རྗེ་ལ་འདུད། །དེ་ལྟར་བླ་མའི་ཡོན་ཏན་ཕ་མཐའ་ཡས། །དཔག་ནུས་མིན་ཀྱང་བཤེས་གཉེན་དད་རྣམས་ཀྱི། །ཆ་ཙམ་གུས་
བསྟོད་བསོད་ནམས་དགེ་བ་གང་། །མཐའ་ཡས་འགྲོ་བ་ཀུན་གྱིས་ཐོབ་པར་ཤོག །འདི་ནས་བཟུང་སྟེ་སྐྱེ་བ་ཐམས་ཅད་དུ། །རྟག་ཏུ་ཀུན་
མཁྱེན་ཁྱེད་ཀྱིས་རྗེས་འཛིན་ཞིང་། །རྣམ་དཔྱོད་ཡངས་པའི་བློ་གྲོས་སྟོབས་ལྡན་ནས། །སངས་རྒྱས་བསྟན་པ་ཚུལ་བཞིན་འཛིན་པར་
ཤོག །ཚུལ་འདི་ནི། ཆོས་རྗེ་ཐམས་ཅད་མཁྱེན་པ་རིན་པོ་ཆེའི་གསུངས་ལ་ཚད་མར་འཛིན་པའི་དགེ་བའི་བཤེས་གཉེན་ཐམས་ཅད་ཀྱི་

༄༅། །ཕྱོགས་གཅིག་ཏུ་གསོལ་བ་བཏབ་པའོ། །ས་མོ་ལུག་གི་ལོར། དབྱར་ཟླ་འབྲིང་པོ་རྟ་ཡི་ཟླ་བའི་ཚེས་གཅིག་ལ་ཞི་བར་
གཤེགས་ནས། ཉེ་ཤུ་བཞི་ལ་རྣམ་ཐར་མདོར་བསྡུས་པ་འདི་དཔལ་ལྡན་ཀཿཐོག་གི་ཆོས་གྲྭ་ཆེན་པོ་ནས་དགེའོ། །རྫོགས་སོ། །

ག༽ ༄༅། །ཕྱག་རྒྱ་ཆེན་པོ་སྙིང་པོ་དོན་གྱི་བརྒྱུད་པའི་ལོ་རྒྱུས་ཉུང་ངུར་བསྡུས་པ་གསེར་ཞུན་ཕྲེང་བ་བཞུགས་སོ། །

༄༅། །ན་མོ་གུ་རུ། དུས་གསུམ་རྒྱལ་བ་རྣམས་དང་དེ་སྲས་ལ། །མཉམ་ཉིད་ཆེན་པོའི་ངང་དུ་དབྱེར་མེད་ཅིང་། །
སྐུ་གསུམ་ཡེ་ཤེས་ལྔ་ཡི་བདག་ཉིད་ཅན། །བརྒྱུད་པའི་བླ་མ་རྣམས་ལ་ཕྱག་འཚལ་འདུད། དམིགས་མེད་ཐུགས་རྗེའི་
ཕྲིན་ལས་རྒྱ་ཆེན་གྱིས། །དཔག་མེད་གདུལ་བྱ་སྨིན་གྲོལ་མཛད་པ་ཅན། །ལྔ་དུས་བསྟན་པའི་སྒྲོན་མེ་དེ་དག་གིས། 
རྣམ་ཐར་ཚ་ཙམ་ཡི་གེར་བཀོད་པར་བྱ། འདིར་ཡིད་ཆེས་ཤིང་ཁུངས་བཙུན་པར་བྱ་བའི་ཕྱིར་བླ་མ་བརྒྱུད་པའི་ལོ་རྒྱུས་

༄༅། །མདོར་བསྡུས་ཙམ་ཞིག་བཤད་པ་ནི། ཀློང་གསལ་ལས། སྐལ་ལྡན་ངེས་ཤེས་བསྐྱེད་པའི་ཕྱིར། །
བརྒྱུད་པའི་ལོ་རྒྱུས་བཤད་པར་བྱ། །ཞེས་པས། འདི་ལ་ལོ་རྒྱུས་མ་བཤད་པའི་སྐྱོན་དང་། བརྒྱུད་པ་དངོས་ཅི་ལྟར་བཤད་
པ་དང་། །དེ་ལྟར་བཤད་པ་དགོས་ཆེད་དང་གསུམ་ལས། །དང་པོ་ནི། ཉི་ཟླ་ཁ་སྦྱོར་ལས། ལོ་རྒྱུས་དོན་གྱི་མ་བཤད་ན། །
གསང་ཆེན་ངེས་པའི་བཀའ་འདི་ལ། །ཡིད་མི་ཆེས་པའི་སྐྱོན་དུ་འགྱུར། །ཞེས་སོ། །གཉིས་པ་བརྒྱུད་པ་དངོས་ཅི་ལྟར་

བཤད་པ་ནི། སྤྱན་ལྔ་རིན་པོ་ཆེའི་ཞལ་ནས། རྡོ་རྗེ་འཆང་གི་དངོས་སུ་བྱིན་གྱི་རླབས་པ་ནི་ཏེ་ལོ་པ་ཡིན། དེ་ནས་རིམ་པར་བཞིན་བཀའ་རྒྱུད་ཐམས་
ཅད་སྤྲུལ་པའི་སྐུ་ཁོ་ན་ཡིན་ཅིང་གང་ཟག་གི་བརྒྱུད་པ་བར་མ་ཆོད་པ་ཡིན། །དེ་དག་གིས་ཀྱང་གཅིག་གིས་གཅིག་བྱིན་གྱིས་བརླབ་ཅིང་བསྟན་པ་གཏད་པའི་
ཚུལ་མཛད་དོ། །ཞེས་པས། དེ་ལ་རིང་བརྒྱུད་དང་ཉེ་བརྒྱུད་གཉིས་ལས། དང་པོ་ནི། བདག་གིས་སྟོན་པ་ཤཱཀྱའི་དབང་པོ་འདི་ཡང་དག་པར་
རྫོགས་པའི་སངས་རྒྱས་པ་དེ་དང་པོ་ངོ་བོ་ཉིད་ཀྱིས་སྐུ་ཡིན་པ་ལ། སྣང་ཚུལ་སྤང་རྟོགས་མཐར་ཕྱིན་ཏེ་སྒྲིབ་གསུམ་རྩི་བ་ནས་དག་པའི་བྱང་ཆུབ་སངས་
རྒྱས་རྣམས་ལ་ཆོས་སྐུར་སྣང་སྟེ། དག་པ་ས་གསུམ་ལ་གནས་པའི་སེམས་དཔའ་ཆེན་པོ་རྣམས་ལ་ལོངས་སྐུ་རྡོ་རྗེ་འཆང་ཆེན་མཚན་དཔེའི་བརྒྱན་པར་
སྣང་ནས། སྒྲོ་འདོག་ཐེ་ཚོམ་ཕྲ་བའི་ཕྲ་བ་ངོ་བོ་ཉིད་དུ་གཅོད་ཅིང་། ཉན་རང་དང་ས་ལམ་ལ་གནས་པའི་བྱང་ཆུབ་སེམས་དཔའ་རྣམས་ལ་མཆོག་གི་

སྤྲུལ་སྐུར་སྣང་སྟེ། དེ་ལྟར་གཞི་དབྱེར་མེད་པའི་སངས་རྒྱས་ཆོས་ཀྱི་སྐུ་སྤྲོས་པ་ཐམས་ཅད་དང་བྲལ་བ་དེ་ཉིད་ཀྱིས་རང་རྩལ། 
མཁྱེན་པའི་ཡེ་ཤེས་སུ་ཤར་བ་གདུལ་བྱ་བསམ་པ་དང་དབྱེར་མེད་དུ་བཞུགས་པས། གདུལ་བྱ་སོ་སོའི་མོས་པ་དང་མཐུན་པའི་སྤྲུལ་སྐུ་རེས་འདུལ་
བའོ། །དེ་ནས་ལོངས་སྐུ་རྡོ་རྗེ་འཆང་གིས་སེམས་དཔའ་ཆེན་པོ་རྣམས་ལ་བཀའ་སྩལ་པ། མཁའ་སྤྱོད་གནས་སུ་འོང་འདོད་ན། །དང་པོ་ཐོས་པའི་
ཤེས་རབ་ཀྱིས། །ཕྱི་ནང་ཆོས་ལ་སྒྲོ་འདོགས་ཆོད། །བར་དུ་བསམ་པའི་ཤེས་རབ་ཀྱིས། །དེ་དོན་རྒྱུད་ལ་གོམ་པར་སྦྱངས། །ཐ་མ་བསྒོམ་པའི་ཤེས་
རབ་ཀྱིས། །བདག་ཏུ་འཛིན་པའི་ཉོན་མོངས་ཞི། །ཚོགས་ལམ་བླ་མ་མཚན་ལྡན་ལ། །མཉེས་པ་གསུམ་གྱིས་མཆོད་པ་འབུལ། །སྦྱོར་ལམ་
བླ་མའི་མན་ངག་གིས། །ཞི་གནས་ལྷག་མཐོང་རྒྱུད་ལ་སྦྱོར། །མཐོང་ལམ་སྤྱན་ལྔ་དག་པ་ཡིས། །རང་སེམས་སྐྱེ་མེད་མཐོང་བར་གྱིས། །བསྒོམ་

ལམ་ཏིང་འཛིན་རྣམ་གསུམ་གྱིས། །གཉུག་མ་ཡིད་ལ་གོམ་པར་གྱིས། །མཐར་ཕྱིན་ཉེས་པ་གཉིས་ཟད་དེ། །ཆོས་རྣམས་ཟད་སར་སྐྱོལ་བར་
གྱིས། །ང་ནི་ཐབས་ཀྱིས་ལམ་མཁན་ཏེ། །ཐབས་ལམ་འཚོལ་ལ་ལམ་འདིར་ཤོག །ཅེས་གསུངས་སོ། ༈ །དེ་ཉིད་ཀྱི་སྤྲུལ་
པ་རྗེ་བཙུན་ཏེ་ལོ་པ་ནི། དུས་གསུམ་གྱི་སངས་རྒྱས་རྡོ་རྗེ་འཆང་ཆེན་ལ་སོགས་པ་འདི་དག་པའི་སྣང་བ་ཡིན་པས། །ལས་དང་ཉོན་མོངས་པའི་སྒྲིབ་
པ་མ་དག་པའི་སེམས་ཅན་རེ་རེའི་མདུན་དུ་ལོངས་སྤྱོད་རྫོགས་པའི་སྐུ་རེ་རེ་བཞུགས་ཀྱང་། རང་རང་གིས་ལས་ཀྱི་སྒྲིབ་པས་མི་མཐོང་ལྟེ་སེམས་ཅན་
ཐམས་ཅད་ལ་མཐུན་པའི་སྐུས་འཚམས་པའི་ཆོས་སྟོན་པ་ཆོས་ཉིད་ཡིན་པས། འཛམ་བུ་གླིང་པའི་སེམས་ཅན་ལས་སད་པ་དང་། ཏེ་ལོ་པའི་སྐུས་
འདུལ་བའི་གདུལ་བྱ་རྣམས་ཀྱིས་སྣང་བ་ལ་བཅོམ་ལྡན་འདས་བདེ་མཆོག་ཧེ་རུ་ཀའི་རྡོ་རྗེ་འཆང་ཆེན་ཉིད་ཀྱིས་སྤྲུལ་པའི་སྐུ་ཏེ་ལོ་པ་བྱོན་པ་སྟེ། དེ་ཡང་

༄༅། །རྡོ་རྗེ་འཆང་དང་རྡོ་རྗེ་རྣལ་འབྱོར་མས་ཏེ་ལོ་པ་ལ་དངོས་སུ་ལུང་བསྟན་ཏེ། འདི་ན་སངས་རྒྱས་ཐམས་ཅད་ཀྱིས། ཡབ་གཅིག་འཁོར་ལོ་
བདེ་མཆོག་སྟེ། འདི་ཡི་མཁའ་ལ་རྡོ་རྗེ་ཡི། །ཐོག་དང་སེར་བ་དྲག་འབབ་པས། གཞོམས་པར་མི་ནུས་ཆོས་བྱིན་ཅིག །ཅེས་པ་ནས་བཟུང་སྟེ། །
རྡོ་རྗེ་རྣལ་འབྱོར་མས། །བདག་འདིས་ཡབ་གྱུར་བཅོམ་ལྡན་འདས། །བདེ་མཆོག་འཁོར་ལོ་བདེ་བའི་མཆོག །ཏེ་ལོ་སངས་རྒྱས་འགྲོ་བའི་མགོན། །ཡིད་བཞིན་ནོར་བུ་རྣམ་གསུམ་འབུལ། །ཅེས་
གསུངས་ནས་གདམས་ངག་ཐམས་ཅད་གནང་། ལུས་མེད་མཁའ་འགྲོ་མས། སྤྱོད་པ་ཆུ་ལ་རལ་གྲི་རྒྱོབ། །དམ་ཆོས་རྟོགས་པའི་ཉི་མ་འདིས། །དམ་
ཚིག་རང་སེམས་མེ་ལོང་ལྟོས། །སྨིན་གྲོལ་སེམས་ཀྱི་རྒྱ་མདུད་ཁྲོལ། །རིག་པ་ཡེ་ཤེས་སྒྲོན་མེས་ལྟོས། །རྩ་རླུང་དྲྭ་མིག་འཁོར་ལོ་བསྐོར། །རང་
གྲོལ་ཕྱག་རྒྱ་ཆེན་པོ་ལྟོས། །རོ་སྙོམས་ཕྱི་ཡི་མེ་ལོང་ལྟོས། །བདེ་ཆེན་གསང་བའི་རིན་ཆེན་འཆང་། །ཞེས་གསུངས་ནས་ཆོས་སྐོར་དགུ་གནང་ནང་བྱིན་

གྱིས་རླབས། དེར་མཁའ་འགྲོ་མའི་ཚོགས་དཔོན་དུ་ཞུས་ཀྱང་མ་གནང་བས། །ན་རོ་རི་རི་ཀ་པོ་རོ། །བུ་རྣམས་དོན་དུ་རྣལ་འབྱོར་བདག། །གཙུག་གི་
ནོར་བུའི་དགོན་པར་འགྲོ་གསུངས་ནས་ཤད་ཀྱིས་ནམ་མཁར་སོང་ནས་སྐད་ཅིག་གིས་གཙུག་གི་ནོར་བུའི་དགོན་པར་བྱོན། །དེ་ལྟར་རྗེ་བཙུན་ཏེ་ལོ་པ་ནི། དུས་
གསུམ་སངས་རྒྱས་ཐམས་ཅད་ཀྱི་སྐུ་གསུང་ཐུགས་ཀྱིས་བྱིན་རླབས་བསྡུས་པའི་རང་བཞིན་དུ་ཡིན་པར་དྲེ་གསུངས་ཏེ། ང་ལུས་ཀྱེ་ཡི་རྡོ་རྗེ་ཡིན། ངག་ནི་
མ་ཧཱ་མ་ཡ་ཡིན། སེམས་ནི་བདེ་མཆོག་འཁོར་ལོ་ཡིན། །དབང་པོ་གསང་བ་འདུས་པ་ཡིན། །ཡན་ལག་དགྲ་རྒྱུད་ནག་པོ་སྟེ། ཉིང་ལག་རྡོ་རྗེ་འཇིགས་
བྱེད་ཡིན། །བ་སྤུ་དུས་གསུམ་སངས་རྒྱས་ཀྱི། །སྐུ་གསུམ་ཐུགས་དང་དབྱེར་མེད་དོ། །ཅེས་ཕྱོགས་ཐམས་ཅད་དུ་གྲགས་སོ། ༈ །
དེ་ཉིད་ཀྱི་སློབ་མ་མཁས་གྲུབ་ན་རོ་པ་ནི། དེ་ཡང་དང་པོ་ལུས་སྲོག་ལ་མི་ལྟོས་ནས། བཙལ་ཞིང་སྙེད་པ་དང་། སངས་རྒྱས་དངོས་སུ་མཐོང་བས་གསུང་

༄༅། །ལ་ཚད་མར་འཛིན། ལུས་སེམས་བྲལ་བ་ཙམ་གྱི་དཀའ་བ་ཆེན་པོ་བཅུ་གཉིས། བྲལ་ལ་ཁད་བརྒྱད་ཅུ་སྤྱད་ནས་མཐར་ཁྲག་གི་མཎྜལ་
ལ་དབང་པོ་ལྔ་ཡི་ཚོམ་བུར་བཀོད་ནས། བླ་མས་སྣོད་ཀྱི་དྲི་མ་དག་པར་གཟིགས་ནས་ཕྱག་རྒྱ་ཆེན་པོའི་གདམས་ངག་བསྟན་བསྒོམ་དུ་མེད་པའི་རྣལ་འབྱོར་རྒྱུས་
ལས་སྐྱེས། བླ་མའི་དགོངས་པ་ཡོངས་སུ་རྫོགས་པར་མཛད་ནས། སྙན་བརྒྱུད་ཀྱི་གདམས་པ་ཆུ་བོ་བཞིན་ཏུ་འཕེལ་ཏེ། བླ་མས་འདྲེན་པ་རྨད་བྱུང་
དུ་ལུང་བསྟན་པ་ནི། རང་གྲོལ་ཡེ་ཤེས་ཉི་མ་ཡིས། །སུ་ལ་ཧ་རིའི་དགོན་པ་རུ། །བློ་གྲོས་མ་རིག་མུན་པ་སེལ། །ཡེ་ཤེས་སྣང་བའི་ཁྱད་པར་གྱིས། །
གང་ཡང་སྐྱེ་བ་མེད་པ་ཡིས། །རང་རིག་རང་གསལ་ནམ་མཁའ་ལ། །དམ་ཆོས་སྤྲིན་གྱི་ཆར་རྒྱུན་གྱིས། །གདུལ་བྱའི་ལོ་ཏོག་སྨིན་པར་མཛད། 
ཡང་ཏེ་ལོ་པས། རྟོགས་པ་ཁོང་རང་དང་མཉམ་པས་སྐལ་ལྡན་རྣམས་ཀྱི་བརྟན་བྱར་བསྟེན་པ་ནི། །ང་ནི་ཞིང་ཁམས་བརྒྱར་ཡང་ཕྱིན། །ང་ནི་སངས་

རྒྱས་བརྒྱར་ཡང་མཐོང་། སྤྲུལ་པ་བྱེ་བ་བརྒྱར་ཡང་བཀྱེ། ཨརྱ་ངྷེ་ཝ་ཀླུ་སྒྲུབ་ལྔ་བ་པ། །བཅོམ་ལྡན་འདས་དང་ང་གཏམ་བྱས། །ས་ར་ཧ་ནི་ཆེན་པོས་
ཀྱང་། རྟོགས་པ་སུ་ལ་འགྲན་དུ་མེད། །མི་བརྗེད་བཟུང་ཐོབ་ན་རོ་པས། །བཅུ་གཉིས་པར་དུ་ང་བརྟེན་བྱས། །ང་ཡི་རྟོགས་པ་ཁོ་ལ་ཡོད། །ཕྱིར་
རབས་དོན་གཉེར་སྐལ་ལྡན་རྣམས། །རྟོགས་པར་འདོད་ན་ན་རོ་བསྟན། །ཞེས་གསུངས་པས། རྗེ་བཙུན་ཏེ་ལོ་པ་ཡི་སྐུ་གསུང་ཐུགས་དང་ན་རོ་པ་
གཉིས་སུ་མེད་པའོ། ༈ །དེ་ཉིད་ཀྱི་སློབ་མ་སྨར་པ་ལོ་ཙ་ནི། སུ་ལ་ཧ་རིའི་དགོན་པར། བླ་མ་ན་རོ་པ་ལ་གསེར་གྱི་མཎྜལ་ཕུལ། ཕྱག་
འཚལ། བསྐོར་བ་བྱས། ཞབས་སྤྱི་བོར་བླངས་ནས་གདམ་ངག་དང་སྐུ་དྲིན་རྗེས་སུ་གནང་བར་ཞུ། ཞེས་ཞུ་བ་ཕུལ་བས། ན་རོ་པས་ཀྱང་ཐུགས་
ལ་བཏགས་ཏེ། ཀྱེ་རྡོར་གྱིས་དབང་བསྐུར། བདེ་མཆོག་གིས་བྱིན་གྱིས་བརླབས། ཡི་དམ་ལྷན་སྐྱེས་གནང་། ཕྱག་རྒྱ་ཆེན་པོའི་གདམས་ངག་

༄༅། །མང་དུ་གནང་། ཨ་ཐུང་གིས་ཁྲིད་བྱས་ཤིང་བསྒོམ། ཐོག་མར་ཀྱཻ་རྡོར་གྱིས་དབང་བསྐུར་བའི་དུས་སུ་བུམ་པས་དབང་
བསྐུར་བའི་ཚེ། བདག་མེད་མ་ལྷ་མོ་བཅུ་བདུན་གྱི་དཀྱིལ་འཁོར་གྱི་གཙོ་མོ་ཀྱེ་རྡོར་གྱིས་དཀྱིལ་འཁོར་གྱི་ལྷ་ཚོགས་རྣམས་སྣང་ལ་རང་བཞིན་མེད་པར་
འཇའ་ཚོན་ལྟ་བུར་མངོན་སུམ་དུ་ཞལ་གཟིགས་སོ། །གསང་དབང་གིས་དུས་སུ་བདེ་བ་ཆེན་པོའི་ལུས་སེམས་གང་སྟེ་གཞོན་ནུ་མའི་བདེ་བས་ཀྱང་
མི་མཚོན་ནོ། །དབང་གསུམ་པའི་དུས་སུ་ལྷན་གཅིག་སྐྱེས་པའི་ཡེ་ཤེས་ངོ་སྤྲད་དེ་སྔར་འགྲིས་ཀྱི་མི་དང་འཕྲད་པ་བཞིན་ནོ། །དབང་བཞི་པའི་དུས་
སུ་བསྒོམ་མེད་པའི་དོན་རྒྱུད་ལ་སྐྱེས་ནས་མཁྱེན་པ་གཉིས་ཡེ་ཤེས་ལ་མངའ་བརྙེས་སོ། །དུས་དེར་བླ་མ་ན་རོ་བའི་མདུན་དུ་ལོ་དྲུག་དང་། །ཟླ་བ་
གཉིས་བཞུགས། ཆོས་ཐམས་ཅད་སྒྲོ་འདོག་ཚུལ་དང་ལྡན་པར་བཅད་པ་ལ། ན་རོ་པ་ཡང་དེ་ལ་ཤིན་ཏུ་མཉེས་སྐད་དོ། །དེ་ནས་སྐབས་སུ་མངའ་

བདག་མི་ཏྲི་བའི་ཞབས་ལ་གཏུག་ནས། དེ་ཉིད་ཀྱིས་བྱིན་རླབས་དང་དབང་བསྐུར་སེམས་བསྐྱེད་སེམས་ཉིད་སྐྱེ་བ་མེད་པ་ཆོས་སྐུར་ངོ་སྤྲད་དེ། དེ་ནས་
སྨར་པས། ཤར་དངོས་གྲུབ་ཆུ་བོ་གངྒ་བསྒལ། རི་རབ་ཏུ་འཁྲུགས་པའི་དུར་ཁྲོད་དུ། མེ་ཏོག་མདངས་འཕྲོག་གི་དགོན་པ་རུ། རྗེ་མངའ་བདག་
མི་ཏྲིའི་ཞབས་ལ་གཏུག རྒྱུད་ཟབ་མོ་བསྟོད་པ་གླུ་བླངས་ཐོས། །ཆོས་ཕྱག་རྒྱ་ཆེན་ལ་རྟོགས་པ་སྦྱོངས། །སེམས་དངོས་པོའི་བཞུགས་ཚུལ་
གཏན་ལ་ཕབ། །གཞི་མ་བཅོས་དོན་གྱི་ངོ་བོ་མཐོང་། །ཞེས་གསུངས་སོ། །དེ་ནས་བོད་དུ་ཚུར་འོང་ངོ་། དུས་རེ་ཞིག་གི་ཚེ་མཁའ་འགྲོ་མའི་
ཚོགས་ཐམས་ཅད་ཀྱིས་བྱང་ངོས་ནས་ལར་གདན་དྲང་དུ་ཕྱིན་པ་ལ། སྨར་པས་གསེར་བསྡུས་ཏེ་མྱུར་དུ་བྱོན་པས་ཡང་རྒྱ་གར་དུ་ཕྱིན་ནས་བླ་མ་སྤྱོད་
པ་ལ་གཤེགས་པས། མར་པ་དང་རི་བོ་གསེར་གྱི་དགོན་པར་མཇལ་ནས། མར་པས་ཕྱག་དང་བསྐོར་བ་བྱས་པས། སུ་ལ་ཧ་རིར་ཁྲིད་ནས་ཆོས་

༄༅། །ཐམས་ཅད་བུམ་པ་གང་བྱོས་ཚུལ་དུ་གནང་ངོ་། །ན་རོ་པའི་ཕྱག་མར་པའི་སྤྱི་བོར་བཞག་ནས་ཚུལ་བཞིན་སྦྱངས་པའི་ལས་འཕྲོ་
ཅན། བོད་ཡུལ་མར་པ་ལོ་ཙ་ཁྱོད། །འཁོར་ལོ་བསྒྱུར་རྒྱལ་རིན་ཆེན་འཛིན། འདོད་པ་རྡོ་ལ་ཡི་གེ་བྲིས། རིགས་རྒྱུད་ནམ་མཁའི་མེ་ཏོག་ཡལ། །
ཆོས་རྒྱུད་ཆུ་བོའི་གཞུང་བས་རིང་། །སེང་གེ་ཁྱུང་གི་ཕྲུ་གུ་བཞིན། །བུ་སློབ་མ་བས་ཀྱང་ཡང་སློབ་བཟང་། ཁྲོམ་ཆ་ལ་ཇེ་བཟང་ཇེ་བཟང་འགྲོ །ཐེག་
ཆེན་སྙིང་པོའི་དོན་བསྡུས་ནས། །ལས་ཅན་སྨིན་མིན་དང་གྲོལ་གྱུར་པའི། །སྐལ་ལྡན་གདུལ་བྱའི་རྒྱལ་པོ་ཁྱོད། ད་ལྟ་བོད་ཡུལ་དབུས་སུ་སོང་། །བྱང་
ཕྱོགས་ཁ་བ་ཅན་གྱི་ལྗོངས། །སྤོས་ཀྱི་ཤིང་རྣམས་རྒྱས་པའི་ས། །སྨན་སྣ་ཚོགས་སྐྱེ་བའི་རི་མགུལ་ནས། །སྐལ་ལྡན་གདུལ་བྱའི་སྣོང་ལྡན་ཡོད། །
ཁྱོད་དེ་རུ་སོང་དང་འགྲོ་དོན་འགྲུབ། །བུ་ཁྱོད་ཀྱི་སྐུ་དོན་འགྲུབ་ནས་མཆིས། །སྐྱེ་བ་འདི་ཉིད་འདས་གྱུར་ནས། མཉམ་ཉིད་བདེ་བ་ཆེན་པོའི་གནས། །

འོད་གསལ་གྱིས་ངང་ནས་མཇལ་བར་མཆིས། །ཞེས་གསུངས་ནས་བཀའ་བཞི་གདམས་པ་བོད་དུ་བསྒྱུར་ཏོ། ༈ །དེ་ཉིད་ཀྱི་སློབ་
མ་རྗེ་བཙུན་མི་ལ་ནི། བླ་མ་མར་པའི་དྲུང་དུ་བླ་མའི་བཀའ་བཞིན་ཏུ་བསྒྲུབ། གསུངས་ལ་ཚད་མར་འཛིན་ཅིང་། ལས་ཆོས་སུ་མཐོང་བའི་
དད་པས་ལོ་ཉི་ཤུ་རྩ་ལྔའམ་ལོ་དྲུག་ཟླ་བརྒྱད་ཀྱིས་བར་དུ་ལུས་ངག་གིས་གཡོ་གཡུ་མེད་པར་དཀའ་བ་སྣ་ཚོགས་སྤྱད། །མཁར་བཅུ་ཐོན་བརྩིགས་
ནས་རྒལ་པ་ལེན་གསུམ་ཆད་པར་བྱས་ས། །དུས་རེ་ཞིག་གིས་ཚེ་བླའི་ཇོ་མོ་ལ། ཁྱོད་ཀྱིས་མི་ལའི་མཆོད་པ་བཟང་པོ་གཅིག་གི་གྲབ་གྱིས་
ཤིག་དང་། མི་ལར་ཆོས་གཅིག་བྱེད་གསུངས། དེ་ཚེ་སློབ་མ་གྲྭ་པ་ཐམས་ཅད་ལ་གསང་། གྲྭ་པ་ཀུན་ལ་བླ་མའི་རྨི་ལམ་ངན་པ་གཅིག་ལ་
ཞག་ཁ་ཡར་རྨི་ལམ་བསྒྱུར་ཆོག་བྱེད་པ་མིན་གྱིས་ལ། སུ་ལའང་མ་གློ་ནང་དུ་ཡང་མ་བཏང་ངོ་། །ངེད་མཚམས་ཤིག་བཅད་པ་ཡིན་གསུངས། །

༄༅། །ཇོ་མོ་ཡང་མ་ཚུད་པར། ནུབ་དང་པོ་ལ་ས་ཆོག །གཉིས་པར་ལ་སྟ་གོན། གསུམ་པ་ལ་དངོས་གཞི། ནུབ་བཞི་
པར་ལ་གཏང་རག་བྱས་ནས། །དབང་བྱིན་རླབས་གཉིས་ཀ་དུས་གཅིག་ཏུ་སྤྲུག་ནས་མཛད་དོ། དེའི་ཕྱིའི་ནུབ་མོར་གཏང་རག་གི་མཆོད་པ་ཆེན་པོ་
བཤམས་ནས་ཚོགས་ཐོན་པའི་ཐོ་རས་ཁ། བླ་མ་སྨར་པས་ཕྱག་གཡོན་པ་མི་ལའི་སྤྱི་བོར་བཞག་སྟེ། སྣོད་ལྡན་མོས་གུས་ལྡན་པ་ལ། །
འོད་གསལ་བ་ནི་རྒྱུན་ཆད་མེད། །བར་དོའི་གྲོད་ཁྱེར་དེས་མི་མཐོང་། །མཁྱེན་པ་འགྲོ་དོན་དུ་མ་ཤར། །ཅེས་གསུངས་ཏེ་ཚེ་འདིར་མཆོག་གི་
དངོས་གྲུབ་ཐོབ་པར་ལུང་བསྟན་ནོ། །ཡང་མར་པས་མི་ལའི་ཐུགས་ཀར་ཕྱག་འཁར་གཏད་དེ། ངས་དཀའ་ལས་བྱས་པའི་གདམ་ངག་འདི་
རྣམས་ཁྱོད་ལ་གཏད་དགོས་པ་ཡིན་གསུངས་ནས། ཀྭ་བཞི་མའི་འགུར་མཛད་ནས། བྱང་དུ་ཀྭ་ཆེན་གཅིག་བཙུག་པ་རྨི། སྟེང་དུ་རྒོད་ཆེན་

གཅིག་བབས་པ་རྨི། རྒོད་གཤོག་དྲུག་མཐའ་ནས་རྒྱས་པ་རྨི། བྱ་སྦུ་གནམ་ལ་གཟེང་བ་རྨི། བྱ་ཚང་བྲག་ལ་བཅའ་ལ་རྨི། བྱ་དེ་ལ་བུ་གཅིག་སྐྱེས་
པ་རྨི། བྱ་བྲན་གྱི་ནམ་མཁའ་གང་བར་རྨི། ཅེས་པ་དང་། །བྱང་དུ་ཀྭ་ཆེན་བཙུག་པ་དེ། ཁྱོད་གངས་ཀྱི་མི་ལ་རས་པ་ཡིན། སྟེང་དུ་རྒོད་གཅིག་
བབས་པ་སྟེ། མི་བཞི་རྒོད་པོ་ལྟ་བུ་ཡིན། གཤོག་དྲུག་མཐའ་ནས་རྒྱས་པ་དེ། ལྟ་བའི་གདར་ཤ་ཆོད་པ་ཡིན། བྱ་སྤུ་གནམ་དུ་གཟེང་བ་དེ།
རླུང་སྲོག་རྩོལ་གནད་དུ་ཚུད་པ་ཡིན། བྱ་ཚང་བྲག་ལ་བཅའ་བ་ལ། མི་འབྲུ་བྲག་པས་སྲ་བ་ཡིན། བྱ་དེ་ལ་བུ་གཅིག་སྐྱེས་པ་དེ། བུ་འགྲན་གྱི་
དོ་མེད་གཅིག་འབྱུང་བ་ཡིན། བྱ་བྲན་གྱིས་ནམ་མཁའ་གང་བ་དེ། བསྒྲུབ་བརྒྱུད་ཀྱི་བསྟན་པ་དར་བ་ཡིན། བུ་ཚ་བོ་བས་ཀྱང་ཡང་ཚས་བཟང་། 
ཁྲོམ་ཆ་མ་ཇེ་བཟང་ཇེ་བཟང་འགྲོ། །ཞེས་གསུངས་ནས་བསྒྲུབ་རྒྱུད་ཀྱིས་བསྟན་པ་དར་བའི་ལུང་བསྟན་ནོ། ༈ །དེ་ཉི་ཉིད་ཀྱི་སློབ་མ་

 ༄༅། །དྭགས་པོ་རིན་པོ་ཆེ་ནི། རྗེ་བཙུན་ལ་རས་ཆུང་བས་ཞུས་པའི་ལེན་དུ། དེའི་བརྒྱུད་པ་འཛིན་པའི་ལས་ཅན་དེ་སློབ་མ་ད་གཟོད་
འོང་བ་ཡིན། ལྕགས་སག་སྐྱོན་གསུམ་དང་བྲལ་བའམ། སྤྲང་བུས་རྩི་ཐོག་སྙབས་པ་དང་འདྲ་སྟེ། ཡུན་རིང་པོར་བླ་མ་ལ་བརྟེན་ནས་དགོས་
པ་མིན་གྱིས། དུས་ཚད་དང་ལོ་གྲངས་འཛད་དེ། ད་ནི་འོང་བ་ཡིན་བསུ་བ་གྱིས་གསུངས་ནས། བྱོན་ནས་མཉེས་མཉེས་ཆེར་མཛད། ང་ཡི་
བརྒྱུད་པ་འཛིན་པའི་སློབ་མ་འདི་ཡིན་གསུངས་ནས། སྙན་བརྒྱུད་ཀྱིས་གདམས་པ་ཐམས་ཅད་བུམ་པ་གང་བྱོས་ཀྱི་ཚུལ་དུ་གསུངས་ཏེ། མི་ལམ་
ཞུས་ལེན་ཚུལ་དུ་ལུང་བསྟན་མང་དུ་མཛད། ད་ང་དང་འགྲོགས་མི་དགོས་པས་དབུས་སུ་སོང་ལ་བསྒོམ་ཅིག །ཆོས་སྐུ་དང་ད་གཟོད་མཇལ་བར་
གདའ་གསུངས། ཡང་ནུབ་གཅིག་རྨི་ལམ་ལྟོས་གསུངས་ནས་བལྟས་པས། མཉམས་མེད་དག་པོ་རིན་པོ་ཆེ་བྲག་རི་རྩེ་རྒྱལ་གཅིག་གི་རྩར་ཕྱིན། །

ཉི་ཟླ་ཤར། རྒོད་མང་པོས་བསྐོར་བ་གཅིག་རྨིས་ཞུས་པས། རྗེ་བཙུན་གྱིས་འདི་ནས་ཤར་སྒོམ་པོ་གདར་གྱི་རི་བོ་བྱ་བ་རྒྱལ་པོ་གདན་ལ་བཞུགས་པ་
འདྲ་བ། རྩེ་མོ་རིན་པོ་ཆེའི་སྲོག་ཞུ་ལྔ་རུ་ཡོད་པ། ཤིང་ཡང་གསེར་གྱིས་མཎྜལ་བཀོད་པ་ལྟ་བུ། མདུན་རི་རིན་པོ་ཆེ་སྦུངས་པ་དང་འདྲ་བ། རི་
བདུན་བློ་གྲོས་ཕྱག་འཚལ་བ་ལྟ་བུ། དེའི་མགུར་ནས་ཁྱོད་ལ་ང་ཡི་ཞྭ་འདི་ལྟ་བུའི་གནས། བྲག་རི་ཆེན་པོ་གཅིག་གིས་མགུལ་དུ་འགྲོ་དོན་དཔག་
ཏུ་མེད་པ་འབྱུང་། བྱ་རྒོད་འདུ་བ་བཞིན་སྐལ་ལྡན་གྱི་སློབ་མ་མང་དུ་འདུ་བས། །དབུས་སུ་སོང་གསུངས་ནས་འགུར་འདི་གསུངས་སོ། །
བུ་སྟོན་པ་དབུས་སུ་བཞུད་མ་བཞུད། ཅེས་པ་ནས་ལར་ཐམས་ཅད་སྒྱུར་མར་ཤེས་པར་མཛོད། ཅེས་པའི་བར་དང་། ཤར་སྒམ་པོ་གདར་གྱི་རི་བོ་
དེ། རྒྱལ་པོ་གདན་ལ་བཞུགས་པ་འདྲ། །རྩེ་མོ་རིན་ཆེན་སྲོག་ཞུ་གསོལ། །རི་བདུན་བློ་གྲོས་འདུད་པ་འདྲ། །ཤིང་ཡང་གསེར་གྱི་མཎྜལ་བཀྲ། །

༄༅། །དེ་ཡི་མགུལ་ན་གདུལ་བ་ཡོད། །ཁྱོད་དེ་རུ་སོང་ལ་འགྲོ་དོན་གྱིས། །བུ་ཁྱོད་ཀྱིས་འགྲོ་དོན་འགྲུབ་ནས་མཆིས། །ཅེས་
གསུངས་སོ། །ཁྱོད་ཀྱི་མིང་ཡང་དགེ་སློང་རྡོ་རྗེ་འཛིན་པ་འཛམ་གླིང་གྲགས་པ་ཡིན་གསུངས། །དེ་ནས་དབང་དང་བྱིན་རླབས་གཉིས་ཀ་བཀའ་བབས་སོ་
ཆོས་ཐམས་ཅད་རྫོགས་པར་གནང་ནས། བླ་མའི་ཞལ་ནས། ད་ཡུལ་ལ་སོང་ལ་བསྒོམ་གསུངས། དེ་ནས་རྗེ་བཙུན་གྱིས་སྐྱེལ་མ་མཛད་ནས། །
ལྷ་རྗེ་སྟོན་པ་ཁྱོད་ཀྱིས་སེམས་ཅན་མང་པོ་ལ་ཕན་ཐོག་པར་འདུག་གསུངས་ནས། ལུང་བསྟན་ཞལ་དལ་མང་དུ་མཛད་དོ། །དེ་ནས་དབུས་སུ་བྱོན་
ནས་འོལ་ཀ་ནས་ལོ་གསུམ་བསྒོམ་པས་ད་གཟོད་སེམས་ཀྱི་ངོ་བོ་ཤེས། བླ་མའི་གསུངས་པ་དེ་འདི་ཡིན་པར་འདུག་ཨང་སྙམ་པ་བྱུང་། ཆོས་
ཐམས་ཅད་སྦུན་པ་དང་ཕྱི་ཤུན་བཞིན་ཏུ་སོང་། སྐྱེས་བུས་གསེར་གྱིས་སྣ་སྙེད་པའམ། སྔར་འགྲིས་པ་མི་དང་འཕྲད་པའམ། གྲོགས་པོ་

རང་ཁྱིམ་དུ་རོལ་བ་བཞིན་དུ་བྱས། །སེམས་ཐམས་ཅད་དང་བྲལ། ང་སྐྱེ་བ་གཅིག་གིས་ཐོག་པ་ཐ་མ་ཡིན་ཨང་སྙམས་པ་བྱུང་། བསྒོམ་ལྟ་ཐོག་
ཏུ་སྐྱལ། བསྒོམ་བདག་པོའི་ལག་ཏུ་གཏད། བླ་མ་དྲིན་རེ་ཆེ་ཨཾ་སྙམས་པ་བྱུང་། གདམ་ངག་ངོ་མཚར་རེ་ཆེ་ཨང་། དུས་དེ་ནས་ད་ལྟའི་བར་
ཉམས་ལ་འཕེལ་འགྲིམ་མེད། །རྟོགས་པ་ལ་མཐོ་དམན་མེད། སྤང་བླང་དང་ཐེ་ཚོམ་མེད་གསུངས་སོ། །དེ་ལྟར་དག་པོ་ལྷ་རྗེ་ནི། འདས་པའི་
དུས་སུ་ཟླ་འོད་གཞོན་ནུ། མ་འོངས་པའི་དུས་སུ་དེ་བཞིན་གཤེགས་པ་པདྨའི་བླ་མ་ཞེས་བྱར་གསུང་སོ། ༈ །དེ་ཉིད་ཀྱི་སློབ་
མ་ཕག་མོ་གྲུབ་པ་ནི། རྗེ་སྒོམ་པོ་པའི་དྲུང་དུ་ཆོས་ཁྲིད་ཞུས་པས། །སྔོན་ལ་ཨ་རོ་དང་ཐུན་འཇོག་ལ་སོགས་པ་བསྟེན་པས། ཕག་མོ་གྲུབ་
པའི་ཐུགས་ལ་དག་པོའི་ཕྱག་རྒྱ་ཆེན་པོ་གཟོད་གོ། །དེ་ལས་བསྟན་རྒྱུ་མེད་ན་ཕྱིན་པ་ཆོག་གར་འདུག །དེ་འདྲར་བསྒོམ་སྔར་དུ་སྐྱེ་ཟིན་འདུག །

༄༅། །དཔེར་གྱང་ལོགས་ཁེང་ཡོད་དགོངས་པ་དང་། རྗེ་སྒོམ་པོ་པས་མཁྱེན་ནས། ཁྱོད་ཀྱིས་སྔར་གྱི་བསྒོམ་དེ་གྱིས་དང་། །
ངེད་ཀྱི་དེ་སྔ་ཁྲིད་ལུགས་དེ་ཨ་རོ་དང་། ཐུན་འཇོག་གིས་ཁྲིད་ལུགས་ཡིན། ཁོ་བོའི་ཕྱག་རྒྱ་ཆེན་པོ་ཡིན། ཕྱག་རྒྱ་ཆེན་པོ་ད་བཟོད་བསྟན་པ་
ཡིན་གསུངས། དེ་ན་ཁོ་རང་གིས་སྔར་ཞུས་པའི་བསྒོམ་དེ་ཞུས་པས། དགེ་བཤེས་ཁམས་པ་དེ་ལ་བྷཻ་བྱེད་པ་ལགས་སམ་གསུངས། དེ་ལ་
བསྒོམ་བྱེད་པ་ཡིན། རྗེས་སྐྱ་པས་བསྒོམ་དུ་ངོ་སྤྲད་བྱུང་བ་ལགས་ཏེ། ཁྱོད་ཀྱིས་འདི་ཡི་དུས་སུ་རྣམ་རྟོག་གི་སྤུ་ཁ་ཐམས་ཅད་ཐོན་ནས་ཡོད་པས། 
བཅོས་མིན་སེམས་ཀྱི་ངོ་བོ། གཉུག་མ་སེམས་ཀྱི་རང་བཞིན། མཐོང་ལམ་རྣམ་པར་མི་རྟོགས་པའི་ཡེ་ཤེས་ཡིན་གསུངས་པས། བསྒོམ་དུ་
འདོད་པ་ལགས་ཞུས་པས། དག་པོའི་ཕྱག་ཁུར་ཚུར་བཅང་ནས། དགེ་བཤོས་ཁམས་པ་ཉིད་ཀྱིས་བསྒོམ་དེ་ལས་ཟན་འདི་ཙམ་གཅིག་གིས་མི་དགའ་

རེ་ཞེས་དབུ་སྨྱང་བཞེད་པས། ཁོང་གི་བསྒོམ་གར་སོང་ཆ་མེད་དུ་སོང་ནས། ད་ལེན་གཅིག་དིལ་འབུར་པ་ཀིའི་ཁ་རུ་སྐུ་ཁམས་བསིང་དང་། ངས་
འདི་ཚོའི་དམིགས་པ་བྱེད་གསུངས། ཁོང་དིལ་འབུར་ཁར་འདུག་པས་ཐ་མལ་གྱིས་ཤེས་པ་དེ་རང་བློ་བྲལ་དུ་ཤར་བ་བྱུང་། དེ་ནས་སྐུ་མདུན་
དུ་འོང་ཛ་ཞུ་མ་ཚུད་པར། དིལ་འབུར་ཁར་ཤར་བ་དེ་ལས་ལྷག་པ་ནི་ཁོ་བོར་བསྟེན་རྒྱུ་མེད། དུས་ཀྱི་གདུལ་བྱ་ལ་བརྟེན་ནས་ཁོ་བོས་ཕྱག་རྒྱ་ཆེན་
པོ་ལྷན་གཅིག་སྐྱེས་སྦྱོར་ལེགས་འདི་ཡིན་གསུངས་ནས། མི་ལ་རས་པའི་ལྷན་ཅིག་སྐྱེས་སྦྱོར་གྱི་ཁྲིད་གནང་། ཁོང་རང་གི་ལུགས་ཀྱི་ཕྱག་
རྒྱ་ཆེན་པོ་མ་བཅོས་པའི་གདམ་ངག་གནང་བས། ཡོན་ཏན་ཐམས་ཅད་བུམ་པ་གང་བྱོས་ཚུལ་དུ་ཐུགས་ལས་འཁྲུངས། སྒྲོ་འདོག་དང་། 
སྤྲོས་པ་ཐམས་ཅད་དུས་ས་གཅིག་ལ་ཆོད་བླ་མའི་ཐུགས་དང་། ཁོ་བོའི་སེམས་ཏུག་གེར་འཕྲད་གསུངས། དེ་ནས་རྗེ་སྒོམ་པོ་པའི་ཞལ་ནས། །

༄༅། །ད་ཁྱོད་འོལ་ཀ་ཡི་ཡུལ་ལ་གཞིའི་རི་ལ་བཞུགས་ནས་འགྲོ་དོན་མཛོད་གསུངས་ནས་ལུང་བསྟན་ཡང་། ཕག་མོ་གྲུབ་པས་
སྐུ་མ་ཡལ་བར་དུ་ཞབས་དྲུང་དུ་བཞུགས་པར་ཞུས་པས། །རྗེ་སྒོམ་པོ་པ་ཡང་དགྱེས་གསུངས། དེ་ནས་ལོ་གསུམ་གྱི་བར་བརྟེན་ནས། འདས་
ཁར་ཀུན་དང་ཞལ་མཇལ། རིན་པོ་ཆེ་ཁམ་པ་མདུན་དུ་བཞུད་ནས་ཕྱག་འཚལ་བས། །རྗེ་སྒོམ་པོ་ཞལ་ནས། དགེ་བཤེས་ཁམ་པ་འདིར་བཞུགས་
དང་གསུངས་ནས། ད་འོལ་ཀོ་གཉིས། སྐྲ་འཇགས་བརྒྱར་བཤག་པའི་ཚ་ཙམ་ཡང་ཁྱད་མེད་པས། ཁྱོད་བསྒོམ་ཆེན་པ་གདམས་ངག་ཞུ་དགོས་
པ་ཐམས་ཅད་ཀྱང་དགེ་བཤེས་ཁམས་པར་ཞུས་ཤིག །ཅེས་རྒྱལ་ཚབས་སུ་ལུང་བསྟན་པ་ཡིན་ནོ། །དེ་ལྟར་ཕག་མོ་གྲུབ་པ་འདི། འདས་
པའི་སངས་རྒྱས་འཁོར་བ་འཇིགས། ད་ལྟ་ཐུབ་པའི་ངོ་བོར་བཞུགས། མ་འོངས་པ་ན་སྨན་གྱི་ལྷ། རྒྱལ་པོར་སངས་རྒྱས་པའི་ཚུལ་དུ་

ལུང་བསྟན་ཡང་གསུངས་སོ། ༈ །དེ་ཉིད་ཀྱི་སློབ་མ་ཆོས་རྔ་སྨར་པར་གྲགས་པ་ནི། དང་པོ་དེ་མཁས་པ་ཆེན་པོ་རྣམས་ཀྱི་གྲྭ་
སར་བཞུགས་ནས། སྔགས་མཚན་ཉིད་གཉིས་ཀྱི་གསན་པ་རྒྱ་ཆེན་པོར་མཛད། དེའི་འཕྲོ་ལ་ཐུགས་དགོངས་བཏང་བས། ཡང་མི་ཚེ་ལ་ཆོས་
ཉན་ཀྱང་། ཐ་མར་ཉམས་ལེན་གཅིག་ལ་རག་ལས་པར་འདུག་པས་ཉམས་སུ་ལེན་པ་ལའང་བླ་མ་མཚན་ལྡན་གཅིག་གལ་ཆེ་བར་འདུག་
དགོངས་ནས། རྗེ་མཐའ་རྩ་བའི་སྙན་པ་ཐོས་ནས། ཕག་མོ་གྲུ་བྱོན་ནས་ཞག་བཞིར་སོང་བ་དང་། བླ་མ་མཇལ་འདོད་ལ། ལམ་ཅུང་
ཞིག་མ་བདེ། དེ་ནས་ཅུང་ཞིག་སོར་ཆུད་པ་དང་། བླ་མའི་སྤྱན་སྔར་བྱོན་པ་དང་། བླ་མ་རིན་པོ་ཆེའི་ཞལ་ནས་ཕྱག་མ་བྱེད་ལ་སྐྱིལ་དཀྲུང་
གཅིག་ཆོས་ལ་བཞུགས་གསུངས། ཆོས་ཡེ་མི་གསུངས་པར་ཁམས་ཀྱི་འདྲི་རྟོགས་ལ་སོགས་འགའ་རེ་མཛད་ནས། འདས་པའི་རྗེས་མ་བཅད། 

༄༅། །མ་འོང་པའི་མདུན་མ་བསུ། །ད་ལྟ་བ་ཡིད་ལ་མ་བྱེད་གསུངས་ནས། ད་ཕྱིན་ཤེས་པ་ཅི་བྱུང་ཡང་གྲོགས་ལ་མ་གློ། གར་
བཞུགས་སུ་སྐྱིལ་དཀྲུང་ཅོས་ལ་བཞུགས་གསུང། །དེ་ནས་རང་གི་སྐྱིལ་པོར་དེ་ཀ་ལྟར་མཛད་ཅིང་བཞུགས་ཙ་ན། བསྒོམ་གཅིག་ཤེས་པར་
འདུག་ནས། ཡང་ཕྱིའི་རྟོགས་པ་མཆོག་ཏུ་གྱུར་པ་གཅིག་རྒྱུད་ལ་ཤར་ཏེ། རིན་པོ་ཆོས་ངོ་སྤྲད་གཅིག་མཛད་ནས་རྟེན་འབྲེལ་གྱིས་གནད་ཀ་གཅིག་
དེ་དུས་ཁྱོད་ལ་བསྒོམ་དེ་མ་བཏབ་ནའང་མི་ཉེན་པར་འདུག །ཁྱོད་རང་གིས་ཚོར་ན་ཡང་མི་ཉེན་པར་འཇུག །སྐྱེས་བུ་དམ་པ་མི་ཚོར་རམ། བདག་
པོས་མི་ཚོར་བར་བསྒོམ་འདེབ་པ་ཁོ་བོ་མིན་པ་ཅང་ཤེས་སམ། བསྒོམ་བསྒོམ་ཟེར་ནས་ཀྱང་མང་པོ་ཞིག་ཡོད་པ་མ་ཡིན། ཁྱོད་རང་མོས་གུས་
དང་ལྡན་པར་ལ་བཀའ་རྒྱད་ཀྱིས་བྱིན་རླབས་ཞུགས་པ་ཡིན། འཁོར་བ་དང་མྱ་ངན་འདས་པའི་ཤན་ཕྲག་ཕྱེ་ཁྱོད་ཀྱིས་དབུ་མའི་དོན་ཡང་ད་བཟོད་གོ་བ་

ཡིན། སྐྱེས་བུ་དམ་པ་དགའ་བར་གྱིས་གསུངས་སྐད། དེ་ནས་རྗེ་ཕག་མོ་གྲུབ་པའི་ཞལ་ནས། འོ་ད་སོང་ལ་ཁམས་སུ་འུག་སིག་བྱ་བའི་གནས་
གཅིག་ཁྱོད་ལ་ཡོད་པར་འདུག །དེའི་ལྷོ་ཕྱོགས་བྱ་རྒོད་སྤུངས་པའི་རི་ལྟ་བུ་ལ་སྒྲོལ་མའི་འདུག་ཚུགས་ལྟ་བུ་རི་ཞིག་ཡོད། །དེ་ལ་རྩ་འཁོར་ལོ་བཞི་
ལྟ་བུའི་སྤང་མཐོང་བཞི་ཡོད་དེར་དགོན་པ་ཐོབ་ལ་བསྒྲུབ་པ་གྱིས་དང་། །སེམས་ཅན་ལ་ཕན་ཐོག་ཆེར་འོང་གསུངས། །དེ་ལྟར་ཕག་མོ་གྲུབ་པ་རིན་
པོ་ཆེའི་དྲུང་ལོ་ལྔ་བཞུགས་ཏེ། དེ་ནས་ཁམས་སུ་བྱོན་ཁར་ཁྲི་བརྩིགས་པའི་སྟེང་དུ་ཆོས་རྗེ་སྨར་པ་བཞུགས་སུ་བཅུག་ནས། རིན་པོ་ཆེ་ཉིད་ཀྱིས་
དབུ་ཞྭ་ལ་སོགས་པ་བསྐོན་ནས་ཉིད་ཀྱི་དབུ་མཛད་པའི་དགེ་འདུན་པ་རྣམས་ཀྱིས་བཀྲ་ཤིས་དང་། སྨོན་ལམ་གྱི་ཆོས་ཀྱི་ཆབ་སྲིད་ལ་དབང་བསྐུར་
བས་དོན་གྱིས་བཀའ་བབ་སྨར་ཚང་ལ་ཐུག་པ་ཡིན་ནོ། དེ་ནས་ཆོས་རྗེ་སྨར་པ་ཁམས་སུ་བཞུད་པའི་རྗེས་སུ། རྗེ་ཕག་མོ་གྲུབ་པས། །

༄༅། །དགེ་བཤེས་ཤེས་རབ་འོད་ལ་སོགས་པ་སླར་གྱིས་དགེ་བའི་བཤེས་གཉེན་བཞུགས་པ་ཐམས་ཅད་ཇ་ལ་བོས་ནས། 
འདི་སྐད་ཅིག་གསུངས་སྐད། ཁོ་བོ་ཡང་སེམས་ཅན་ལ་ཕན་ཐོག་སྙམ། དགེ་བཤེས་སྨར་པ་ཁོང་ནི་ཁོ་བོ་རང་དང་ཐ་དད་མེད་པ་
ཁོ་བོས་ཅི་ལྟར་འདོད་པ་ལྟར་བྱུང་གསུངས་ནས། ཐལ་མོ་སྦྱར། རྗེ་བཙུན་རིན་པོ་ཆེ་སྒམ་པོ་པའང་། ཐུགས་ཀྱི་དགོངས་པ་རྫོགས་སྙམ། 
དེ་རིང་དེ་ལམ། ཁམས་སུ་བྱོན་པས་ཁོ་འོང་མི་ཚུགས་པའམ། བག་སྟོང་བ་ལྟ་བུ་བྱུང་བས་ཁྱེད་རྣམས་ལ་ཇ་འདྲེན་པ་ཡིན་ཨང་། དེ་རིང་དེ་ཁོ་བོའི་
གྲྭ་པ་ཕྱེད་དེ་ཁམས་སུ་བཞུད་པ་ཡིན། ཁོ་བོའི་གྲྭ་པའི་ཕྱེད་དེ་བཞུད་ཅེས་གསུངས་སྐད། །དེ་ནས་ཁམས་སུ་འདོམ་སྟེང་དུ་དགོན་མཛད་ནས། །
སེམས་ཅན་མང་པོ་ལ་ཕན་ཐོག་གོ། ༈ །དེ་ཉིད་ཀྱི་སློབ་མ་མཚུངས་མེད་ཡང་དགོན་པ་རིན་པོ་ཆེ་ནི། ཆོས་རྗེ་སྨར་པའི་དྲུང་དུ་

བསྒོམ་ཁྲིད་ཞུས་པའི་ཚེ། དེ་ཡང་ཕལ་ཆེར་སྤྱན་སྔ་ན་བཞུགས་ཤིང་དགོས་པའི་ཞབས་ཏོག་དང་། འདྲེན་པ། གཟིམ་གཡོག་དང་། ཞབས་
ཀྱི་ན་བཟའ་གསོལ་མི་བྱས་གསུངས། ཆོས་ཀྱི་ཞུ་སྣ་དང་། གསུངས་འབུམ་ལ་སོགས་པ་ཕྲལ་དུ་གཟིག་བཅོལ་ཞིང་འདུག །དེའང་སྐབས་སུ་
ཉིན་གཅིག་ཇ་གསོལ་བརྡའོ་ལ། བལྟ་བ་མེད་ན་ལྟ་བ་ཡིན། ཅེས་པ་ལ་སོགས་པའི་ཆོས་ཚིགས་ཟབ་མོ་འགའ་གསུངས་པ་ལ་བརྟེན་ནས། རྟོགས་པ་
ཁྱད་པར་ཅན་རྒྱུད་ལ་སྐྱེས་པས། དུས་གསུམ་སངས་རྒྱས་དགོངས་པ་དང་། །མཚུངས་མེད་ཐུགས་དང་རང་གི་སེམས། །དབྱེར་མེད་ནམ་མཁའ་
ལྟ་བུར་རྟོགས། །ཅེས་པའི་རྟོགས་འབུལ་ཡང་མཛད་དོ། །དེ་ནས་ཆོས་རྗེ་སྨར་པ་མྱ་ངན་ལས་འདས་ཀར། བཀའ་གདམས་ཀྱི་གདན་ས་གང་ལ་
འོང་ཞུས་པས། ཡད་དགོན་པ་ལ་གཟིགས་ནས་རྨི་ད་ལམ་གཅིག་ལ་དཔྱད་ན་འདི་ལ་ཡོང་བ་ཡིན་གསུངས། ཅི་འདྲ་ཞུས་པ་ལ། ངའི་མ་རྒན་གྱི་

༄༅། །བྱིས་བ་གཅིག་ཁྲིད་ནས་བྱུང་བས་འདི་ཁྱོད་ཀྱི་བུ་ཡིན་ལེགས་པར་སྐྱོང་ཞིག་དང་དགོངས་པ་རྫོགས་པར་འོང་ཟེར་བ་རྨིས་དེའི་
ནང་བར་འདི་ཕིན་པས་འད་ལ་ཨི་ཡོང་སྙམ་གསུངས། །དེའི་ཚུལ་གྱིས་རྒྱལ་ཚབས་སུ་དབང་བསྐུར། དེ་ཡང་དང་པོ་དགོང་ལོ་བརྒྱད་ནས་བླ་མའི་
མཚན་ཐོས་ཏེ། མི་ཕྱེད་པའི་དད་པ་སྐྱེས་ནས། དགུ་ལ་མཇལ་ནས་བཅུ་གསུམ་ལ་རབ་ཏུ་བྱུང་། །བཅུ་དྲུག་ལ་ཆོས་ཀྱི་སྒྲོ་འདོགས་ཆོད་པར་
མཛད། བཅུ་དགུ་ལ་བླ་མ་རིན་པོ་ཆེ་མྱ་ངན་ལས་འདས་ནས་བསྙན་རྫོགས་བྱས། ཉེ་ཤུ་གཅིག་ལ་ཞུག་ཆུད་ནས་གནས་ནས་སྒྲུབ་ཞུབ་པ་སྙིང་
པོར་མཛད་ནས་འཚོགས་པ་སྐྱོང་། སུམ་ཅུ་སོ་བརྒྱད་ལ་འདམ་སྟེང་དགོན་པར་བྱོན་ནས་གདན་ས་རིན་པོ་ཆེ་སྐྱོངས་ཏེ་གཞན་དོན་མཐར་ཕྱིན་པར་
མཛད་དེ། དྲུག་ཅུ་རྩ་གཅིག་ལ་དགོངས་པ་མྱ་ངན་ལས་འདས་པའི་ཚུལ་བསྟན་པ་ཡིན་ནོ། ༈ །ཉིད་ཀྱི་སློབ་མ་སྐྱེས་མཆོག་སྤྱན་

སྔ་བ་ནི། ཡང་དགོན་པའི་དྲུང་དུ་བསྒོམ་ཁྲིད་ཞུ་དུས་སུ། །དང་པོ་ཡིག་བརྒྱ་མཎྜལ་གྱིས་ཁྲིད་གནང་ནས་ཕྱི་འཚམས་བཅད་ཅིང་བསྙེན་པ་
མཛད། ནུབ་ཀྱི་དུས་སུ་སྐུ་འབུམ་དང་ཡང་དགོན་རྣམས་ལ་བསྐོར་བ་མཛད། དེའི་ཚེ་བསྐོར་བའི་ལམ་ལ་མཆོད་རྟེན་སྤྲེལ་མའི་རྩར་ནམ་ཕྱིན་
པའི་དུས་སུ། ལྷ་མོ་བང་ཞོན་མ་ཁ་ཁྲིད་ཆུ་སྲིན་མགོ་ཅན་གྱིས་བྱས་པ་གཅིག་ལེན་རེ་སྔོན་དུ་འགྲོ། ལེན་རེ་རྒྱབ་དུ་ཡོད་སྙམས་པ་བྱེད་པ་
ཞིག་བྱུང་བ། ཁོང་རྣམས་ལ་བཟླས་ཙམ་ནས། ཁོང་རྣམ་པས་སྐུ་ན་ཆུང་བས་ཉམས་སད་པས། དེ་འུག་པིག་ནས་ཡོད་པའི་ལྷ་འདྲེ་མ་རུང་
བ་གཅིག་ཡིན། དངོས་སུ་མཐོང་མི་དགོས་རྨི་ལམ་རྨིས་ནའང་སྲོག་བཅད་པ་ཡིན་ཟེར་ནས་བསྔངས་པས། དེ་བདེན་དགོངས་ནས་བསྐོར་བ་ལ་
མ་སོང་སྐྱིལ་པོར་བསྡད་པ་ལ་བླ་མ་རིན་པོ་ཆེས་དེ་མཁྱེན་ནས། ནུབ་གཅིག་སྤྱན་སྔར་ཤོག་གསུངས་ནས། ཆབ་ཚ་དྲངས། དྲི་རྟོགས་མཛད། 

༄༅། །ཡིག་བརྒྱ་ཅི་ཙམ་བཟླས་བསྐོར་བ་ཅི་ཙམ་བྱས་གསུངས། ཡིག་བརྒྱ་ནི་དྲག་པོར་བཟླས། བསྐོར་བ་ལ་ནི་མདང་ཞག་མ་སོང་ཞུས། དེ་ཅི་ཡན་
གསུངས་པ་ལ། སྔར་གྱི་ལོ་རྒྱུས་རྣམས་ཞུས་པས། བླ་མའི་ཁོང་གྲོགས་མཆེད་རྣམས་ལ་མི་མཉེས་པའི་གསུངས་ཀྱིས་བཀྱོན། དེ་འདྲ་ཟེར་བ་
ཨི་བདེན། ལྷ་འདྲེ་བྱ་བ་ཡང་དག་པར་གྲུབ་པ་མེད། བློ་འཁྲུལ་སྔངས་ཀྱི་སྣང་བ་ལ། ལྷ་འདྲེ་དང་དགྲ་གཉེན་གྱིས་ཕན་གནོད་སྣ་ཚོགས་སྣང་
ཡང་། རྨི་ལམ་དུ་བདེ་སྡུག་མྱང་བ་དང་ཁྱད་མེད། འཁོར་བའི་སྣང་བ་ཡིན། འཁོར་འདས་གཉིས་ལ་རྟོགས། མ་རྟོགས་རྟ་རྔ་འགྲིབ་གང་བས་
ཁྱད་མེད། མ་རྟོག་པ་འཁོར་བའི་གནས་ལུགས་ཡིན། ཆོས་རྗེ་ཁམས་པས། རི་བོང་ར་དང་སྦལ་པའི་སྤུ། །གཉེར་མ་རྩི་དང་ཐགས་སུ་བཏགས། །
གསུངས་པ་ཁོ་ན་ཡིན། གནས་ལུགས་རྟོགས་པ་མྱང་འདས་ཟེར་ཏེ། ཆོས་རྗེ་རིན་པོ་ཆེས། རི་དག་རྨི་ལམ་རྒྱ་དང་བྲལ། །འཁྲུལ་པ་ནམ་མཁའི་

མདུད་པ་གྲོལ། །གསུངས་པ་ལྟ་བུ་ཡིན་གསུངས། དེ་ལ་སོགས་པ་འཁོར་འདས་ལམ་གསུམ་གྱི་འདུག་ལུགས་འདི་ལྟར་ཡིན་གསུངས་
པའི་ཆོས་ཐུན་རྒྱས་པ་གཅིག་གསུངས། དེ་ལ་བརྟེན་ནས་བཀྱིགས་པ་བཀྲོལ་བ་ལྟ་བུ་སྒྲོ་འདོགས་ཀྱི་སྤྲོས་པ་ནང་ནས་ཆོད། དུས་གསུམ་
སངས་རྒྱས་བྱོན་ཡང་གནས་ལུགས་ཀྱི་ཐོག་ཏུ། དེ་ལས་དྲི་རྒྱུ་མེད་སྙམས་པའི་ངེས་ཤེས་ཁྱད་པར་དུ་འཕགས་པ་སྐྱེས་སོ། །དེ་ཉིད་ཀྱང་
སྨར་སྟོད་ནས་བཞུགས་པའི་དུས་གཅིག་ལ། སྤྱན་སྔ་རིན་པོ་ཆེའི་ཁོང་རང་གི་ཁྲི་ཐོག་ཏུ་བཞུགས་བཅོལ། དབུ་ཞྭ་དང་ན་བཟའ་རྣམས་གསོལ་
ནས། འོ་རྟེན་འབྲེལ་ཤིན་ཏུ་བཟང་། ང་འདྲ་བར་འདུག་གསུངས་ནས། སྒྲིབ་གཉིས་དྲི་མ་མེད་པར་བྱང་། །ཚོགས་གཉིས་འབྲས་བུར་
ལེགས་པར་ཆུབ། །སྙན་པར་ཕྱོགས་བཅུར་གྲགས་པ་ཡི། །མཚན་དང་ལྡན་པའི་བཀྲ་ཤིས་ཤོག །ཅེས་བརྗོད་དེ། རྒྱལ་ཚབས་སུ་དབང་

༄༅། །བསྐུར། མྱ་ངན་འདའ་ཁར་ཡང་། བསྟན་པའི་ཁུར་པོ་ཁྱོད་ཀྱིས་ཁུར་དགོས་པ་ཡིན་པས། ཐུགས་ལས་མ་ཆུང་། 
སེམས་ཞུམ་གསུངས་སོ། ༈ །དེ་ཉིད་ཀྱི་སློབ་མ་རིན་པོ་ཆེ་དབུ་རྩེ་བ་ནི། སྤྱན་སྔ་བའི་དྲུང་དུ་ཆོས་ཁྲིད་ཞུས་པའི་ཚེ།དེའི་
སྐབས་སུ་སྤྱན་སྔ་བས་ནང་མོར་བྱོན་གསུངས་ནས། ཡང་དགོན་གྱིས་དབུ་རྩིར་བཞུགས་ནས་སྐུ་འཚམས་མཛད་ནས། སྐབས་སུ་དྲུང་བྱོན་
ནས་ཆོས་སྤྱི་དང་། དོན་རང་གི་མཚན་ཉིད། བཀའ་རྒྱུད་རིན་པོ་ཆེས་བཞེད་པའི་སྙན་བརྒྱུད་ཀྱི་གདམས་པ། སློབ་མ་ལ་ཉམས་ཁྲིད་བྱེད་
ལུགས་ལ་སོགས་པ་ཆོས་ཀྱི་ག་དལ་བཅད་ཅིང་བཞུགས་པ་ན། རྟོགས་པ་མཆོག་ཏུ་གྱུར་པ་དེར་འཁྲུངས་པའི་ཚུལ་མཛད་ནས། རྟོགས་འབུལ་
སྔར་ཤེས་ཀྱང་། དེའི་བྱང་ལོག་ལ་བྲི་བ་སྣང་བ་ནི། སེམས་སྐྱེ་བ་མེད་པའི་རྒྱལ་པོ་ཡི། །ཞེས་པ་དང་། མཚུངས་མེད་རྗེ་ཡི་བཀའ་དྲིན་གྱིས། 

ངེས་ཤེས་སྐད་ཅིག་ཉིད་ལ་སྐྱེ། །བདག་འཛིན་མོ་གཤམ་བུ་གཅིག་ཤི།གཉིས་འཛིན་རྨི་ལམ་འཁྲུལ་པ་སོང་། །འཁོར་འདས་ནམ་
མཁའི་མདུད་པ་ཁྲོལ། བཟུང་འཛིན་ནམ་མཁའི་པདྨོ་ཡལ། །རྟོགས་པ་ཡེ་ཤེས་སྒྲོན་མ་གསལ། །སྙེམས་བྲལ་སེམས་ཀྱིས་དེ་ཉིད་དེ། །ཟུང་འཇུག་ཡེ་
ཤེས་ཡིན་ན་སྙམ། །སྙོམས་མཁན་གདོད་ནས་རྣམ་པར་དག །ལྟ་བསྒོམ་སྤྱོད་པ་འབྲས་བུ་བཞི། །སེམས་ཉིད་ངང་ལ་དབྱེར་མ་ཕྱེད། །ཅེས་
སོ༑ །ཟབ་དོན་མང་དུ་གསུངས་པར་གདའ།དེ་ཡང་རྗེ་སྤྱན་སྔ་བ་ལ་སྲས་རང་དང་མཚུངས་པ་མང་དུ་གཞུགས་ཀྱང་། འཁོར་ལོས་བསྒྱུར་བའི་རྒྱལ་
པོ་ལ་སྲས་ཡན་ལག་མཆོག་གཟུགས་དང་ལྡན་པ་སྟོང་མངའ་ནའང་སྲས་དམ་པ་རྒྱལ་ཚབས་སུ་དབང་བསྐུར་བ་ལྟར། རིན་པོ་ཆེ་དབུ་རྩེ་བ་ལ་རྒྱལ་
ཚབས་སུ་དབང་བསྐུར་བ་ཡིན་ནོ། ༈ །དེ་ཉིད་ཀྱི་སློབ་མ་སངས་རྒྱས་རིན་ཆེན་གླིང་པ་ནི། དབུ་རྩེ་བའི་དྲུང་དུ་ཆོས་ཁྲིད་ཞུས་ནས་

༄༅། །དབེན་པའི་གནས་འདམ་སྟེང་དཔལ་གྱི་ནགས་ཁྲོད་དུ་བཞུགས་ནས་གདན་ལ་མ་གཡོས་པར་རྣམ་པར་སྣང་མཛད་ཀྱི་ཆོས་
བདུན་དང་ལྡན་པར་རྒྱལ་བའི་བཀའ། བླ་མའི་གསུངས་བཞིན་དུ་སེམས་ཉིད་སྐྱེ་འགགས་གནས་གསུམ་དང་བྲལ་བ་རྡོ་རྗེ་ལྟ་བུའི་ཏིང་ངེ་འཛིན་ལ་མཉམ་
པར་བཞག་ནས་བཞུགས་སོ། །ཆོས་ཐམས་ཅད་དུ་མ་རོ་གཅིག་ཏུ་ཆོས་ཀྱི་སྐུར་རྟོགས་ནས་ཅི་ལྟ་བ་དང་ཅི་སྙེད་མཁྱེན་པའི་ཤེས་བྱ་ཐམས་ཅད་ཐུགས་
སུ་ཆུད་དེ། དཔེར་ན། བཅོམ་ལྡན་འདས་ཐུབ་པ་ཆེན་པོ་མ་གྷ་དྷ་རྡོ་རྗེ་གདན་བྱང་ཆུབ་ཀྱི་ཤིང་དྲུང་དུ། ཙ་ཀུ་ཤའི་སྟེང་དུ་མཉམ་པར་བཞག་པས། 
ཉོན་མོངས་པ་ལ་སོགས་པ་བདུད་བཞི་བཅོམ་ཏེ། ཐོ་རང་རྡོ་རྗེ་ལྟ་བུའི་ཏི་ངེ་འཛིན་གྱིས་མངོན་པར་རྫོགས་པར་སངས་རྒྱས་པ་ལྟ་བུ་སྟེ། དེའི་དུས་སུ་
རྟོགས་པ་ཕུལ་བྱུང་གིས་འགུར་བཞེངས་ཏེ། སྤྱིར་བླ་མ་རྣམས་ལ་ཕྱག་འཚལ་ལོ། །སྒོས་བཀའ་དྲིན་ཅན་ལ་སྐྱབས་མཆི། ཅེས་སོགས་གསུངས་

སོ༑ །དེ་ཡང་རྗེ་དབུ་རྩེ་བ་ཉིད་ཀྱིས་ཀྱང་། ཕྱོགས་བཅུའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་དང་། རྡོ་རྗེ་འཆང་མན་ཆད་
བཀའ་རྒྱུད་ཀྱི་བླ་མ་རྣམས་ཀྱི་དོན་བརྒྱུད་ཀྱི་བདུད་རྩི་བུམ་པ་གང་བྱོས་ཚུལ་དུ་སྨིན་པར་མཛད་ཅིང་། དེ་ལ་བརྟེན་པའི་མངའ་བདག་ཏུ་ལུང་བསྟན་པ་ནི།
སྤྱང་སྔ་རིན་པོ་ཆེས། གདན་ས་དབུ་རྩེ་རིན་པོ་ཆེ་ལ་གཏད་ནས། ཤར་གྲོ་ལྷས་ནས་ཕར་བྱོན་པའི་དུས་སུ། སློབ་དཔོན་རིན་པོ་ཆེ་དབུ་རྩེ་བ་སྐྱིལ་
ཐུང་ལ་བྱོན་ནས། སྨར་ཆུ་ཕ་ཀ་ནས་ཕྱག་འཚལ། ཕྱག་དབང་ཞུས་པའི་སར། ཐུགས་རྗེས་རྒྱུན་ཆད་མེད་པར་བཟུང་ཞིང་མྱུར་དུ་ཚུལ་བྱོན་
པར་ཞུ། ལོ་སྦྲེལ་ལ་བྱོན་ན་ངེད་ཀྱང་ཕར་ཞབས་དྲུང་དུ་འོང་བ་ལགས། དུས་ཀྱི་ཆོས་བརྒྱུད་འཛིན་པ་དང་གདན་ས་གཏད་པའི་གནས་
ལུགས་ཅི་ལྟར་དགོས་པ་ལགས་ཞུས་པའི་ཚེ། སྤྱང་སྔ་རིན་པོ་ཆེས་ཞལ་ནས་དེང་འདིར་འདུག་མི་ཀུན་ཀྱང་བསྟན་པ་དང་གདན་སའི་ཐུགས་

༄༅། །ཁྲལ་མཛད་པ་ཡིན། ངེད་ཅི་ལྟར་ཚུར་འོང་བའི་སྐད་དང་འགྲུལ་མི་ཡོད་པ་ཡིན། ལོ་སྦྲིལ་ཙམ་ལ་ངེད་ཀྱང་ཚུར་བྱོན་མི་
འཚལ། ངེད་ཐུགས་དམ་ཟབ་མོ་གཅིག་ཨི་འཕྲོ་བལྟ། ཐུགས་ཞུམ་པར་མ་མཛད་ཅིང་སྲིད་འཚོ་བའི་བར་དུ་གདན་ས་ཆོས་བརྒྱུད་དྲི་མ་མེད་པ་
འཛིན་སྐྱོང་དར་གསུམ་མཛོད་དང་དུས་ཀྱི་བསྟན་པ་འཛིན་པ་ནི་ལེ་སྨད་ཀྱི་ཕྱོགས་སུ། ཡུལ་དང་ས་དབྱིབས་ཤར་ལྷོ་ཕྱོགས་སུ་འདུག་པས། དགེ་
འདུན་གྱིས་རྒྱུད་སྡེ་བཙུག་པ། མདུན་རི་རིན་པོ་ཆེ་སྤུང་བ། དབྱིབ་ཟང་བསྒོར་བ་འདྲ་བའི་ཡུལ་དེར། དེང་སང་བུ་ཆུང་ལོ་བདུན་ལོན་པ་ཞིག་ཡོད་
པ་དེ་ཁྱོད་ཀྱི་ཆོས་བརྒྱུད་འཛིན་པ་ཡིན་ཏེ། །ཞེས་གསུངས་པའི་བཀའ་ཉིད་ལ་བཀའ་ནན་མཛད་ཅིང་། ཆོས་བརྒྱུད་དྲི་མ་མེད་པའི་རྒྱལ་ཚབས་སུ་
དབང་བསྐུར་བ་ཡིན་ནོ། ༈ །དེ་ཉིད་ཀྱི་སློབ་མ་མཁན་ཆེན་འོད་ཟེར་བླ་མ་ནི། རིན་ཆེན་གླིང་པའི་ཞབས་དྲུང་དུ་ཕྱག་རྒྱ་ཆེན་པོའི་སྙན་

བརྒྱུད་ཀྱི་ཁྲིད་ཞུས་པའི་ཚེ། དེའི་སྐབས་སུ་ལེ་སྨད་དུ་བྱོན་ནས། གླིང་མཐའི་བྲག་ཕུག་ཏུ་དབྱར་དགུན་གཉིས་བཞུགས། བླ་མའི་ཕྱག་བདེ་བྱེད་དགོས་བྱུང་ཡང་ཉིན་མཚན་མེད་པར་ཐུགས་
དམ་ལ་བཞུགས་ནས། དབུ་སྔས་ལ་མ་བཞག །སྐྱིལ་དཀྲུང་མ་བཞིག །འདི་བས་དབེན་པ་མེད་པ་ལས། སྒྲོ་འདོགས་གཅོད་དགོས་བསམ་ནས་བསྒོམ་པས་ཉིན་མཚན་འོད་
གསལ་ཁོར་ལུག་ཏུ་སོང་ནས་བསྒོམ་མེད་ཡིན་པའི་ངེས་ཤེས་སྐྱེས། བླ་མ་ལ་ཞུས་པས། ཁྱེད་ལ་བསྒོམ་ཆེན་རབ་གཅིག་འོང་བར་འདུག །ཨ་ལ་ལ་ཤེས་རབ་ཤིན་ཏུ་ཆེ་གསུངས་
ནས་མཉེས་མཉེས་མཛད། ཁོང་རང་གིས་ཀྱང་གཅིག་གཏམ་མཛད་ནས། ཤེས་རབ་ཆེ་བ་ཨ་ལ་ལ་གསུངས། ཉམས་ཀྱི་སྒྲོ་འདོགས་ཐམས་ཅད་དེར་ཆོད་པ་ཡིན་གསུངས། དེའི་དུས་
སུ༑ ཨེ་མ་སྤྲོས་བྲལ་རིན་པོ་ཆེ། དྲི་མེད་སྤྲོས་བྲལ་མཁའ་ལྟར་དག །རང་སེམས་ལྟ་བའི་རྒྱལ་པོ་དེ། །སྐྱེ་མེད་མཚོན་པ་བརྡ་ཡིས་བསྟན། །ཅེས་པ་ལ་སོགས་པའི་འགུར་
ཡང་མང་དུ་མཛད་དོ། །དེ་ཡང་སྨར་ཚད་བརྒྱུད་པའི་རྗེས་སུ་འབྲང་ནས། །སངས་རྒྱས་རིན་ཆེན་གླིང་པ་ལ་སོགས་བླ་མ་རྣམས་ཀྱི་ཐུགས་མཛོད་བྲུས་ཤིང་

༄༅། །རྒྱལ་བའི་དགོངས་པ་ནས་བུམ་པ་གང་བྱོས་ཀྱི་ཚུལ་བྱིན་གྱིས་བརླབས་ནས། རྒྱལ་ཚབས་སུ་དབང་བསྐུར་ཞིང་རྗེས་སུ་གནང་བར་
མཛད་དོ། །ཁྱད་པར་དུ་སངས་རྒྱས་རིན་ཆེན་གླིང་པའི་དྲུང་དུ་རྒྱུད་ལུང་མན་ངགས་ཆུ་བོ་གཅིག་བརྒྱུད་དུ་བསྐུར་ནས། རྒྱ་མོ་མགོ་དང་། མཆོག་རབ་
དང་། གླིང་མཐའི་བྲག་ལ་སོགས་པ་རྣམས་སུ་བཞུགས་པའི་དུས་ལ་ངོ་བོ་ག་དར་ལ་སོགས་པ་དང་། གྲྭ་སློབ་བུ་ཆེན་རྣམས་བཞུགས་པའི་དབུས་
སུ་ཕྱག་རྒྱ་ཆེན་པོའི་བཀའ་བབ་ནི་ཁོང་ཡིན་གསུངས་པ་དང་། ཕྱག་རྒྱ་ཆེན་པོ་ལ་སོགས་མན་ངགས་འདི་རྣམས་ཀྱི་སྒོ་ནས། སེམས་ཅན་གྱི་དོན་
རྒྱ་ཆེན་པོ་བྱེད་དགོས་པ་ཡིན་པས་གྱིས་ཤིག་ཅེས་བཀའ་རྒྱུད་གོང་མ་རྣམས་ཀྱིས་རིམ་པས་གཅིག་ལ་གཅིག་གིས་བསྟན་པའི་ཁུར་བུ་གཏད་པ་བཞིན་
ཏུ་འདིར་ཡང་གཏད་ཅིང་རྗེས་སུ་གནང་བར་མཛད་དོ། ༈ །དེ་ཉིད་ཀྱི་སློབ་མ་འགྲོ་མགོན་ཤིང་འགོ་རིན་ཆེན་ནི། འོད་ཟེར་བླ་མ་སྟབས་

སུ་བྱོན་པའི་དྲུང་དུ་མཇལ་བས། མཇལ་མ་ཐག་མཁན་ཆེན་པས། དེ་རིང་ནས་མགོ་མཐུར་དུ་བསྟན་ནས་འཆི་ཡང་བྲོད་གསུངས་ནས། ཁོང་རང་གི་
རྒྱལ་ཚབ་དམ་པ་བྱུང་ནས། འགྲོ་བ་བདེ་ལ་བཀོད་པ་དེ་མཁྱེན་ཞིང་མཉེས་པའི་གསུངས་དུ་མ་ཡང་བྱོན་ནོ། །ཕྱག་རྒྱ་ཆེན་པོ་དང་ཁྲིད་རིམ་ངོ་སྤྲད་དང་
བཅས་པ་རྩ་རླུང་གི་ཁྲིད་ན་རོ་ཆོས་དྲུག །སེམས་སྐྱེད་གསུམ་འགྲིལ་ལ་སོགས་པའི་ཟབ་ཆོས་མང་དུ་གནང་ནས། སྔར་གྱི་རྟོགས་པ་ཤར་ཚུལ་
ཉམས་ཀྱི་ཕྲ་རག་ཐམས་ཅད་ཞུས་པས། ཤིན་ཏུ་མཉེས་ནས། ཡིག་ཆུད་རྣམས་དང་། ཟག་བཅས་ཟག་མེད་ཀྱི་དབྱེ་བ། ཉམས་རྟོགས་ཀྱི་ས་
འཚམས་རྣལ་འབྱོར་བཞི་ཡི་དབྱེ་བ་ལ། རིམ་པ་རྒྱས་པར་སྦྱར་ནས། ས་ལམ་གྱིས་དབྱེ་བ་དང་། སྤྲོས་པ་དེའི་ཕྲ་རག་གིས་ཆོད་ཚུལ་སྐད་
ཅིག་མའི་སྟེང་ངུ་། ཕྲ་མཐའ་ཆོད་པའི་གཅུན་ཐབས། སྐད་ཅིག་མའི་སྟེང་དུ་སྐྱོན་ཡོན་གྱིས་དབང་ཐོབ་འབྱེད་པའི་སྤྱོད་པ་དང། གཅུན་ལུགས་

༄༅། །བསྟེན་པ་ཙམ་ནས། ཐོགས་ཆགས་མེད་པར་གོ་ཡུལ་དང་། ཕོ་ཚོད་མིན་པར་རྒྱུད་ཐོག་ནས་ཤེས་བྱ་ཕྲ་རག་ཐམས་
ཅད་ཤྭ་མང་གིས་སུལ་བཞིན་མ་འདྲེས་པར་འབྱེད་ཅིང་། སོ་སོར་དབང་ཐོག་མ་འདྲེས་བཞིན། སྐད་ཅིག་མའི་རང་ཐོག་ནས་རོ་རུས་འཕྲོད་པའི་ཞུ་
བ་བྱས་ནས། ཁོང་རང་གིས་ཐུགས་རྒྱུད་དུ་རོ་སྔ་མ་བས་འཕྲོད་རྒྱུ་མེད་ཀྱང་རྟོགས་པའི་རྒྱ་བསྐྱེད། ཉམས་ཀྱི་མྱོང་སྣང་ནུབ། གོ་ཡུལ་གྱིས་
བློ་ཟད་ནས་ཆོས་ཐམས་ཅད་བུ་རམ་གྱི་རོ་བཞིན་གཅིག་ཏུ་འདྲེས། ཕྱག་རྒྱ་ཆེན་པོ་དང་རྫོགས་པ་ཆེན་པོའི་དགོངས་པ་སྐད་ཅིག་མའི་ངོ་བོར་དག་
ནས། ཕྱོགས་རིས་ཀྱིས་གྲུབ་མཐའ་ཐམས་ཅད་ནམ་མཁའ་བཞིན་ཏུ་དག་ནས་སོང་། མདོ་སྔགས་ཀྱི་ངེས་དོན་ཐམས་ཅད་སྐད་ཅིག་མའི་སྟེང་དུ་
བཀྲོལ་བས་མཉེས་ནས། ས་ཕག་རྡོ་གསེབ་ན་འདི་འདྲ་གཅིག་བུད་ཟིན། འདི་ཀུན་ཚེ་སྔ་མོ་ནས་བསྒོམ་ལམ་འབྲིང་པོར་སླེབས་ཡིན་གསུངས།

དེ་ནས་གདུལ་བྱ་དུས་ལ་བབ་པའི་ལུང་བསྟན་ནི། ཡང་དུས་རེ་ཞིག་གི་ཚེ་འོད་ཟེར་བླ་མས་ལྷོ་རྒྱུད་ན་ཡོད་ཙ་སྨར་ཁམས་ན་སོང་གསུངས་པའི་ལུང་
བསྟན་ནོ། ༈ །དེ་ཉིད་ཀྱི་སློབ་མ་མཚུངས་མེད་ཆོས་ཀྱི་རྡོ་རྗེ་བ་ནི། དེ་ཡང་དབུས་སུ་བྱོན་ནས། སྤྱིར་ཆོས་འབྲེལ་ཐོབ་པའི་བླ་མ་
བཞི་ཅུ་ཞེ་དགུ་ཡོད་གསུངས། བྱེ་བྲག་ཏུ་མདོ་རྒྱུད་མན་ངགས་གི་བཤད་པ་བླ་མ་བཅུ་གསུམ་ལ་ཞུས་ཏེ། སྒོས་ཉམས་ཁྲིད་ཞུས་པའི་བླ་མ་ལྔའི་
ཞབས་ལ་གཏུག་ནས། ཟབ་པ་དང་རྒྱ་ཆེ་བའི་ཆོས་ཁྲིད་དཔག་ཏུ་མེད་པ་ཞུས་ཀྱང་། ད་རུང་རང་གིས་འདོད་པ་བཞིན་མ་ཚིམས་ནས། ཁྱད་པར་དུ་
འགྲོ་མགོན་ཤིང་འགོ་བའི་དྲུང་དུ། གནས་མཆོག་དཔལ་གྱི་རྩ་རིར་འགྲོ་དགོས་བསམ་ནས་བྱོན་པའི་དུས་སུ། ཤིང་འགོ་རིན་པོ་ཆེ་སྐུ་མཐོང་བ་ཙམ་
གྱིས་རང་དབང་མེད་པར་དད་པ་སྐྱེ་ཞིང་གསུངས་ཅི་རིགས་པ་ཞིག་ཐོས་པ་ཙམ་ནས་སྤྲོས་བྲལ་གྱིས་རྟོགས་པ་རྒྱུད་ལ་ཤར་ཏེ། སྔར་གྱི་གྲུབ་མཐའ་

༄༅། །ལྟ་བསྒོམ་སྤྱོད་འབྲས་ཀྱི་ཕྱོགས་འཛིན་ཁས་ལེན་ཞེ་འདོད་ཐམས་ཅད་ནམ་མཁའི་མེ་ཏོག་བཞིན་ཏུ་རྟོགས་ཅིང་། གོ་ཡུལ་
མྱད་ཞན་རྣམས་ཕྱི་ཤུན་དང་། སྦུན་པ་ལྟར་སོང་ནས། རང་སེམས་སངས་རྒྱས་ཡིན་ངེས་པའི་ཐག་རྦད་ཀྱིས་ཆོད་དེ།དེ་ཕྱིན་ཆད་ཆོས་གཞན་ལ་
ཞུ་འདོད་ཀྱིས་སྤྲོས་པ་ཆོད་ནས་བླ་མ་རིན་པོ་ཆེ་སངས་རྒྱས་དངོས་སུ་མཐོང་། དེ་ནས་རང་དོན་དུ་ཡང་དུས་དེ་ནས་བཟུང་སྟེ་མཐར་རྗེས་ཤེས་ཟད་པར་
མ་ཕྱིན་གྱི་བར་དུ་ཕྲ་བ་ཡང་ཕྲའི་གབ་ཚུལ་དེ་དག་གིས་གཅུན་ཐབས་རྣམས་བླ་མས་ཞིབ་རྒྱས་སུ་གསུངས། གཞན་དོན་གྱི་རྟེན་འབྲེལ་བསྒྲིགས་
ཐབས་ཞལ་དར་མང་དུ་མཛད། ད་ཁོ་བོ་དང་། ཁྱོད་ཅི་སྲིད་འཚང་མ་རྒྱས་ཀྱི་བར་དུ་སྐད་ཅིག་ཙམ་ཡང་འདུ་འབྲལ་མེད་གསུངས་ནས་ལུང་
བསྟན་རྗེས་གནང་མཛད་དོ། །དེ་ལྟར་མཚུངས་མེད་ཆོས་རྡོར་བ་ནི། མ་རྒྱུད་མ་ཧཱ་མ་ཡའི་མངའ་བདག་གྲུབ་ཐོབ་ཀུ་ཀུ་རི་པའི་སྤྲུལ་པར་ཡིན་པར་

བཤད་དོ། ༈ །དེ་ཉིད་ཀྱི་སློབ་མ་མཁས་གྲུབ་ཆོས་རྗེ་ཡེ་ཤེས་རྒྱལ་མཚན་པ་ནི། དང་པོ་མཁས་བཙུན་མང་པོར་མདུན་དུ།
ཐོས་བསམ་རྒྱ་ཆེར་མཛད་ཅིང་མཁས་པ་ཆེན་པོར་གྱུར་ཏོ། །དེ་ནས་སྤང་སྐམ་ཆོས་གླིང་གི་རི་ཁྲོད་དུ་མཚུངས་མེད་ཆོས་རྡོར་བའི་དྲུང་དུ་བྱོན་ནས།
ཕྱག་རྒྱ་ཆེན་པོའི་སྙན་བརྒྱུད་ཀྱི་ཁྲིད་ཞུས་པའི་དུས་སུ་ཡུན་ཅང་མ་ལོན་པར་དུས་རེ་ཞིག་གི་ཚེ་ཤང་མཚལ་བྱུང་བ་ལ་བརྟེན་ནས། རོ་གཅིག་རྟོགས་པ་མངོན་
དུ་གྱུར་པར་ཤར་གསུངས། དེ་ནས་ཕྱིས་འཚོགས་པ་མང་པོ་སྐྱོང་བར་ལ་དགོངས་ནས་བླ་མའི་བློ་རབ་འབྲིང་མཐའ་གསུམ་གྱིས་ཁྲིད་ཐབས་ཞིབ་
རྒྱས་སུ་བསྟན་ཏེ། དེའང་བློ་རབ་ལ་རབ་ཐབས་གཙོ་ཆེར་བསྟན་ནས། ཤེས་རབ་དང་ཡ་མ་བྲལ་བར་ཟུང་འཇུག་གིས་གཤིས་ལ་ཁྲིད་ཚུལ། བློ་
དམན་ལ་ཤེས་རབ་གཙོ་ཆེར་བསྟན་ནས་ཐབས་དང་ཡ་མ་བྲལ་བར་ཟུང་འཇུག་གི་གཤིས་ལ་ཁྲིད་ལུགས། བྱེ་བྲག་ཏུ་ཚིགས་ཟིན་པ་ལ་ཚིགས་ཁྲིད་

༄༅། །བྱེད་ཐབས་དང་། གོ་བ་སྐྱེས་པ་ལ་གོ་ཁྲིད་དང་། ཉམས་སྐྱེས་པ་མ་ཉམས་ཁྲིད་དང་། །རྟོགས་པ་ཤར་བ་ལ་དོན་ཁྲིད་
དང་། དེའང་ཚིགས་ཟིན་པར་གོ་བས་བོག་འདོན་མ་ཚུལ། གོ་བ་ལ་ཉམས་ཀྱི་བོག་འདོན་ལུགས། ཉམས་ལ་རྟོགས་པས་བོག་འདོན་པ་དང་། 
རྟོགས་པ་ལ་དམིགས་མེད་སྙིང་རྗེའི་བོག་འདོན་ཐབས་དང་། བསྒོམ་མ་སྐྱེས་པ་སྐྱེས་པའི་ཐབས། སྐྱེས་ནས་གོང་ནས་གོང་དུ་འཕར་ཞིང་ས་
བཅུ་རྒྱུན་མཐའི་བར་དུ་ཁྲིད་ཐབས་རྣམས་བུམ་པ་གང་བྱོས་པའི་ཚུལ་དུ་གནང་ངོ་། །དེའི་ཚེ་དཔལ་ལྡན་ཀཿཐོག་པའི་བསྟན་པ་ཅུང་ཟད་ཉམས་པའི་
སྐབས་སུ་ཡེ་ཤེས་རྒྱལ་མཚན་གྱིས་བཤད་སྒྲུབ་གཉིས་ཀྱི་བསྟན་པའི་མེ་རོ། །སླར་ཡང་གསོ་བའི་ལུང་། པདྨས་བསྟན་པ་སྟེ། ལུང་བྱང་གསལ་
བ་ལས། །གཉག་ཆེན་ཛྙཱ་ན་རྒྱ་བོད་འགྲོ་བའི་དོན། །བསྟན་ལ་ཕན་པའི་བྱ་བ་ཆེར་བྱེད་ཅིང་། །དུས་ཀྱི་མཐའ་མ་ལྔ་བཅུ་ཁ་རལ་དུས། །ཁམས་

ཀྱི་ཤར་སྨད་བུམ་འབོར་ཞེས་པ་རུ། །ཡེ་ཤེས་རྒྱལ་མཚན་གསུངས་གི་མཚན་རྟགས་འཆང་། །རང་གི་བསྟན་པ་སླར་ཡང་གསོ་བར་བྱེད། །ཅེས་པ་
དང་། དཀྱིལ་འཁོར་འཛིན་པའི་བུ་བརྒྱད་ཀྱང་དེ་ཉིད་ཀྱིས་འཁོར་དུ་ལུང་བསྟན་པ་ནི། ཡང་སྔ་མ་ལས། ད་ལྟ་དཀྱིལ་འཁོར་འཛིན་པའི་བུ་བརྒྱད་
འདི། །དེ་ཕྱོགས་ཉེ་བའི་འཁོར་དང་གཙོ་འཁོར་ཚུལ། །ངེས་པར་འབྱུང་བས་ཡིད་ཅེས་དོན་དུ་བསྟན། །ཞེས་སོ། །དེ་ལྟར་ལུང་བསྟན་ཐོབ་པའི་
ཡེ་ཤེས་རྒྱལ་མཚན་ནི། ད་ལྟ་བདེ་བ་ཅན་ནས་འོད་དཔག་མེད་པའི་དྲུང་དུ་ས་བཅུའི་སེམས་དཔའ་ཆེན་པོར་བཞུགས་མ་འོང་པ་ནས་བསྐལ་པ་
ཡོན་ཏན་བཀོད་པ་ལ་སངས་རྒྱས་པར་གསུངས་སོ། ༈ །དེ་ཉིད་ཀྱི་སློབ་མ་ཕྱོགས་མེད་བྱང་སེམས་རིན་པོ་ཆེ་ནི། མཁས་གྲུབ་
ཆོས་རྗེའི་ཞབས་དྲུང་དུ་ཕྱག་རྒྱ་ཆེན་པོ་སྙན་བརྒྱུད་མན་ངག་གི་ཁྲིད་ཀ་ཞུས་ནས། རང་རྒྱུད་ལ་རྟོགས་པ་ཅི་ལྟ་བ་བཞིན་དུ་སྐྱེས་ཤིང་། བསྒྲུབ་

༄༅། །བརྒྱུད་བསྟན་པའི་བཀའ་ཁོང་ལ་བབ་སྟེ། གཞན་རྒྱུད་ཀྱིས་འགྲོ་བ་དཔག་ཏུ་མེད་པ་སྨིན་སྒྲོལ་གྱིས་ལམ་ལ་བཀོད་ནས། 
སེམས་བསྐྱེད་སྨོན་ལམ་དག་པའི་སྟོབས་ཀྱིས་གཞན་གཉིས་ཀྱི་དོན་ཚུལ་བཞིན་སྤྱོད་པའི་ལུང་ཨོ་རྒྱན་རིན་པོ་ཆེས་བསྟན་པ་ནི། ལུང་བྱང་
གསལ་བ་ལས། ད་ལྟའི་སྔགས་པ་ཐུགས་རྗེའི་རྒྱལ་པོ་ཁྱོད། །རྒྱལ་མཚན་སེང་གེ་ཐུགས་ཀྱི་མཚན་མ་ཅན། །སེམས་བསྐྱེད་དག་པས་དོན་གཉིས་
སྤྱོད་པ་འོང་། །ཞེས་སོ། །དེ་ཡང་དྲུང་པ་ཡེ་ཤེས་རྒྱལ་མཚན་ལ་བརྒྱུད་འཛིན་མཁས་གྲུབ་མང་ཞིག་ཡོད་ཀྱང་ཕལ་ཆེར་བཤད་རྒྱུད་འཛིན་པ་
ཡིན་ཅིང་། བྱང་སེམས་རྒྱལ་མཚན་སེངྒེ་བ་ནི་ཕྱག་རྒྱ་ཆེན་པོ་སྙིང་པོ་དོན་གྱི་བསྒྲུབ་རྒྱུད་འཛིན་པ་ཡིན་ནོ། །དྲུང་རིན་པོ་ཆེས། སྤྱན་རས་
གཟིགས་ཀྱིས་སྤྲུལ་པ་ཡིན། །ཅེས་པའི་ལུང་བསྟན་ཏེ། འོད་ཟེར་བླ་མའི་རྣམ་འཕྲུལ་ཡིན་པར་ཕྱོག་ཡོངས་ལ་གྲགས་སོ། །དེ་ལྟར་ཕྱོགས་

མེད་བྱང་སེམས་རིན་པོ་ཆེ་ནི། རི་བོ་ཏ་ལར་འཕགས་མཆོག་སྤྱན་རས་གཟིགས། །དབུས་གཙང་དུ་སྐུ་འཁྲུངས་དུས་སྔགས་པ་ཐུགས་རྗེའི་རྒྱལ་
པོ༑ ཁམས་གསུམ་སྐུ་འཁྲུངས་དུས་བྱང་སེམས་རྒྱལ་མཚན་སེངྒེ་བ་དེང་སང་རབ་འབྱམས་རྒྱ་མཚོའི་ཞིང་ནས་སྤྲུལ་པ་སྣ་ཚོགས་སྤྲུལ་ནས་གང་ལ་གང་
འདུལ་གྱིས་ཆོས་བསྟེན་ནས་སེམས་ཅན་དོན་རྒྱུན་ཆད་མེད་པར་མཛད་དོ། ༈ །དེ་ཉིད་ཀྱི་སློབ་མ་ཞེན་པ་རང་གྲོལ་དཀོན་མཆོག་རྒྱལ་
མཚན་བ་ནི། བྱང་སེམས་རིན་པོ་ཆེའི་དྲུང་དུ་ཕྱག་རྒྱ་ཆེན་པོ་རིམ་གྱིས་བའི་ཁྲིད་ལུགས་ལྟར་ཞུས་ནས། དེའང་ཚིགས་ཁྲིད་དང་། གོ་ཁྲིད་དང་།
ཉམས་ཁྲིད་དང་། རྟོགས་ཁྲིད་དང་། དེ་རྣམས་ལ་འོག་མས་གོང་མའི་བོག་བཏོན་ཞིང་བསྒོམ་པས། ཕྱག་རྒྱ་ཆེན་པོའི་རྟོགས་པ་ཅི་ལྟ་བ་བཞིན་
ཏུ་རྒྱུད་ལ་འཁྲུངས་སོ། །དེ་ནས་ལོ་མང་པོ་ཞིག །བླ་མ་དང་ལུས་དང་འབྲལ་མེད་གྲིབ་མ་བཞིན་ཏུ་འགྲོགས་ཤིང་། །དུས་ཀྱི་གདུལ་བྱ་བསྟན་

༄༅། །པ་ལ་དགོངས་ནས། ཕྱག་རྒྱ་ཆེན་པོའི་ཁྲིད་རྣམས་ལ་དབང་པོ་རབ་འབྲིང་གིས་ཁྲིད་ལུགས་དང་། དགེ་སྦྱོར་སྐྱོང་
ལུགས་དང་། གེགས་སེལ་དང་བོག་འདོན་ལ་སོགས་པ་རྣམས་བུམ་པ་གང་བྱོས་ཀྱི་ཚུལ་དུ་ཐུགས་སུ་ཆུབ་པར་མཛད་དེ།དེ་ནས་རྡོ་ཁྲོམ་ལ་
སོགས་པའི་རི་ཁྲོད་རྣམས་སུ་བསྒྲུབ་པ་ཚུལ་བཞིན་དུ་མཛད་ནས། ཕྱག་རྒྱ་ཆེན་པོའི་རྟོགས་པ་མཐར་ཕྱིན་པར་མཛད་དོ། །འདི་ཉིད་ནི་བྱང་
སེམས་པས་ཨོ་རྒྱན་གྱི་སྤྲུལ་པ་ཡིན་ཞེས་བརྡའ་ཡི་སྒོ་ནས་ལུང་བསྟན་ནི། པདྨ་གླིང་པའི་གཏེར་ཁ་ལས། ཁམས་ཀྱི་ཕྱོགས་སུ་དཀོན་
མཆོག་མིང་ཅན་འབྱུང་། ཞེས་ལུང་བསྟན་ཡོད་ཅེས་གྲགས་སོ། ༈ །དེ་ཉིད་ཀྱི་སློབ་མ་དཀོན་མཆོག་རྡོ་རྗེ་བ་ནི། ཨ་རྡོ་བླ་མའི་
དྲུང་དུ་གསང་སྔགས་བླ་མེད་ཀྱི་དབང་ཁྲིད་རྣམས་ཞུས་ནས། ཕྱག་རྒྱ་ཆེན་པོ་ཁྲིད་ཆོད་ཀྱིས་ལྟ་བ་ཅི་ལྟ་བཞིན་རྟོགས་ཤིང་། དེ་ནས་སྐུ་མ་གཤེགས་

ཀྱི་བར་དུ་འབྲལ་མེད་བརྟེན་ནས། ཁྲིད་ཀ་ཐམས་ཅད་རྫོགས་པར་མཛད་དོ། །དེའི་ཚེ་དཀོན་མཆོག་རྒྱལ་མཚན་བ་ལ་བུ་སློབ་རི་བོ་ལྟ་བུ་དཔག་ཏུ་
མེད་པ་ཡོད་ཀྱང་། བླ་མའི་དགོངས་པ་ཅི་ལྟ་བ་བཞིན་ལོན་པ་དཀོན་མཆོག་རྡོ་རྗེ་བ་ཡིན་ཞེས་ཕྱོགས་ཀུན་ལ་གྲགས་ཤིང་། །བླ་མ་འདས་ཁར་
ཁྱོད་རོང་ཡུལ་དུ་སོང་དང་གདུལ་བྱ་དེ་ནས་ཡོད་པས་སེམས་ཅན་མང་པོ་ལ་ཕན་ཐོགས་གསུངས་ནས་ལུང་བསྟན་མཛད་དོ། 
༈ །དེ་ཉིད་ཀྱི་སློབ་མ་ཧོར་པོ་ཤཱཀྱ་རྒྱལ་མཚན་ནི། དང་པོ་ཕྱོགས་ཡོངས་ཀྱི་མཁས་གྲུབ་དམ་པ་རྣམས་ཀྱི། དྲུང་དུ་མདོ་རྒྱུད་བསྟན་བཅོས་
རྣམས་ལ་ཐོས་བསམ་གྱིས་སྒྲོ་འདོག་ལེགས་པར་གཅོད་པའི་དུས་སུ། དེའི་ཚེ་ཨ་རྡོ་པ་དཀོན་མཆོག་རྡོ་རྗེ་བའི་དྲུང་དུ་གཏུག་ཅིང་དབང་ཁྲིད་ཞུས་
ནས་སྙན་བརྒྱུད་མན་ངགས་གིས་ཁྲིད་ཕྱིན་ཅི་མ་ལོག་པ་མཛད་ཅེས་པའི་སྙན་པ་ཐོས་པས། དེའི་མདུན་དུ་གཏུག་དགོས་སྙམས་ནས། རོང་ཡུལ་

༄༅། །དུ་བྱོན་ནས་དཀོན་མཆོག་རྡོ་རྗེ་བའི་དྲུང་དུ་གཏུག་ཅིང་དབང་ཁྲིད་ཞུས་ནས་ཕྱག་རྒྱ་ཆེན་པོ་ཁྲེག་ཆོད་ཀྱིས་ཡིན་ལུགས་རང་
ལ་ཡོད་པ་བཞིན་ངོ་འཕྲོད་དེ། འཕྲོད་བཞིན་ངོ་སྤྲོད་ཞིབ་རྒྱས་མཛད་གསུངས། སྤྱིར་ལོ་གསུམ་དུ་དོན་གྱིས་གནད་འགགས་རྣམས་བཅད་ནས་
ཁྲིད་ཀ་རྫོགས་པར་མཛད་ཅིང་། མཁས་རྟོགས་ཕུལ་དུ་ཕྱིན་པར་གྱུར་ཏོ། །དེ་ཉིད་ནི། དངོས་སུ་མཚན་རང་ནས་ལུང་བསྟན་པ་མེད་དེ།
སྙིགས་དུས་སུ་ལུང་རྟོགས་ཀྱི་ཆོས་ཚུལ་བཞིན་གདུལ་བྱ་སྟོན་པའི་གང་ཟག་དེ་སངས་རྒྱས་ཉིད་ཡིན་པར་ལུང་མདོ་རྒྱུད་མན་ངགས་ལས་བསྟན་ཏེ། 
ཡུམ་ལ་སོགས་པ་ལས། ང་ནི་མ་འོང་པའི་དུས་སུ་གང་ཟག་གི་ཚུལ་དུ་འོང་ཞིང་ཤེས་རབ་ཀྱི་ཕ་རོལ་ཏུ་ཕྱིན་པ་བསྟེན་པར་འགྱུར་རོ། །ཅེས་པ་
དང་། གཉིས་མེད་རྣམ་རྒྱལ་ལས། ལྷ་དང་མི་ཡི་སྟོན་པ་གང་། །རྐང་གཉིས་ཐམས་ཅད་མཁྱེན་པ་སྟེ། །མ་འོང་བླ་མས་གཟུགས་ཀྱིས་

གནས། །དེ་ཉིད་ཚུལ་འདིར་བསྟན་པའོ། །ཞེས་པ་དང་། འཇམ་དཔལ་རྩ་རྒྱུད་ལས། མི་ཡི་གཟུགས་སུ་སྤྲུལ་ནས་ནི། མི་ཡི་ལུས་སུ་
ཡང་དག་འབྱུང་། །ཅེས་དང་། རིན་ཆེན་མཛོད་ལས། སྐྱོན་བྲལ་ཡོན་ཏན་རྫོགས་པའི་བླ་མ་ནི། །སྙིགས་མའི་དུས་སུ་སངས་རྒྱས་དངོས་དང་
མཚུངས། །ཞེས་གསུངས་པ་དང་ཚུལ་མཐུན་ནོ། ༈ །དེ་ལྟར་སྙིགས་དུས་བསྟན་པའི་སྒྲོན་མེ་དེ་ཉིད་ཀྱི་དྲུང་དུ། བླ་མ་རིན་པོ་ཆེ་
བྱང་ཆུབ་སེང་གེ་བ་ལོ་བཅུ་གཅིག་གི་བར་དུ་ཕྱག་རྫོགས་གཉིས་ཀྱི་ཁྲིད་དང་། བཀའ་རྣམས་མ་ལུས་ཡོངས་སུ་རྫོགས་པར་མཛད་དོ། །བླ་མ་ཤཱཀྱ་
བའི་ཞལ་ནས། བྱང་ཆུབ་སེང་གེ་བ་ལ་གསུངས་པ། ཀཿཐོག་འདི་ཡི་ནུབ་ཕྱོགས་སུ་ཁྱོད་ཀྱིས་གདུལ་བྱ་ཡོད་གསུངས་པའི་ལུང་བསྟན་ནོ། །
༈ །དེ་ལྟར་ཡང་དག་པ་རྫོགས་པའི་སངས་རྒྱས་རྡོ་རྗེ་འཆང་ནས་རྩ་བའི་བླ་མ་མཚན་ཡོངས་སུ་གྲགས་པ་བྱང་ཆུབ་སེང་གེ་བ་རིན་པོ་ཆེའི་

༄༅། །བར་དུ། །བརྒྱུད་པ་བྱ་ལོང་བཞིན་ཏུ་གྲལ་མ་ཞིག །བཀའ་རྒྱུད་གསེར་ཐགས་བཞིན་ཏུ་བར་མ་ཆད། །ཉམས་
མྱོང་གིས་མེ་ལོང་གཡའ་མ་ཆགས། །རྟོགས་པའི་མེ་དཔུང་དྲོད་མ་ཡལ། །གདམས་པའི་ཆུ་བོ་གཞུང་མ་ཆད། །ཚིགས་བརྒྱུད་བརྗོད་
པའང་གྲངས་མ་ནོར་བར་རིམ་པ་བཞིན་དུ་རྟོགས་པ་མངོན་གྱུར་གྱིས་སངས་རྒྱས་ཁོ་ན་ཡིན་ནོ། །དེ་དག་གི་བཀའ་རྒྱུད་བླ་མ་རྣམས་ཀྱི་རྣམ་ཐར་
མདོར་བསྡུས་པ་ཙམ་ཡིན། རྒྱས་པ་ནི་གཞན་དུ་ཤེས་སོ། ༈ །གཉིས་པ་ཉེ་བརྒྱུད་ནི་ཐོག་མའི་སངས་རྒྱས་ཉིད་སྙིགས་མའི་
དུས་སུ་སློབ་དཔོན་དུ་སྣང་ནས་འགྲོ་བའི་དོན་མཛད་དེ། ཅི་སྐད་དུ། མདོ་ལས། སྙིགས་མ་ལྔ་བརྒྱར་གྱུར་པའི་ཚེ། །ང་ཉིད་སློབ་དཔོན་
གཟུགས་སུ་སྣང་། །ང་ཉིད་སྙམ་དུ་ཡིད་བྱོས་ལ། །དེ་ཚེ་དེ་ལ་གུས་པར་བྱ། །ཞེས་པ་དང་། དོན་ཡོད་ཞགས་པའི་མདོ་ལས། ཀྭ་

ཡེ་མཐོང་བ་དོན་ཡོད་ཁྱོད། །ཕྱི་མའི་དུས་སུ་གྱུར་པ་ནས། །ང་ནི་སློབ་དཔོན་གཟུགས་སུ་སྣང་། །ཅེས་པ་དང་། རྡོ་རྗེ་གུར་ལས། གང་
ཕྱིར་རྡོ་རྗེ་འཛིན་པ་ཞེས། །དེ་ཉིད་སློབ་དཔོན་གཟུགས་བཟུང་སྟེ། །སེམས་ཅན་རྣམས་ལ་ཕན་དོན་དུ། །ཐ་མལ་པ་ཡི་གཟུགས་སུ་གནས། 
ཞེས་སོ། །འོ་ན་སངས་རྒྱས་ནི་སྐྱེ་འཆི་ལ་སོགས་ཀྱིས་འཇིགས་པ་མེད་ལ། སློབ་དཔོན་ནི་སྐྱེ་འཆི་ལ་སོགས་དང་བཅས་པའི་ཕྱིར་སངས་
རྒྱས་ཡིན་པར་མ་ངེས་སོ། །ཞེས་ནའང་བཅོམ་ལྡན་འདས་ཀྱིས་བཀའ་རྩལ་པ། ཀྭ་ཡེ་མཐོང་བ་དོན་ཡོད་ཁྱོད། །ང་ནི་སྐྱེ་འཆི་ན་བ་དང་། །
སྒ་ཤའི་སྡུག་བསྔལ་མེད་གྱུར་ཀྱང་། །སེམས་ཅན་རྣམས་ཀྱི་དོན་དུ་ནི། །སྐྱེ་དང་སྒས་དང་ན་བ་དང་། །འཆི་བའི་སྡུག་བསྔལ་དག་ཏུ་སྟོན། །
ཞེས་གསུངས་པའི་ཕྱིར་འགལ་བ་མེད་དོ། ༈ །སྤྱི་དོན་གསུམ་པ་དེ་ལྟར་བཤད་པའི་དགོས་ཁྱེད་ནི། ལས་དང་པོ་པའམ། དབང་

༄༅། །རྡུལ་དད་པའི་རྗེས་སུ་འབྲང་བ་དག །ཁོ་ན་རེ། ཁུངས་བཙུན་གྱིས་ལོ་རྒྱུས་རྣམ་དག་མེད་པའི་ཆོས་ཚུལ་འདི། རྣམ་དག་
མེད་པའི་ཆོས་ཚུལ་འདི། རྣམ་དག་མ་ཡིན་ནོ། །ཞེས་བརྒལ་ནས། གང་ན་བཤད་པའི་ལོ་རྒྱུས་ཀྱི་ཁོ་ཡི་ཡིད་ཆེས་ཏེ། ཆོས་ཚུལ་ལ་འཇུག་
པའི་དགོས་ཆེད་ཡོད་དོ། །དེ་ཡང་རྣ་རྒྱུད་ལུང་གིས་ཐིག་ལེ་ལས། རྒྱལ་བ་རྣམས་ནི་འཇིག་རྟེན་འབྱུང་བའི་ཚེ། །དེ་ཡི་གསུངས་པའི་ལུང་
ཚན་རྣམས་ལའང་། །ཕྱི་རོལ་རྒོལ་བ་དན་པ་བྱུང་བའི་ཚེ། །དང་པོ་བརྒྱུད་པ་ཁུང་གི་ལོ་རྒྱུས་གསུངས། །ཞེས་སོ། །དེ་ལྟར་ཕྱག་རྒྱ་ཆེན་པོ་
སྙིང་པོ་དོན་གྱི་བརྒྱུད་པའི་ལོ་རྒྱུས་ཉུང་ངུར་བསྡུས་པ་གསེར་ཞུན་ཕྲེང་བ་ཞེས་བྱ་བ་འདི། བླ་མ་གོང་མ་རྣམས་ཀྱིས་གསུངས་སྤྲོས་ལ་བརྟེན་
ནས་སྤྲང་པོ་བདག་གིས་ཀམས་མེ་ཡང་དགོན་དུ་རྟོགས་འདོད་ཅན་འགའ་ཞིག་གིས་བསྐུར་ངོར། ཡི་གེར་སྡེབས་པ་རེ་ཞིག་དགེའོ།། །།

༈ །འདི་བྲིས་དགེ་བས་བཀའ་རྒྱུད་བླ་མ་རྣམས་ཀྱིས་བྱིན་བརླབས་བདག་གཞན་དོན་ཀུན་གྱིས་རྒྱུད་ལ་འཇུག་པར་གྱུར་ཅིག ། །།

ག༽ ༄༅། །ཟབ་ལམ་གསལ་བའི་མེ་ལོང་ཞེས་བྱ་བ་བཞུགས་སོ།། །།

༄༅། །གུ་རུ་ལ་ན་མོ། །བཀའ་བརྒྱུད་ཀུན་འདུས་མཚུངས་མེད་རྗེ། །ཉེ་བརྒྱུད་ཞལ་གདམས་མན་ངག་གིས། །བདག་རྒྱུད་
འཆིང་བ་གྲོལ་མཛད་པའི། །བཀའ་དྲིན་མཉམ་མེད་དེ་ལ་འདུད། །བློ་དམན་རང་འདྲར་ཕན་ཕྱིར་དུ། །ལུང་དང་མན་ངགས་རིག་པ་ལ།
བརྟེན་ནས་ངེས་དོན་སྙིང་པོ་ཡིས། །ཟབ་ལམ་གསལ་བའི་མེ་ལོང་བྲིས། །དེ་ལ་མྱང་འདས་ཆོས་ཀུན་གྱིས། །མདོ་འགགས་དྲིལ་
ནས་གསུམ་དུ་བསྟེན། །ཤེས་བྱ་བཞི་དང་ཤེས་བྱེད་རྣམས། །ཤེས་པ་མཐར་ཕྱིན་འབྲས་བུའོ། །ཐོག་མར་ཤེས་བྱའི་གཞི་ལ་ནི། །

༄༅། །གནས་ལུགས་དང་ནི་འཁྲུལ་ལུགས་སོ། །གནས་ཁུགས་གཞི་ལ་རྣམ་གསུམ་སྟེ། དེ་ཡང་གཞི་ཡང་མཚན་ཉིད་ནི། །
ཅི་ལྟར་རྙོགས་མ་དྭང་བ་ཡི། །ཆུ་ལ་གཟུགས་བརྙེན་འཆར་བ་བཞིན། །དེ་བཞིན་གཞི་ཡི་མཚན་ཉིད་ནི། །འཁོར་འདས་ལམ་གསུམ་
བསྡུས་པ་ཡི། །སྣ་ཚོགས་སྣང་བའི་ཆོས་རྣམས་ཀུན། །རང་རང་མཚན་ཉིད་མ་ཤེས་པར། །རྣམ་པ་འགགས་མེད་རང་ངོ་ལས། །
ཤེས་བྱ་གཤིས་ཀྱི་རང་བཞིན་ནི། ཅི་ལྟར་ཆུ་ལ་ཤར་བ་ཡི། །གཟུགས་བརྙེན་དེ་དག་ཐམས་ཅད་ཀུན། །ཆུ་ཡི་རང་བཞིན་མ་

གཏོགས་པ། །དངོས་པོ་གྲུབ་པ་མེད་བཞིན་དུ། །དེ་བཞིན་སྣ་ཚོགས་སྣང་བ་རྣམས། རང་བཞིན་སྐྱེ་མེད་སྟོང་པ་ཉིད། །དེས་བཟུང་མེད་འདོགས་བྲལ་བའོ། །ཤེས་
བྱ་གཤིས་ཀྱི་ངོ་བོ་ནི། །ཅི་ལྟར་ཆུ་དང་གཟུགས་བརྙེན་གཉིས། སོ་སོར་མ་ཡིན་གཉིས་མེད་བཞིན། །དེ་བཞིན་མཚན་ཉིད་སྣང་བ་དང་། རང་བཞིན་རྣམ་དག་
སྟོང་པ་གཉིས། །སྣང་སྟོང་གཉིས་སུ་མ་ཡིན་ཅིང་། །གཉིས་མེད་མཉམ་པ་ཉིད་དུ་གནས། །དེ་ལྟར་གནས་ལུགས་ངོ་བོ་ནི། །རྒྱ་ཆད་ཕྱོགས་ལྷུང་མེད་པ་འདྲའི།
ཡོད་མེད་སྣང་སྟོང་རྟག་ཆད་དང་། །འཁྲུལ་གྲོལ་སྐྱེ་འགགས་ལ་སོགས་པ། གང་གི་མཐའ་ལ་མི་གནས་སོ། །མཐའ་བྲལ་ལྷུན་གྲུབ་དོན་དེ་ནི། །
སངས་རྒྱས་སེམས་ཅན་ལམ་གང་གིས། །མ་མཛད་མ་བཅོས་མ་སྦྱང་ཞིང་། །རྒྱ་རྐྱེན་འདུས་པས་མ་བྱས་ཏེ། །རང་བྱུང་ལྷུན་གྱིས་གྲུབ་པའོ། །
ཅི་ལྟར་སྣོད་བཅུད་མེ་འབར་ཡང་། །ནམ་མཁའ་མེ་ཡིས་མི་ཚིགས་བཞིན། །དེ་བཞན་གནས་ལུགས་ངོ་བོ་ནི། །དུས་རྣམས་ཀུན་ཏུ་མི་འགྱུར་ཞིང་། །

༄༅། །གློ་བུར་མ་རིག་ཉོན་མོངས་པ་ལ་སོགས། །ཉེས་པའི་སྐྱོན་གྱིས་མ་གོས་སོ། །དཔེར་ན་ཡི་བཞིན་ནོར་བུ་ལ། །དགོས་འདོད་ལྷུན་གྱིས་
གྲུབ་པ་བཞིན། །དེ་བཞིན་གནས་ལུགས་ངོ་བོ་ལ། །འབྲུ་བུ་སངས་རྒྱས་སྐུ་གསུམ་གྱི། །མཁྱེན་བརྩེ་ཕྲིན་ལས་ཡོན་ཏན་རྣམས། །བསྣན་
འཕྲི་མེད་པར་ཡོངས་སུ་རྫོགས། དེ་ལྟར་གཞི་དོན་མང་བཤད་ཀྱང་། །འགགས་སུ་དྲིལ་ན་འདི་ལྟར་ཏེ། །ད་ལྟའི་ཤེས་པ་སྐད་གཅིག་ལ། མཚན་
ཉིད་ཡུལ་སྣང་ཅི་ཡང་ཤར། རང་བཞིན་མྱོང་ཚོར་ངོས་བཟུང་མེད། ངོ་བོ་བློ་བྲལ་ཉག་གཅིག་གོ གནས་ལུགས་མ་རིག་འཁྲུལ་ཚུལ་ནི། ཅི་ལྟར་ཉེ་བརྒྱུད་
གང་ཟག་གིས། །མིག་གིས་མིག་ནི་མ་མཐོང་ངམས། རྒྱལ་པོ་འབངས་སུ་འཁྱམས་པ་བཞིན། །དེ་བཞིན་ལྷན་སྐྱེས་མ་རིག་པས། གང་གི་སྣང་རིག་
སྟོང་གསུམ་གྱི་གནས་ལུགས་སྐུ་གསུམ་རང་མདངས་ཏེ། རང་ངོ་མ་ཤེས་ལུང་མ་བསྟན། རྟོགས་མེད་ཐིབས་སེ་སྡོད་པའོ། །མ་རིག་དེ་ཐོག་མི་སྡོད་

པར༑ ཀུན་ཏུ་རྟག་པའི་མ་རིག་པས། །དཔེར་ན་ཐག་པ་ཁྲ་བོ་ཡི། །མཚན་ཉིད་མ་ཤེས་སྦྲུལ་འཛིན་བཞིན། །དེ་བཞིན་གནས་ལུགས་རང་མདངས་ལ། །
གཉིས་འཛིན་ཡུལ་དུ་བཟུང་བས་འཁྲུལ། ཅི་ལྟར་རྒྱལ་པོའི་ཕྲུ་གུ་སྟེ། །འབངས་ཀྱི་སྤྱོད་ངན་བྱེད་པ་བཞིན། །དེ་བཞིན་མ་རིག་གཉིས་མཐུ་ཡིས། །འཁྲུལ་
ལུགས་དེ་ལ་བཟང་ངན་ཕྱེས། །ཆགས་སྡང་རྨོངས་གསུམ་ལས་བསགས་ཤིང་། འབྲས་བུ་བདེ་སྡུག་སྣ་ཚོགས་མྱོང་། །འཁོར་གསུམ་གནས་སུ་
འཁོར་བའོ། །ཅི་ལྟར་རྒྱལ་རིགས་མི་འགྱུར་བཞིན། །དེ་བཞིན་འཁོར་བ་ངན་སོང་དུ། །སྡུག་བསྔལ་མྱོང་བའི་དུས་ན་ཡང། །གནས་ལུགས་
གཤིས་ཀྱི་ངོ་བོ་དེ། །སྐུ་གསུམ་ངོ་བོ་ཀྲང་ངེར་བཞུགས། །དུས་གསུམ་འགྱུར་བ་མེད་པའོ། །དེ་ལྟར་གནས་ལུགས་འཁྲུལ་ལུགས་དཔེ། །
ཤེས་བྱ་གཞི་ཡི་སྐབས་སུ་ལོགས།། ༈ ད་ནི་ཤེས་བྱེད་ལམ་ལ་ནི། །སྨིན་པ་དང་ནི་གྲོལ་བའོ། །སྨིན་ལམ་དབང་བཞི་རིམ་པ་

༄༅། །དང་། །གྲོལ་བྱེད་བསྐྱེད་པའི་རིམ་པ་དང་། །མཚན་བཅས་རྫོགས་རིམ་གཞན་དུ་ཤེས། །འདི་ནི་གྲོལ་ལམ་མཚན་ཉིད་ཀྱིས། རྫོགས་རིམ་མན་
ངགས་བསྟེན་པ་སྟེ། དེ་ལ་ལྟ་བསྒོམས་སྤྱོད་གསུམ་མོ།། ༈ །།དང་པོ་ལྟ་བའི་ཤེས་རབ་ནི། གོང་དུ་བསྟེན་པའི་གཞི་དོན་དེ། ལྟ་བས་གཏན་ལ་
ཕབ་དགོས་སོ། །དེ་ཡང་ཕྱི་རོལ་ཡུལ་སྣང་ལ། །ཡང་ཡང་ལྟས་པས་ཆུ་ཟླ་བཞིན། །སྣང་ལ་རང་བཞིན་མེད་པར་རྟོགས། མེད་འཛིན་ཆད་མཐའ་བྲལ་
བའོ། །དེ་བཞིན་ནང་དུ་འཛིན་སེམས་ལ། །ཡང་ཡང་ལྟས་པས་ནམ་མཁའ་བཞིན། །འདི་ཞེས་ངོས་བཟུང་མེད་པར་རྟོགས། །ཡོད་འཛིན་རྟག་མཐའ་
བྲལ་བའོ། །ཡུལ་སེམས་གཉིས་སུ་འཛིན་པ་ལ། །བལྟས་པས་གཉིས་མེད་གཅིག་ཏུ་རྟོགས། གཉིས་འཛིན་མཐའ་དང་བྲལ་བའོ། །དེ་རྣམས་
དེ་རྣམས་བལྟ་བྱེད་མཁན་པོ་ལ། བལྟས་པས་མཁན་པོ་ལང་ཐོག་བརྡལ། བློ་འདས་ཕྱག་རྒྱ་ཆེན་པོར་རྟོགས། ཁས་ལེན་ཞེན་འདོད་བྲལ་བའོ། །

དེ་ལྟར་ལྟ་བའི་དོན་རྟོགས་ན། །ཉི་ཤར་མུན་སྒྲིབ་མེད་པ་བཞིན། །གྲོལ་སྒྲིབ་མ་ལུས་ཆོད་པའོ། །མདོར་ན་ཡང་དག་ལྟ་བ་ནི། །ད་ལྟའི་ཤེས་པ་
སྐད་ཅིག་གིས། །སྣང་སེམས་གྲྭ་ཟུར་མ་མཉམ་བར། །མངོན་དུ་གྱུར་པ་འདི་ཡིན་ནོ། །དེ་ལྟར་ལྟ་བའི་དོན་ཉིད་དོ། ༈ །བསྒོམ་པའི་
ཉམས་སུ་འབྱུང་ཐབས་ནི། །སྔོན་འགྲོ་དངོས་གཞི་གཉིས་སུ་བསྟེན། །རང་སེམས་ལས་སུ་རུང་བ་འདིས། སྔོན་འགྲོ་བློ་སྦྱོངས་བདུན་པ་ལ། །
རྟགས་དང་རྨི་ལམ་མ་བྱུང་བར། །ནན་ཏན་བྱེད་པ་ཤིན་ཏུ་གཅེས། ༈ །དོངས་བཞི་རྣལ་འབྱོར་གཞི་རིམ་ནི། །དེ་ལ་མདོ་རྒྱས་བསྡུས་དོན་ནོ། །
དང་པོ་མདོར་ཙམ་བསྟོན་པ་ནི། །རྣལ་འབྱོར་ལམ་གྱི་ཆོད་འཛིན་ཅིང་། རྗེས་ཤེས་རག་ཕྲ་ཡང་ཕྲ་གསུམ། རིམ་པར་སློང་ཞིང་ཆོད་པ་ལ། །
རྩེ་གཅིག་སྤྲོས་བྲལ་རོ་གཅིག་དང་། །བསྒོམ་མེད་རྣལ་འབྱོར་བཞི་རུ་བསྟེན། དེ་ཡང་གོ་མྱང་རྟོག་པ་དང་། བརྟེན་པ་མ་ཐོབ་སློབ་པའོ། །དེ་རྣམས་

༄༅། །དོན་ནི་ཉམས་ལེན་ཐབས། རྒྱས་པར་བཤད་པ་འདི་ལྟ་སྟེ། དེལ་རྩེ་གཅིག་རྣལ་འབྱོར་ནི། སྐྱེ་ཚུལ་དབྱེ་བ་སྦྱོར་བ་ཤད་དང་། གོལ་སྒྲིབ་
གཅུན་ཐབས་ཡོན་ཏན་དང་། །བོག་འདོན་ཁྱད་པར་བསྟེན་པའོ། ༈ རྩེ་གཅིག་ཏིང་ངེ་འཛིན་སྐྱེ་ཚུལ་ནི། བྱེ་བྲག་གཉིས་སུ་བསྟེན་པ་སྟེ། སྐྱེ་
རྟེན་དམིགས་བཅས་ཁྲིད་རིམ་ནི། །ལུས་གནད་རྣམས་སྣང་ཆོས་བདུན་ཏེ། གཞུང་ནས་བཤད་བཞིན་ལེགས་པར་བཅས། །རྟེན་འབྲེལ་ལུས་ལ་
བསྒྲིག་ན་ཡང་། རྟོགས་པ་སེམས་ལ་འཆར་ཞེས་གསུངས། རླུང་གནད་རླུང་རོ་ལེན་གསུམ་འབུད། དེ་ནས་ཕྱི་ནང་གང་དུ་ཡང་། རླུང་ནི་མི་ཕུལ་རང་སར་
བཞག རླུང་སེམས་གནད་ནི་གཅིག་པའི་ཕྱིར། ཤིན་ཏུ་རླུང་དེ་དལ་བར་བྱ། ཡུལ་གནད་ཤིང་རྡིལ་ལ་སོགས་པ། །དངོས་པོ་ཕྲ་མོ་གང་རུང་ལ།། རང་སེམས་ལྷན་ནོར་གཏད་པར་བྱ། ཡང་ན་ཨཿཧཱུཾ་ཡིག་འབྲུ་དང་། རྡོ་རྗེ་པདྨ་ཕྱག་མཚན་སོགས། ལྷ་སྐུ་གང་ཡང་རུང་བ་ལ། སེམས་ནི་མ་ཡེངས་

རྩེ་གཅིག་གཏད། སེམས་གནད་ཡིད་དམིགས་རླུང་གསུམ་ནི། གཅིག་ཏུ་དྲིལ་ནས་ཡུལ་ལ་གཏད། སེམས་ནི་རང་ཐོག་མི་གནས་པར། དམིགས་པ་དེ་དག་
རེས་མོས་བྱ། །ད་རུང་གནས་སུ་མ་ཐུབ་ན། །གང་ཤར་རང་ཐོག་བཞག་པ་གཅེས། དེ་ནས་གནས་པ་གསུམ་སྐྱེ་སྟེ། ༈ །གནས་པ་དང་པོ་
ཏིང་འཛིན་ནི། །སྔར་བས་རྣམ་རྟོག་ཤིན་ཏུ་རག། །མང་ཞིང་ཡིད་སྐྱེ་སྡུག་བསྔལ་འོང་། །ཅུང་ཟད་སེམས་ནི་ཟིན་རྟགས་ཡིན། ༈ །
གནས་པ་བར་མའི་ཏིང་འཛིན་ནི། །རྣམ་རྟོག་ཉུང་ཞིང་དལ་བ་སྟེ། །རྟོག་པ་གང་ཤར་ངོས་ཟིན་ཅིང་། རྟོག་མེད་རང་ཐོག་སྐབས་རེ་གནས། 
༈ །གནས་པ་ཐ་མ་ཏིང་འཛིན་ནི། རྣམ་རྟོག་ཕྲ་རག་ཐམས་ཅད་ཀུན། རང་སར་ཞི་སྟེ་ལྷན་ནེར་གནས། དེ་སྟེ་བདེ་གསལ་མི་རྟོགས་གིས། །
ཏིང་འཛིན་ཉིན་མཚན་ཁོར་ཡུག་འོང་། ལྟ་བ་གོལ་བའི་དུས་ཡིན་ནོ། །དེ་ལ་ཞེན་ན་ཁམས་གསུམ་གོལ། ཞེན་པ་མེད་པར་སྐྱོང་ནས་ནི། །ལྷག་མཐོང་

༄༅། །ཉམས་ཀྱི་ངེས་ཤེས་དེ། །སྐྱེས་ན་རྩེ་གཅིག་རྣམ་འབྱོར་ཡིན། ༈ །རྩེ་གཅིག་དག་གི་དབྱེ་བ་ནི། །དེ་ལྟར་ངེས་ཤེས་སྐྱེ་བ་དེ། 
གོ་མ་འགྲིགས་ཐོབ་དང་མ་ཐོབ་ལ། །ཆུང་འབྲིང་ཆེ་གསུམ་དབྱེ་བ་སྟེ། ༈ །རྩེ་གཅིག་ཆུང་ངུར་དབྱེ་བ་ནི། །རིས་འགའ་རྩོལ་བས་བསྒོམས་ན་ཡང་། 
བསྒོམ་དུ་མི་བཏུབ་རང་ཁར་ཤོར། རེས་འགའ་ཆེད་དུ་མ་བསྒོམ་ཀྱང་། །རྟོག་མེད་རང་ཐོག་གནས་པའོ། ༈ །རྩེ་གཅིག་འབྲིང་པོ་དབྱེ་བ་ནི། །གསལ་
སྟོང་ནམ་མཁའི་དཀྱིལ་ལྟ་བུ། །ས་ལེ་སེང་ངེ་ཡེར་རེ་གནས། །གནས་ཐོག་ངེས་ཤེས་སྐྱེ་བ་དེ། ལྟ་བ་མྱོང་བའི་དུས་ཡིན་ནོ། ༈ །རྩེ་གཅིག་ཆེན་པོའི་
དབྱེ་བ་ནི། །སྤྱོད་ལམ་རྣམ་བཞི་ཐམས་ཅད་ཀུན། །གསལ་སྟོང་ཉམས་དང་མི་བྲལ་བས། །བསྒོམ་མེད་ཡིན་སྙོམས་འདུ་ཤེས་ངོ་། །ཉམས་སྣང་ཡིན་
པས་སྐྱོན་མི་ཐུབ། ༈ །རྩེ་གཅིག་དག་གི་སྦྱར་བཤད་ནི། །གང་དུ་བསྟེན་པའི་རྩེ་གཅིག་དང་། །ས་ལམ་སྦྱང་བཅད་འདི་ལར་སྟེ། །གནས་

པ་དད་པེ་ནས་བཟུང་སྟེ། །ཞི་གནས་དྭང་ཆ་མན་ཆད་ལ། །བླ་མའི་ཞལ་ནས་རིམ་བཞིན་དུ། །སེམས་འཛིན་དམིགས་པ་དུ་མ་ཡི། །གནས་ཐབས་
སྣ་ཚོགས་བསྟན་པ་དེ། །ཏིང་འཛིན་རྒྱུན་རྐྱེན་འཚོགས་པས་ན། ཚོགས་ལམ་བཞི་གསུམ་བཅུ་གཅིག་ཀྱི། དོན་དང་འདི་གཉིས་མཐུན་པ་
ཡིན༑ ཉོན་མོང་འགོ་ནོན་ནུས་པའོ། ༈ །འདི་དང་ཐེག་པ་སྦྱར་ན་ནི། །ཡུལ་སྣང་རག་པ་ཐམས་ཅད་ཀུན། །རང་ཐོག་ཞིང་ཞིང་འགོགས་
པས་ན། །ཉན་རང་དོན་དང་མཐུན་པའོ། །རྩེ་གཅིག་ཆུང་ངུར་ལྷག་མཐོང་གི། ངེས་ཤེས་ཅུང་ཟད་སྐྱེ་བ་ན། སྦྱོར་ལམ་དྲོད་ཀྱི་དོན་དང་
མཐུན། །རྩེ་གཅིག་འབྲིང་པོའི་ངེས་ཤེས་དེ། །ཇེ་ཆེ་སྐྱེས་པའི་རྩེ་མོ་སྟེ། །ཉོན་མོངས་རང་ཁར་སུན་ཕྱུང་ཅིང་། །ཆགས་སྡང་རག་པ་བཟོད་
པས་ན། བཟོད་པའི་དོན་དང་མཐུན་པ་ཡིན། རྣལ་འབྱོར་རྩེ་གཅིག་ཆེན་པོ་ལ། །ངེས་ཤེས་ཉམས་དེ་མཐར་ཕྱིན་ནས། །འཇིག་

༄༅། །རྟེན་ཆོས་ཀྱི་མཆོག་ཡིན་ནོ། །དེ་ལྟར་ཚོགས་སྦྱོར་གཉིས་ཀྱི་ལམ། །གནས་ལུགས་དོན་ལ་མོས་པས་ན། མོས་པ་སྤྱོད་པའི་ས་ཞེས་
གསུངས། །འདི་དང་ཐེག་པ་གྲངས་སྤྲད་ན། །ཕྱི་རོལ་ཡུལ་གྱི་སྣང་བ་རྣམས། །རང་གི་སེམས་སུ་ཤེས་པ་སྟེ། སེམས་ཙམ་ལྟ་བའི་དོན་དང་མཐུན།
༈ །རྩེ་གཅིག་དག་གི་གོལ་སྒྲིབ་ནི། གང་དུ་བཤད་པའི་རྩེ་གཅིག་ལས། གོལ་སྒྲིབ་སྐྱོན་ནི་འདི་ལྟ་སྟེ། བདེ་བའི་ཉམས་ལ་ཆགས་ན་ནི། །འདོད་པའི་
ཁམས་སུ་གོལ་བ་ཡིན། །གསལ་བའི་ཉམས་ལ་ཞེན་ན་ཡང་། །གཟུགས་ཁམས་གནས་སུ་གོལ་བ་སྟེ། །མི་རྟོག་པ་ལ་བློས་བཟུང་ན། །གཟུགས་མེད། 
ཁམས་སུ་གོལ་བ་ཡིན། །དེ་ལ་ཞེན་འཛིན་མེད་ན་ཡང་། །གནས་ལུགས་རང་ཞལ་མ་མཐོང་ནས། །ཉན་ཐོས་འགོག་པའི་ས་རུ་གོལ། །རྩེ་གཅིག་སྒྲིབ་
པ་ལས་སྒྲིབ་དང་། །ཉོན་སྒྲིབ་ཤིན་ཏུ་རག་པའི་ཕྱིར། །བྱིང་རྨུག་དགོད་འཐོར་སྐྱོན་སྟེ། །བྱིང་བས་ཏིང་འཛིན་མི་གསལ་ཞིང་། །ཅི་བྱས་གང་བྱས་མི་

ཚོར་རོ། །རྨུགས་པས་རྣམ་ཤེས་འཐིབ་པ་སྟེ། །སེམས་ལ་གསལ་ཆ་མེད་པ་ཡིན། །རྒོད་པས་དྲན་རྟོག་མང་བས་ན། །སེམས་ནི་རང་ཐོག་གནས་མི་བཏུབ། །
འཐོར་བ་རྣམ་རྟོག་ཁ་འབྱམས་ནས། །ཏིང་འཛིན་བརྗོད་ནས་འགྲོ་བའོ། །བློ་ཡུལ་རྗེས་སྣང་གང་ཤར་རྣམས། །ཨ་འཐས་རང་ཁར་ཤོར་བའོ། །རྩོ་གཅིག་
དག་གི་གཅུན་ཐབས་ནི། །སྒོ་གསུམ་བྱ་བ་དགུ་ཕྲུག་བཏང་། །སེམས་ལ་དྲན་བསམ་ཅི་བྱུང་ཡང་། སྔོན་བསུ་རྒྱབ་སྐྱོལ་མི་བྱེད་པར། །གང་ཤར་མ་བཅོས་
རང་ལུགས་བཞག །དེ་ཡང་འགྱུ་དྲན་གང་བྱུང་ཡང་། །ཆེད་དུ་དགག་ཀྱང་མི་དགག་ཅིང་། །ཕར་ཕར་རྗེས་སུ་མི་འབྲང་ནས། །རྩོ་ལ་མེད་རང་ཐོག་བཞག་
པའོ། །སེམས་ནི་ཨི་གནས་མི་གནས་སོགས། །རེ་དོག་གང་ཡང་མི་བྱ་ཞིང་། །གནས་ན་གནས་པའི་སྟེང་དུ་བཞག །འཕྲོ་བ་གར་འཕྲོ་འཕྲོ་བཅུག་ལ། །
ཆེད་དུ་གཉེར་ཁ་བྱེད་མི་དགོས། །དེ་ཡི་ངང་ལ་ཡུན་རིང་དུ། །སྐྱོང་ན་གནས་པ་སྐྱེ་བ་དང་། ༈ །སྣང་བ་སེམས་སུ་བཅད་ཐབས་ནི། །ཕྱི་ཡི་སྣང་

༄༅། །ཡུལ་བཟང་ངན་ལ། འཛིན་མཁན་སྐད་ཅིག་ངོས་བཟུང་ཞིང་། །འཛིན་མཁན་སྐད་ཅིག་དེ་ཉིད་ཀྱི། །རང་གཟུགས་མིན་པ་ལོག་དུ་གཞན། །
སྣང་ཡུལ་བཟང་ངན་ཨི་སྣང་སྤྱོད། །དཔྱོད་ཚུལ་འཛིན་མཁན་རྒྱུད་ནས་དཔྱོད། །དེ་ཡང་འཛིན་མཁན་འཛིན་ཡུལ་གཉིས། །སྐད་ཅིག་གཅིག་གི་སྟེང་དུ་ནི། །
འཛོམས་པ་འཆུག་ནི་མ་ཤོར་བར། །རང་ཐོག་སྣང་ཡུལ་ཆོད་པ་གཅོས། །སྣང་ཡུལ་སེམས་སུ་ཆོད་པ་དང་། ༈ །སེམས་ཚུལ་དམིགས་པ་འདི་ལྟར་བྱེད། །
སེམས་འདི་དང་པོ་གང་ནས་བྱུང་། བར་དུ་གར་གནས་མཐར་གར་འགྲོ། གཟུགས་དབྱིབ་ཁ་དོག་ཅི་ལྟ་བུ། དངོས་པོ་མཚན་མ་ཅི་འདྲ་སྣང་། རྩོལ་མེད་ངང་གི་རྒྱང་སོ་
བྱེད༑ །སེམས་ཀྱི་མཚན་མ་ཆོད་པ་དང་། ༈ །དེའང་ཉམས་ཞེན་བཅད་ཐབས་ནི། བདེ་གསལ་མི་རྟོག་ཏིང་ངེ་འཛིན་ལ། །ཞེན་མཁན་སྐད་ཅིག་ངོས་
བཟུང་ཞིང་། །ཞེན་མཁན་ཁོ་རང་མིན་པ་ཡི། །བདེ་ཡུལ་གསལ་ཡུལ་གནས་ཡུལ་རྣམས། །ལོག་གསུང་ཨི་འདུག་མི་འདུག་བལྟ། །དེ་ལྟར་ཞན་འཛིན་གང་བྱུང་

རྣམས། ཞན་མཁན་ཁོ་རང་རང་རྒྱུད་ནས། །རྩོལ་མེད་ངང་གི་རྒྱང་སོ་བྱེད། །བདེ་གསལ་ཉམས་ཞེན་ཆོད་པ་དང་། །འདི་ན་རྟོག་པ་མ་ཤར་བར། །ཡུལ་དང་ཡུལ་
ཅན་གྲངས་མེད་གཅིག །རིག་པར་བསླང་ཞིང་ཆོད་དགོས་པས། །ཆོད་ཚུལ་ཅི་ལྟར་བྱུང་བ་བཞིན། ཆོད་མཁན་ཐོག་ཏུ་གཅུན་ཀློད་སྤྲོད། ༈ །རྩེ་གཅིག་དྲོད་
རྟོགས་ཡོན་ཏན་ནི། །དེ་ལྟར་ལེགས་པར་གཅུན་པ་དང་། །ལུས་ལ་རིགས་དྲུག་རྩ་གནས་པས། །རྩ་ནང་རླུང་སེམས་ཟིན་པའི་ཚེ། །སྣང་ཉམས་ལུས་
ཉམས་སེམས་ཉམས་སོགས། །ཉམས་ཀྱི་བྱེ་བྲག་དཔག་མེད་འཚོར། །ཡོན་ཏན་འདི་དག་འོང་བ་སྟེ། ཉ་མ་སྐྱོན་ལས་ཀྱི་སྒྲིབ་པ་དག །ཕྱིན་
ཆད་ངན་སོང་སྐྱེ་སྒོ་ཆོད། །ཚེ་འདིས་ཆོས་ལ་ཞེན་པ་ལོག །ངེས་འབྱུང་སྐྱོ་ཤས་གཏིང་ནས་སྐྱེ། དེ་ཕྱིར་རང་ཡུལ་ཉེ་འཁོར་ལ། །ཞེན་པ་མེད་པར་རྒྱབ་ཏུ་
བསྐྱུར། བླ་མ་སྤྲུལ་པའི་སྐུ་རུ་མཐོང་། །རྒྱུན་དུ་འབྲལ་མེད་མོས་གུས་ཐོབ། །ཡོན་ཏན་དེ་དག་ངེས་པའོ། ༑ །རྩེ་གཅིག་དག་གི་བོག་འདོན་ནི། །

༄༅། །དེ་ལྟར་རྩེ་གཅིག་ཉམས་ཀྱི་བོག འདོན་པའི་ཐབས་ནི་འདི་ལྟར་ཏེ། བླ་མ་དགེ་བའི་བཤེས་གཉེན་གྱི། ཞབས་ཀྱི་བད་མོར་ལ་བཏུད་ཅིང་། 
ཞལ་ནས་ཅི་སྐད་གསུངས་བཞིན་བསྒྲུབ། རྒྱུན་ཆད་མེད་པར་གསོལ་བ་ཐོབ། བླ་མ་སྤྲོས་བྲལ་དབེན་པའི་སར། །ཕྱི་ནང་གསང་གསུམ་འཚམས་ཆོད་ལ་
ལུས་གནད་བལྟ་སྟོངས་འཁྲུལ་འཁོར་དང་། །སྐད་ཅིག་ཡུད་ཙམ་མི་འབྲལ་ཞིང་། ཡེ་མེད་བརྩོན་འགྲུས་དྲགས་པོ་བསྒྲུབ། ཉམས་སྣང་བཟང་ངན་གང་
ཤར་ལ། སྐྱོན་ཡོན་སྤང་བླང་མི་བྱེད་པར། །གང་བྱུང་ཉམས་སུ་ཤེས་པར་བྱ། །བྱི་རྨུག་རྒོད་འཐོར་དབང་མི་བཏང་། ཉིན་མཚན་དུས་དྲུག་ཐུན་ཏུ་བཅད།
ཐུན་ནི་རིང་ཐུང་ཁམས་དང་བསྟུན། །ཐུན་འཚུལ་གཏོར་མ་ཆོས་སྤྱོད་དང་། །ཕྱག་བསྐོར་ཡིག་བརྒྱ་སྒྲིབ་སྦྱང་བྱ། ཁྱད་པར་གྲིབ་ཀྱི་རིག་ལ་འཛེམ། འཇིག་
རྟེན་ཆོས་བརྒྱད་ཞེན་པ་བཏང་། །དེ་ལྟར་བྱས་ན་ཉམས་ཀྱི་བོག ཐོན་ནས་རྟོགས་པ་ཤར་བའོ། ༈ །རྩེ་གཅིག་སྤྲོས་བྲལ་ཁྱད་པར་ནི། རྣམ་རྟོག་ཕྲ་རག་

གང་ཤར་རྣམས། རྟོག་མེད་རང་ཐོག་ཡིན་པའི་དུས། ངེས་ཤེས་ཡུལ་འཛིན་ཡོད་པ་དེ། །རྩེ་གཅིག་རྣལ་འབྱོར་ཟེར་བ་མིན། དྲན་རྟོགས་བཟང་ངན་གང་ཤར་
རྣམས། རྟོག་མེད་གནས་ནི་མི་དགོས་པར། །དྲན་རྟོག་དེ་ཁ་གྲང་མ་ཉམས། །བློ་འདས་སྤྲོས་དང་བྲལ་བ་སྟེ། །སྤྲོས་བྲལ་རྟོགས་པའི་རྣལ་འབྱོར་ཡིན། །
དེ་དག་རྩེ་གཅིག་སྐབས་ཡིན་ནོ། ༈ །གཉིས་པ་སྤྲོས་བྲལ་རྣལ་འབྱོར་ནི། རྒྱས་པར་བཤད་པ་འདི་ལྟར་ཏེ། སྐྱེ་ཚུལ་དབྱེ་བ་སྦྱར་བཤད་དང་། གོལ་སྒྲིབ་
གཙུན་ཐབས་ཡོན་ཏན་དང་། བོག་འདོན་ཁྱད་པར་བསྟེན་པའོ། །སྤྲོས་བྲལ་རྣལ་འབྱོར་སྐྱོང་ཚུལ་ནི། །གང་གི་རྩེ་གཅིག་ཏིང་འཛིན་ཏེ། །སྐྱེད་པའི་ནུས་
པས་མཐར་ཕྱིན་ནས། ཆོད་མཁན་ཕྲ་མཐའ་ཆོད་ཙམ་ན། ཉམས་ཞེན་ཡུལ་དང་ཡུལ་ཅན་དག། །གནས་ལུགས་ངེས་དོན་སྙིང་པོ་དེ།།
འགྱུར་ཐོག་རང་ཞལ་མཇལ་བ་ཡིན། ལྟག་མཐོང་རྟོགས་པའི་ཤེས་རབ་ཤར། གོ་ལ་ས་མ་ལུས་དུས་གཅིག་ཆོད། ལྟ་བ་རྟོགས་པའི་དུས་ཡིན་ནོ། །

༄༅། ༈ །སྤྲོས་བྲལ་དག་གི་དབྱེ་བ་ནི། །གནས་ལུགས་རྟོགས་པའི་ངོ་བོ་ལ། །དབྱེ་བ་ཡོད་པ་མ་ཡིན་ཏེ། །རྗེས་སྣང་ཕྲ་རག་གྲངས་མེད་གཅིག །
རིམ་བཞིན་བསླང་ནས་ཆོད་དགོས་པས། །ཆུང་འབྲིང་ཆེ་གསུམ་དབྱེ་བ་ཡིན། ༈ །དེ་ཡང་སྤྲོས་བྲལ་ཆུད་དུ་ནི། །རྣམ་རྟོག་ཕྲ་རག་གང་ཤར་རྣམས། །
སྐྱེ་འགས་གནས་གསུམ་བྲལ་བར་རྟོགས། །ད་རུང་རྟོགས་བྱ་རྟོགས་བྱེད་ཀྱི། །ངེས་ཤེས་ཉམས་མྱོང་ཡུལ་འཛིན་ནི། །མྱོད་ཁྲིད་ཅུང་ཟད་ཡོད་པའོ། ༈ །
སྤྲོས་བྲལ་འབྲིང་པོར་དབྱེ་བ་ནི། །ཆུང་ངུའི་ཏིང་འཛིན་གོམ་པ་དང་། །ཡུལ་དང་ཡུལ་ཅན་དེས་ཤེས་ཀྱི། །མྱོང་ཁྲིད་རྩ་བ་བྲལ་བ་སྟེ། ཡུལ་མེད་སྤྲོས་
དང་བྲལ་བའོ། ༈ །སྤྲོས་བྲལ་ཆེན་པོར་དབྱེ་བ་ནི། གང་གི་སྤྲོལ་བྲལ་འབྲིང་པོ་ཡི། ཏིང་འཛིན་གོམ་འབྲིས་བརྟན་པ་དང་། །ཚོགས་དྲུག་ཡུལ་གྱི་
སྣང་བ་རྣམས། སྣང་མེད་སྟོང་པ་ཉིད་དུ་རྟོགས། །སྟོང་ཉིད་ཁོ་ན་མ་གཏོགས་པ། །སྣང་བའི་ཡུལ་ནི་ཆ་ཙམ་མེད། །དེ་ཕྱིར་ཆོས་རྣམས་ཐམས་ཅད་ཀུན། །

སྟོང་ཐོག་སྤྲོ་འདོག་ཆོད་པའོ། །སྤྲོས་བྲལ་དག་གི་སྦྱར་བཤད་ནི། །གང་དུ་བསྟེན་པའི་སྤྲོས་བྲལ་དང་། །ས་ལམ་སྦྱར་བཤད་འདི་ལྟ་སྟེ། །རྣམ་འབྱོར་
སྤྲོས་བྲལ་ཆུང་ངུའི་དུས། །གནས་ལུགས་ངོ་བོ་མཐོང་བ་ལ། །རབ་ཏུ་དགའ་བ་སྐྱེ་བས་ན། །མཐོང་ལམ་རབ་དགའི་ས་དང་མཐུན། །རྣལ་འབྱོར་སྤྲོས་བྲལ་
འབྲིང་པོ་དང་། །མཐོང་དོན་གོམ་ཕྱིར་བསྒོམ་ལམ་གྱི། །ས་ནི་གཉིས་ནས་ལྔ་ཡི་བར། །དོན་མཐུན་སྦྱར་བཤད་འདི་ལྟ་སྟེ། ཉམས་ཞེན་ཡུལ་འཛིན་དྲི་མ་
ནི༑ །མཐོང་ལམ་ངོ་བོ་མེད་པས་ན། ༈ །ས་གཉིས་དྲི་མེད་ས་ཞེས་བྱ། མཉམ་བཞག་ཆོས་ཉིད་འོད་སྣང་འབྱེད། །རྗེས་སྣང་མུན་པ་རབ་གསལ་
བས༑ ས་གསུམ་འོད་འབྱེད་ས་ཞེས་བྱ། ཆོས་ཉིད་ནུས་པའི་འོད་འཕྲོ་བས། རྗེས་སྣང་མཚན་མ་བསྲེགས་པས་ན། ༈ །ས་བཞི་འོད་འཕྲོ་ས་
ཞེས་བྱ་བ། །ཆོས་ཉིད་དབྱིངས་དང་ལྷན་གཅིག་ཏུ། ཕྲ་གནད་རྩལ་བ་གབ་པ་དེ། །ཤིན་ཏུ་རིག་པ་དཀའ་བ་དང་། རིག་ནས་ཆོད་ཀྱང་དཀའ་བས་ན། །

༄༅། ༈ །ས་ལྔ་སྟོང་དཀའ་བ་ཞེས་བྱ། རྣལ་འབྱོར་སྤྲོས་བྲལ་ཆེན་པོ་ལས། །སྟོང་ཉིད་མངོན་དུ་གྱུར་པའི་ཕྱིར། ༈ །ས་དྲུག་མངོན་
དུ་གྱུར་པའོ། །འདི་དང་ཐིག་པ་སྦྱར་བཤད་ནི། །ཆོས་རྣམས་ཐམས་ཅད་སྟོང་པར་རྟོགས། །སྟོང་ཉིད་སྤྲོས་པའི་མཐའ་དང་བྲལ། །དེ་ཕྱིར་མཐའ་བྲལ་
དབུ་མ་ཡི། དོན་དང་འདི་གཉིས་མཐུན་པའོ། ༈ །སྤྲོས་བྲལ་དག་གི་གོལ་སྒྲིབ་ནི། །དེ་ལྟར་སྤྲོས་བྲལ་རྟོགས་ན་ཡང་། །ཟབ་མོས་གནད་འཛིན་མ་ཤེས་ན། །
གོ་ཡུལ་ཡིན་སྙམས་རྒྱས་འདེབས་སུ། །ཤར་བའི་རྟགས་ལ་འདི་ལྟར་སྟེ། །རྟོགས་པ་གོ་ཡུལ་རྗེས་འབྲང་ནས། །རྒྱུ་འབྲས་སྟོང་པར་རྟོགས་པ་ལ། །
དགེ་སྡིག་དངོས་སུ་སྤྱོད་ན་ཡང་། །དོན་ལ་ཕན་གནོད་མེད་སྙམ་ནས། །ལུས་ངག་དགེ་སྦྱོར་རྒྱུན་བཅད་ཅིང་། །ཡར་མཆོད་མར་སྦྱིན་ཚོགས་མི་བསགས། །
སྡོམ་གསུམ་ཚུལ་བཞིན་མི་བསྲུང་ཞིང་། །རྒྱུ་འབྲས་ཁྱད་དུ་བསད་ན་ནི། །མུ་སྟེག་ཆད་པའི་ལྟར་བར་གོལ། ༈ །སྤྲོས་བྲལ་དག་གི་སྒྲིབ་པ་ནི། །ཉོན་

ཤེས་སྒྲིབ་པ་མངོན་རྒྱུ་སྟེ། །དེ་ལ་ཕྲ་རག་དབྱེ་བ་ཡང་། རྗེས་སྣང་རག་པ་མང་བ་ནི། དཔེར་ན་མཚན་མོའི་ཟླ་ཟེར་ལ། རྡུལ་ཕྲན་ཆུང་དུས་མི་རིག་བཞིན། །
ཟླ་རྡུལ་ཆེན་པོ་རིག་པ་ལྟར། །དེ་བཞིན་སྤྲོས་བྲལ་ཆུང་ངུ་ལ། རྗེས་སྣང་ཕྲ་བ་མི་བསླང་ཞིང་། །མངོན་གྱུར་རྗེས་སྣང་རག་པ་ཡི། །རག་པ་གྲངས་མེད་
བསླང་བ་སྟེ། ཕར་ཆེན་ཐར་ལམ་རང་ཁར་ཡིས། །རྟོག་པ་ཕུར་མ་ཕྱར་བ་བཞིན། །ཐེ་ཚོམ་ཐང་ཀློད་དུ་མ་འོང་། །རྗེས་སྣང་རག་པའི་ཕྲ་བ་ནི། །རེས་འགའ་
རང་བཞིན་མ་གྲུབ་པ། །བདེན་མེད་སྒྱུ་མ་ལྟ་བུར་འཆར། །རེས་འགའ་རྗེས་སྣང་རང་ཁར་འཆར། །འཕེལ་འགྲིབ་སྣ་ཚོགས་འོང་བ་ཡིན། ༈ །སྤྲོས་
བྲལ་འབྲིང་པོའི་དུས་སུ་ནི། རྗེས་སྣང་རག་པའི་ཡང་ཕྲ་ལ། །ཤས་ཆེར་སྒྱུ་མ་བཞིན་དུ་འཆར། །ཕྲལ་ཞིབ་པའི་རྗེས་སྣང་ནི། །དཔེར་ན་ཉིན་མོའི་ཉི་ཟེར་
ལ༑ ཉིན་རྡུལ་ཆུང་ངུ་རེག་པ་ལྟར། དེ་བཞིན་སྤྲོས་བྲལ་ཆེ་འབྲིང་ལ། །འོག་མའི་རག་པ་ཆོད་པའི་ཕྱིར། །གོང་གིས་ཕྲ་བ་བསླང་བ་སྟེ། ཕྲ་བའི་རག་པ་

༄༅། །ཕྲ་གནད་ནི། །དཔེར་ན་སྐུད་པའི་འཇུར་བུ་བཞིན། །གཉེན་པོ་རྩོལ་བས་རང་འཆིང་སྟེ། སྤྲོས་བྲལ་ཆེན་ན་པོ་རྗེས་སྣང་ནི། །ཕྲ་བའི་ཕྲ་བ་འདི་
ཡིན་ཏེ། ཚོགས་དྲུག་སྣང་བ་གང་ཤར་རྣམས། །སྟོང་པར་རྟོགས་པའི་ངེས་ཤེས་ཏེ། སྟོང་ཞེན་ཉམས་ཀྱི་དྲི་མ་ཟེར། དེ་ལྟར་གོལ་སྒྲིབ་མང་བའི་ཕྱིར། 
འགྲོ་དོན་ཡེང་བ་བྱེད་ན་ནི། གཞན་ལ་ཕན་ཐོགས་མི་འབྱུང་ཞིང་། །རང་དོན་བསྒྲུབ་པ་གཡེལ་བའོ། ༈ །སྤྲོས་བྲལ་དག་གི་གཅུན་ཐབས་ནི། །གང་གི་གོལ་
སྒྲིབ་ངོས་ཟིན་ནས། །དགེ་གཅུན་ཐབས་ནི་འདི་ལྟར་སྟེ། དེ་ཡང་སྤྲོས་བྲལ་ཆུང་ངུའི་དུས། །རྗེས་སྣང་ཕྲ་རག་བློ་ཡུལ་དུས། །འཆར་སྒོ་གང་བྱུང་ཐམས་ཅད་
ཀུན། །ཐ་མལ་རང་ཁར་མི་བཞག་ཅིག །བློ་ཡི་གཉན་པོས་མི་བཅོས་ལ། །ཆེད་དུ་དགག་པ་མ་ཡིན་ཅིང་། །འགྱུར་བ་གྲྭ་ཟུར་མ་ཉམས་པར། །དེ་ཐོག་རོ་རུས་
འཕྲོད་པར་གཅུན། དེ་ཡང་གཅུན་མཁན་འཚོལ་བ་ཡི། །མི་སྒྲིབ་རྩོལ་མེད་རང་ཐོག་ལྷོད། །དེ་ལྟར་བློ་ཡི་ཡུལ་དུ་ཡང་། །རྗེས་སྣང་ཐེ་ཚོམ་ཐོང་ལྷོད་སོགས། 

འཆར་སྒོ་གང་བྱུང་ངོས་བཟུང་ཞིང་། །མ་བཅོས་རང་ཐོག་སོ་མར་བཞག །སྤྲོས་བྲལ་འབྲིང་པོའི་དུས་སུ་ཡང་། རྗེས་སྣང་རག་པ་ཆོད་པས་ན། ཅུང་ཟད་རྩོལ་བ་
ཆུང་ངུར་འགྲོ། དེ་ཐོག་ལྷོད་ལ་ཕྲ་བ་རྣམས། །མི་བསླང་རང་ཁར་ལུས་པ་ཡིན། དེ་བས་སྐད་ཅིག་ཡེང་མེད་གྱིས། ཕྲལ་གཅུན་ངར་གཅུན་བྱེད་པ་གཅེས། །
དེ་ལྟར་རག་པ་ཆོད་པ་དང་། གང་གི་ཕྲ་གནད་རྩོལ་བ་དེ། རིག་ཐབས་དབེན་པ་དགུ་འཕུག་བསྟེན། སྐད་ཅིག་ཡེངས་མེད་ཕྲ་གཅུན་བྱེད། ཕྲ་གནད་ངོས་ནི་ཟིན་
པ་དང་། དེ་ཡང་རྩོལ་མེད་རང་ཐོག་ལྷོད། །བསྒྲིམ་ན་རང་གིས་རང་འཆིང་ནས། ཕྲ་གནད་ཆོད་པའི་དུས་མེད་དོ། །དཔེར་ན་ལྷོད་པ་གནད་ཟབ་གསུངས། །
དེ་ལྟར་ཕྲ་ལ་གནད་ཆོད་པ་དང་། སྤྲོས་བྲལ་ཆེན་པོའི་དུས་ཡིན་ནོ། །དེ་ཡི་སྟོང་ཞེན་བཅད་ཐབས་ནི། །སྟོད་ཉམས་ཐོག་ཏུ་མི་སྡོད་པར། དྲན་པ་སྐད་ཅིག་
ཡེངས་མེད་ཀྱི། སྟོང་ཐོག་ཕྲ་གཅུན་ངར་གཅུན་བྱེད། དེ་ལྟར་རྟོགས་པའི་དོན་ལ་ནི། དྲན་པ་སྐད་ཅིག་ཡེངས་ནས་ཡང་། ལམ་དུ་མི་འགྲོ་རང་ཁར་ལུས།

༄༅། །དེས་ན་དྲན་པ་ཡེང་མེད་གཅེས། ༈ །སྤྲོས་བྲལ་དག་གི་ཡོན་ཏན་ནི། གང་གི་གོལ་སྒྲིབ་སྐྱོན་དག་ནས། དྲན་རྟོགས་ཡོན་ཏན་འདི་ལྟར་
སྟེ། ཕ་རོལ་ཕྱིན་པའི་ལུགས་ལ་ཡང་། མཐོང་ལམ་རྟོགས་པའི་ཡོན་ཏན་ནི། བརྒྱ་ཕྲག་བཅུ་གཉིས་འོང་བར་བཤད། དེ་ནི་བསྐལ་པ་གྲངས་མེད་གཅིག གོལ་
ཡུན་རིང་བའི་དོན་ཡིན་ནོ། །འདི་ནི་ཚེ་གཅིག་ལུས་གཅིག་ལ། ས་ལམ་གཅིག་འཆར་བགྲོལ་པར་ངན། ཡོན་ཏན་དེ་དག་མེད་ཅེས་གསུངས། རྟོགས་པའི་ངོ་བོ་ཁྱད་
པར་མེད། དེ་ཕྱིན་ཡོན་ཏན་ངོ་བོར་རྫོགས། འདི་ལ་ཡོན་ཏན་ངེས་པ་ནི། སྒྲིབ་པ་ཉོན་སྒྲིབ་རག་ཕྲ་དག། །ཕྱིན་ཆད་འཁོར་བར་མི་ལྡོག་གོ །བླ་མ་དམ་པའི་
བཀའ་དྲིན་ཐོབ། ཆོས་རྣམས་སྒྱུ་མ་ལྟ་བུར་རྟོགས། ཟས་ནོར་ལ་སོགས་ཞེན་པ་ཆུང་། མཚན་བཅས་ཆོས་ལ་བློ་མི་འཇུག །ཡང་དག་དོན་ལ་ངེས་ཤེས་
སྐྱེས༑ གྲུབ་མཐའི་ཁ་འཛིན་ཞི་འདོད་བྲལ། མདོ་རྒྱུད་བསྟན་བཅོས་མན་ངག་གི། ངེས་དོན་ཟབ་མོ་ཐམས་ཅད་གོ །རི་ཁྲོད་དབེན་པར་རང་རྐྱ་ཐུབ། ཡོན་ཏན་དེ་དག་

འོང་བར་ངེས། ༈ །སྤྲོས་བྲལ་དག་གི་བོག་འདོར་ནི། དེ་ལྟར་སྤྲོས་བྲལ་རྟོགས་པའི་བོག །ཉམས་ཀྱི་འདོད་ཐབས་འདི་ལྟ་སྟེ། ཤིན་ཏུ་དབེན་པའི་རི་
ཁྲོད་དུ། སྒྲོ་གསུམ་ཡེང་བ་ཀུན་སྤང་ནས། ཉིན་མཚན་དུས་དྲུག་ཐུན་བཞིར་བཅད། ཡེང་མེད་ཕྲ་གཅུན་རང་གཅུན་བྱེད། ཐུན་མཚོམས་མདོ་རྒྱུད་ བསྟན་ཆོས་
དང་༑ མན་ངག་ཟབ་མོ་བལྟ་རྟོགས་བྱེད། དེ་ཡང་ཚིག་རྗེས་མི་བཅད་པར། དོན་དེ་གང་ཡིན་ཉམས་སུ་བླངས། སྐབས་སུ་ལྟ་སྤྱོད་མཐུན་པ་ཡིན། །
གྲོགས་པོ་ཉོམས་རྟོག་ཡོད་པ་དང་། དགག་བཞག་རྩོད་སྤང་འགལ་ལེན་བྱེད། རང་དང་མཐུན་ན་མི་མཐུན་སྤྱོད། སྤྱོད་ལམ་ཀུན་དུ་དྲན་ཤེས་ཀྱི། 
སྡིག་ཕྲ་མོ་འདོར་ལེན་བྱེད། སྐབས་རེ་ཡུལ་རྐྱེན་གང་རུང་དང་། བསྲེ་ཞིང་བསྒོམ་པ་གནད་ཡིན་ནོ། །རྒྱུན་དུ་མོས་གུས་དྲག་པོ་ཡིན། །བླ་མ་རྗེ་ལ་གསོལ་
བ་འདེབས། མདོར་ན་དབེན་པའི་གནས་སུ་ནི། རང་དོན་ཁོ་ན་བསྒྲུབ་པ་དེ། བོག་འདོན་ཀུན་གྱི་མཆོག་ཡིན་ནོ། ༈ །སྤྲོས་བྲལ་རོ་གཅིག་

༄༅། །ཁྱད་པར་ནི། དྲན་རྟོགས་ཐོལ་གྱིས་ཤེར་བ་ལ། དེ་ལ་ཅེར་གྱིས་བལྟས་པ་དང་། ཤར་ཆ་སྟོང་འཆར་འགྲོ་བ་དེ། སྤྲོས་བྲལ་སྟོང་ཐོག་ཉམས་
མེད་ཟེར། ཏིང་འཛིན་རེས་འཇོག་ཡིན་པས་ན། རྩོལ་བདྲགས་པོ་ཉམས་ལེན་དགོས། ཚོགས་དྲུག་ཡུལ་དུ་སྣང་བ་རྣམས། རང་རང་མཚན་ཉིད་སོ་མ་
ཉམས། རང་གསལ་བསྒོམ་དུ་ཤར་བ་དེ། །སྣང་སྟོང་ཟུང་ཇུག་ལྟ་བ་ཟེར། ཐུན་ཚོད་རེས་འཇོག་དུམ་བུ་མེད། རྩོལ་མེད་མ་ཡེང་ཙལ་གྱིས་ཆོག དེ་
དག་སྤྲོས་བྲལ་སྐབས་ཡིན་ནོ། ༈ །གསུམ་པ་རོ་གཅིག་རྣལ་འབྱོར་ན། རྒྱས་པར་བཤད་པ་འདི་ལྟར་ཏེ། སྐྱེ་ཚུལ་དབྱེ་བསྦྱར་བཤད་དང་། གོལ་
སྒྲིབ་གཅུན་ཐབས་ཡོན་ཏན་དང་། བོག་འདོན་ཁྱད་པར་བསྟེན་པའོ། ༈ །རོ་གཅིག་ཏིང་འཛིན་སྐྱེས་ཚུལ་ནི། གོང་གི་བསྟེན་པ་སྤྲོས་བྲལ་གྱི། རྟོགས་
པ་གོམ་འདྲིས་བརྟེན་པ་དང་། སྟོང་ཞེན་ཉོམས་ཀྱི་དྲིལ་མ་དག སྣང་སྟོང་གཉིས་མེད་གཅིག་ཏུ་འགྱུར། གཉིས་འཛིན་མདུད་པ་རང་སར་གྲོལ། གཉིས་

མེད་ཡེ་ཤེས་གཅིག་གི་ངང་། ཆོས་ཅན་སྣང་བ་མངོན་གྱུར་ནུས། །ཆོས་ཉིད་སྣང་བ་མངོན་དུ་གྱུར། མཉམས་རྗེས་གཅིག་ཏུ་འདྲེས་པ་སྟེ། །ཐུན་འཚོམས་རེས་
འཇོག་དུམ་བུ་མེད། སྤང་བྱ་ཉོན་མོངས་གང་ཤར་ལ། །གཉེན་པོས་སྤང་བླང་དགག་བསྒྲུབ་བྲལ། དུ་མར་སྣང་བའི་ཆོས་རྣམས་ལ། གཉིས་མེད་རོ་ཡི་ཁྱབ་པ་
སྟེ༑ རོལ་པ་གཅིག་ཏུ་སོང་བའི་ཕྱིར། དུ་མ་རོ་གཅིག་རྣལ་འབྱོར་ཟེར། ལྟ་བ་བརྟན་པའི་དུས་ཡིན་ནོ། ༈ །རོ་གཅིག་དག་གི་དབྱེ་བ་ནི། དུ་མ་རོ་གཅིག་
ངོ་བོ་ལ། དབྱེ་བ་ཡོད་པ་མ་ཡིན་ཏེ། རྐྱེན་སྣང་རིམ་པས་ཆོད་པ་ལ། ཆུང་འབྲིང་ཆེ་གསུམ་དབྱེ་བ་སྟེ། ༈ །དེ་ལ་རོ་གཅིག་ཆུང་ངུ་ནི། སྣང་སྟོང་གཉིས་ལ་སོགས་
པ་ཡི། །གཉིས་ཆོས་མ་ལུས་ཐམས་ཅད་ཀུན། གཉིས་མེད་གཅིག་ཏུ་འདྲེས་པའོ། །ད་རུང་འདྲེས་བྱ་འདྲེས་བྱེད་ཀྱིས། གཉིས་འཛིན་མྱོང་ཁྲིད་ཅུང་ཟད་
ཡོད། རོ་གཅིག་འབྲིང་པོ་དབྱེ་བ་ནི། གང་གི་ཆུང་ངུའི་མཉམ་བཞག་དེ། གོམ་པས་གཉིས་འཛིན་མྱང་ཁྲིད་དག །གཉིས་མེད་ཕྱག་རྒྱ་ཆེན་པོ་ཡི། །ལྟ་བ་

༄༅། །མངོན་དུ་གྱུར་པའོ། ༈ །རོ་གཅིག་ཆེན་པོར་དབྱེ་བ་ནི། དེ་ལྟར་རོ་གཅིག་འབྲིང་པོ་ཡི་ཡི། རྟོགས་པ་རྩལ་ནི་རྫོགས་པ་དང་། །
འདི་ལྟར་སྣང་བའི་ཆོས་རྣམས་ཀུན། །རང་ས་རང་སར་ངོས་མ་ཉམས། །བསལ་བཞག་བྲལ་ཐོབ་མེད་པའོ། ༈ །རོ་གཅིག་དག་གི་སྦྱར་བཤད་ནི། །
གོང་དུ་རོ་གཅིག་དབྱེ་བ་དང་། །བསྒོམ་ལམ་ས་བདུན་བརྒྱད་དགུ་དང་། །དོན་མཐུན་སྦྱར་བཤད་འདི་ལྟར་ཏེ། །དེ་ཡང་རོ་གཅིག་ཆུང་ངུ་ནི། །སྣང་སྟོང་
གཉིས་མེད་དོན་རྟོགས་ཤིང་། །གཉིས་འཛིན་རིང་དུ་སོང་བས་ནི། ༈ །ས་བདུན་རིང་དུ་སོང་ཞེས་བྱ། །རྣལ་འབྱོར་རོ་གཅིག་འབྲིང་པོ་ལ། །རྐྱེན་
སྣང་དྲག་ཞེན་གང་གི་ཀྱང་། །དེ་ཡི་དོན་ལ་མི་གཡོ་བས། ༈ །ས་བརྒྱད་མི་གཡོ་བ་ཞེས་བྱ། །རྣལ་འབྱོར་རོ་གཅིག་ཆེན་པོ་ནི། །རང་དོན་ལེགས་
པའི་ཡོན་ཏན་ལྡན། གཞན་རྒྱུད་བླ་མས་རྒྱས་ནུས་པས། ༈ །ས་དགུ་ལེགས་པའི་བློ་གྲོས་ཞེས། འདི་དང་ཐེག་པ་སྦྱར་ན་ནི། གཉིས་སུ་སྣང་བའི་

ཆོས་རྣམས་ཀུན། །གཉིས་མེད་ཟུང་འཇུག་རྟོགས་པས་ན། གསང་སྔགས་དོན་དང་མཐུན་པའོ། ༈ །རོ་གཅིག་དག་གི་གོལ་སྒྲིབ་ནི། །དེ་ལྟར་རོ་
གཅིག་རྟོགས་ན་ཡང་། ཟབ་མོའི་གནད་འཛིན་མ་ཤེས་ན། །རྟོགས་པ་གོ་ཡུལ་རྗེས་འབྲང་ནས། །མཉམ་པ་ཉིད་ཀྱི་དོན་ལ་ནི། ལྷ་དང་བླ་མ་མཆོད་པ་དང་
གསལ་བ་བཏབ་ཡུལ་མེད་སྙམས་ནས། །དཀོན་མཆོག་མཆོད་བཀུར་མི་བྱེད་ཅིང་། །ལས་འབྲས་ཁྱད་དུ་བསད་ན་གོལ། །རང་གི་སེམས་ཉིད་མ་གཏོགས་
པ༑ ལོགས་སུ་སེམས་ཅན་མེད་སྙོམས་ནས། །གཞན་ཕན་སེམས་བསྐྱེད་རྒྱུན་ཆད་ན། །ཐེག་དམན་ས་རུ་གོལ་བའོ། །སྒྲིབ་པ་ཉོན་སྒྲིབ་བག་
ཉལ་དང་། །ཤེས་སྒྲིབ་ཤིན་ཏུ་རག་པ་སྟེ། རོ་གཅིག་ཆུང་འབྲིང་གཉིས་ལ་ཡང་། །ཉོན་སྒྲིབ་ལྷག་མ་ཡང་ཕྲ་ནི། སྤྲོས་བྲལ་དུས་ཀྱི་རྗེས་སྣང་བཞིན་
རག་པ་ངེས་བཟུང་ཆ་ཙམ་མེད། ངོས་བཟུང་མེད་པའི་ཡང་ཕྲ་ནི། །ཆུ་རྡུལ་འདྲ་བ་ཟད་མེད་དེ། རྗེས་སྣང་རག་པ་རང་ཁ་མ། །སྐབས་རེ་འོང་ཡང་དྲན་

༄༅། །པ་དང་། །གྲོལ་བྱ་གྲོལ་བྱེད་མེད་པ་ཡིན། །ཤེས་བྱའི་སྒྲིབ་པ་རག་པ་ནི། །ཟབ་གནད་གཉེན་པོས་མ་ཟིན་ན། །བཏང་སྙམས་འོང་
བ་དེ་ཡིན་ནོ། ༈ །རོ་གཅིག་དག་གི་གཅུན་ཐབས་ནི། །གང་གི་གོལ་སྒྲིབ་དེས་ཟིན་ནས། །དེ་དག་གཅུན་ཐབས་འདི་ལྟ་སྟེ། རྗེས་སྣང་རག་པ་མངོན་གྱུར་
ནི༑ ཡུལ་ཐོག་གཅུན་རྒྱུ་ཡོད་མིན་ཏེ། །མི་གཅུན་ལྷོད་ན་ལྐོག་གྱུར་གྱི། །ཕྲ་བ་ཐམས་ཅད་རང་ཁར་ལུས། །དེས་ན་སྔར་གྱི་རྩེ་གཅིག་བཞིན། །སྣང་སེམས་
འདྲེས་པའི་གཅུན་ཐབས་ནི། །སྤྱོད་ལམ་རྣམས་བཞི་ཀུན་ཏུ་ཡང་། །རྩོལ་མེད་དྲན་པའི་གཉེན་པོ་དང་། །འབྲལ་བ་མེད་པར་གཅུན་དགོས་སོ། ༈ །
རོ་གཅིག་དག་གི་ཡོན་ཏན་ནི། དེ་ལྟར་གོལ་སྒྲིབ་སྐྱོན་དག་ནས། །དྲོད་རྟོགས་ཡོན་ཏན་འདི་ལྟ་སྟེ། །སྤང་བྱ་ཀུན་གྱི་མ་གཏོགས་པ། །ཚོགས་
གཉིས་གཏོན་ནས་དག་པ་སྟེ། །ཕྱིན་ཆོད་ལས་ཀྱི་དབང་མི་འགྲོ། །སྣང་བ་སྣ་ཚོགས་བླ་མར་ཤར། །མཚན་ཉིད་རང་གསལ་ཆོས་ཚུལ་སྟེན། མདོ་

རྒྱུད་བཀའ་ཡི་དགོངས་དོན་བཀྲོལ། འཆད་རྩོད་བརྩོམ་ལ་ཐོགས་པ་མེད། །དབང་པོ་རབ་འབྲིང་ཁྲིད་ཐབས་མཁས། །རྐྱེན་ངན་རག་ཞེན་གང་ཤར་
ཡང་། །དོན་ལ་མི་བྱེད་གྲོགས་སུ་ཤར། །རང་འདོད་བདག་འཛིན་འཁྲི་བ་མེད། །མི་འདོད་བཞིན་ཏུ་འདོད་དགུ་འབྱུང་། །ཡོན་ཏན་དེ་དག་ངེས་པའོ། །
 ༈ །རོ་གཅིག་དག་གི་བོག་འདོན་ནི། །དེ་ལྟར་རོ་གཅིག་རྟོགས་པའི་བོག །སྤྱོད་པས་འདོན་ཐབས་འདི་ལྟར་སྟེ། །ཕ་རོལ་གཞན་གྱི་རྒྱུས་མེད་པའི། །
ཚོག་འདུས་ལ་སོགས་མང་འདུས་སར། །རང་ཡང་དེ་རུ་འགྲོ་བར་བྱ། །དེ་ཡི་བྱ་ཡི་ལེགས་ཉེས་རྣམས། །ནང་དུ་རོ་སྙོམ་མི་སྙོམ་ལྟ། །ད་རུང་རོ་ནི་མི་
སྙམས་ན། །སླར་ཡང་དབེན་པའི་གནས་སུ་འགྲོ། །སྔར་གྱི་རྩེ་གཅིག་དུས་བཞིན་ཏུ། །ཡེང་མེད་ཕྲ་གཅུན་རར་གཅུན་བྱེད། །སྐབས་རེ་འདོད་ཡོན་
ལྔ་ལ་སོགས། །ཡུལ་རྐྱེན་བྱེ་བྲག་བཟང་ངན་ལ། །དངོས་སུ་སྤྱོད་ན་དེ་དག་ནི། །རོ་ནི་ཨེ་སྙོམ་མི་སྙོམ་བརྟགས། །གྲོགས་སུ་ཤར་ན་བོག་འདོན་ཆོག །

༄༅། །གང་བྱུང་གང་བདེར་སྤྱོད་པའོ། ༈ །རོ་གཅིག་པ་སྒོམ་མེད་ཁྱད་པར་ནི། །སྣང་སྟོང་གཉིས་མེད་ལྟ་བ་ལ། །རྩོལ་མེད་དྲན་པའི་ངོ་
ཤེས་ནི། །དགོས་ན་རོ་གཅིག་རྣལ་འབྱོར་ཡིན། །དྲན་པས་ངོ་ཤེས་མི་དགོས་པར། དྲན་སྣང་ཐམས་ཅད་བློ་འདས་སུ། །ཤར་ན་བསྒོམ་མེད་རྣམ་འབྱོར་
ཡིན། །དེ་དག་རོ་གཅིག་སྐབས་ཡིན་ནོ། ༈ །བཞི་པ་སྒོམ་མེད་རྣལ་འབྱོར་ནི། །རྒྱས་པར་བཤད་པ་འདི་ལྟ་སྟེ། །སྐྱེ་ཚུལ་དབྱེ་བ་སྦྱར་བཤད་
དང་༑ །གོལ་སྒྲིབ་གཅུན་ཐབས་ཡོན་ཏན་དང་། །བོག་འདོན་ཁྱོད་པར་བསྟེན་པའོ། ༈ །བསྒོམ་མེད་ཡོན་ཏན་སྐྱེ་ཚུལ་ནི། །གང་གིས་རོ་གཅིག་
མཐར་ཕྱིན་ནས། །ཡེ་མེད་དྲན་པའི་བྱ་ར་དེ། །བློ་འདས་ངང་དུ་དག་ཙམ་ན། །བསྒོམ་བྱ་བསྒོམ་བྱེད་བྲལ་བ་སྟེ། །མཉམ་པར་བཞག་དང་མ་
བཞག་དང་། །དྲན་པས་ཟིན་དང་མ་ཟིན་དང་། །ཁྱད་པར་སྤུ་ཙམ་མེད་པ་ནི། །དེ་ཕྱིར་བསྒོམ་མེད་ཞེས་བྱའོ། ༈ །བསྒོམ་མེད་དག་གི་དབྱེ་

བ་ནི། །སྤང་རྟོགས་མཐོ་དམན་ཅུང་ཟད་ལ། །ཆུང་འབྲིང་ཆེ་གསུམ་དབྱེ་བྲ་སྟེ། དེ་ཡང་བསྒོམ་མེད་ཆུང་ངུ་ནི། །ཉིན་པར་མཉམ་བཞག་གསལ་འགྲིབ་
མེད། །མཚན་མོའི་རྨི་ལམ་དུས་སུ་ནི། །གཉིས་སྣང་དུམ་རེ་ཡོད་པར་གསུངས། ༈ །བསྒོམ་མེད་འབྲིང་པོར་དབྱེ་བ་ནི། །གང་གི་ཆུང་ངུའི་ཏིང་འཛིན་དེ། །
གོམ་པས་རྨི་ལམ་གཉིས་སྣང་དག །ཉིན་མཚན་མཉམ་བཞག་ཁོར་ཡུག་གོ །ད་རུང་གཉིད་དང་རྨི་ལམ་གྱི། །འཚམས་སུ་རྟོག་མེད་ངོ་མ་ཤེས། །ཡོད་ཅེས་བླ་མ་གང་
མས་གསུངས། ༈ །བསྒོམ་མེད་ཆེན་པོར་དབྱེ་བ་ནི། དེ་ལྟར་ཡུན་རིང་གོམ་པ་དང་། །རྟོགས་མེད་ངོ་མ་ཤེས་པ་དེ། །དག་ནས་མཁྱེན་གཉིས་ཡེ་ཤེས་ཤར།
ལྟ་བ་མ་ཐོག་སླེབས་པའོ། ༈ །བསྒོམ་མེད་དག་གི་སྦྱོར་བཤད་ནི། །གོང་དུ་བསྒོམ་མེད་དབྱེ་བ་དང་། །ས་ལམ་སྦྱར་བཤད་འདི་ལྟ་སྟེ། །དེ་ཡང་བསྒོམ་
མེད་ཆུང་འབྲིང་ནི། །ཆོས་ཉིད་དབྱིངས་སུ་ནམ་མཁའ་ལ། །འགགས་མེད་ཐུགས་རྗེས་སྤྲིན་དཀྲིགས་ཤིང་། །ཕན་བདེའི་ཆར་གྱི་གདུལ་བྱ་ཡི། །རྒྱུད་རྣམས་

༄༅། །སོ་སོར་སྨིན་པའི་ཕྱིར། ༈ །ས་བཅུ་ཆོས་ཀྱི་སྤྲིན་ཞེས་བྱ། །ས་ལམ་མ་ལུས་རྫོགས་པས་ན། །མཐར་ཕྱིན་ལམ་ཞེས་བྱ་བའོ། །རྣལ་
འབྱོར་བྷཻ་མེད་ཆེན་པོ་ལ། །གློ་བུར་སྒྲིབ་གསུམ་དེ་སངས་དང་། །མཁྱེན་གཉིས་ཡེ་ཤེས་རྒྱས་པས་ན། །མཐར་ཐུགས་སངས་རྒྱས་ས་ཞེས་བྱ། །འདི་དང་ཐེག་པ་
གྲངས་སྤྲད་ན། རང་བྱུང་ཡེ་ཤེས་ཉག་གཅིག་ལ། །འཁོར་འདས་ཆོས་རྣམས་མ་ལུས་ཀུན། །མ་སྐྱེས་ཡོངས་སུ་རྫོགས་པའི་ཕྱིར། རྫོགས་ཆེན་དོན་དང་མཐུན་པའོ།
༈ །བྷཻ་མེད་དག་གི་གོལ་སྒྲིབ་ནི། གོང་དུ་བསྒོམ་མེད་ཆུང་འབྲིང་ལ། །དཔེར་ན་གསེར་གྱི་རང་གཡའ་ལྟར། དེ་བཞིན་མཁྱེན་པའི་ཡེ་ཤེས་ཀྱི། རང་གྲིབ་ལ་ནི་མི་
ཤེས་པའི། ཟིལ་ནི་ཅུང་ཟད་ཡོད་པ་དེ། མ་དག་མཁྱེན་གཉིས་མི་ཤར་བས། འཁོར་བ་ཡིན་ཞེས་བླ་མས་གསུངས། སྒྲིབ་པ་ཤེས་སྒྲིབ་བག་ལ་ཉལ། །ཕྲ་
བའི་ཡང་ཕྲ་ཡིན་པ་དེ། དེ་བས་ནི་མཁྱེན་པའི་ཡེ་ཤེས་སྒྲིབ། དེ་ལ་བྱེ་བྲལ་ཕྱེན་ཡང་། །ཕྲ་བ་མཚན་སྣང་རྨི་ལམ་དུ། ཉིན་མཚན་ཕྲ་མོ་དེ་ཡིན་ནོ། །ཡང་ཕྲ་

གཉིས་དང་རྨི་ལམ་བར། །རྟོགས་མེད་ངོ་མ་ཤེས་པ་དེ། །ཡིན་ཞེས་བླ་མ་གང་མས་གསུངས། ༈ །བསྒོམ་མེད་དག་གི་གཅུན་ཐབས་ནི། གང་གི་ཤེས་སྒྲིབ་བག་ 
ཉལ་གྱི། སྒྲིབ་པ་རྟོག་མེད་ངོ་མ་ཤེས། མ་དག་བར་དུ་གཅུན་ཐབས་དགོས། ༈ །བསྒོམ་མེད་དག་གི་ཡོན་ཏན་ནི། །དེ་ལྟར་གོལ་སྒྲིབ་སྐྱོན་དག་ནས། ཡོན་
ཏན་བསམ་གྱིས་མི་ཁྱབ་ཀྱང་། །ཚང་འདིའི་ཡོན་ཏན་མཛོད་བསྡུས་ན། །གཉིད་དང་རྨི་ལམ་འོད་གསལ་གསུམ། །དམིགས་མེད་ཆོས་ཀྱི་དབྱིངས་སུ་ཐིམ། །
སྤང་བྱ་སྒྲིབ་གསུམ་དྲི་མ་དག །བར་དོ་དང་པོར་ཆོས་སྐུ་ཐོབ། །དེ་དུས་མཁྱེན་པའི་ཡེ་ཤེས་དང་། །ཐུགས་རྗེ་ཕྲིན་ལས་ཡོན་ཏན་སོགས། སངས་རྒྱས་ཉིད་
དང་མཉམ་པའོ། ༈ །བསྒོམ་མེད་དག་གི་བོག་འདོན་ནི། །གཉེན་པོ་རང་རིག་ཡེ་ཤེས་ཀྱིས། །སྤང་བྱ་བ་ག་ཉལ་དྲི་མ་མེད། ཙམ་ནས་འབྲས་བུ་ཐོབ་པའོ། །
༈ །བསྒོམ་མེད་འབྲས་བུ་ཁྱད་པར་ནི། །བག་ཉལ་དྲི་མ་མ་དག་པར། །བསྒོམ་མེད་ལམ་གྱི་རྣལ་འབྱོར་ཡིན། བག་ཉལ་དྲི་མ་དག་པ་དང་། །མཐར་ཐུག་

༄༅། །འབྲས་བུ་སངས་རྒྱས་སོ། །དེ་དག་བསྒོམ་མ་མེད་སྐབས་ཡིན་ནོ། ༈ །གོང་དུ་བསྟེན་པའི་དོན་བསྡུས་ན། །གནས་ཐོག་ངེས་ཤེས་སྐྱེ་
བ་སྟེ། །རྩེ་གཅིག་རྣལ་འབྱོར་བྱ་བ་ཡིན། །འགྱུ་ཐོག་རང་ངོ་མཐོང་བ་དེ། སྤྲོས་བྲལ་རྟོགས་པའི་རྣལ་འབྱོར་ཡིན། །སྣང་ཐོག་ཟུང་དུ་འཇུག་པ་དེ། དུ་
མ་རོ་གཅིག་རྣལ་འབྱོར་ཡིན། །གཉིད་ཐོག་འོད་གསལ་ཤར་བ་དེ། །བསྒོམ་མེད་རྣལ་འབྱོར་ཡིན་ཞེས་གསུངས། ༈ །དེ་ལྟར་རྣལ་འབྱོར་བཞི་རིམ་ལ། །
མདོ་བསྟེན་རྒྱས་པར་བཤད་པ་དང་། །དོན་བསྡུས་གསུམ་དུ་བསྟེན་པ་ཡིན། །བསྒོམ་པའི་སྐབས་དེ་སོང་བའོ། ༈ །ད་ནི་སྤྱོད་པ་བསྟན་པ་ནི། །ལྟ་བ་རྟོགས་
པའི་ཤེས་རབ་ལ། །བསྒོམ་པ་ཐབས་ཀྱི་ཟིན་པ་ཡི། སྤྱོད་པ་ལམ་དུ་ཁྱེར་དགོས་ཏེ། ༈ །དེ་ལ་ཐུན་མོངས་ཁྱད་པར་ནི། །སྤྱོད་པ་རྣམས་པ་གཉིས་སུ་
བསྟེན། དེ་ཡང་གནས་པ་གསུམ་ལ་ནི། །ལྟ་བ་གོང་བའི་དུས་ཡིན་ཏེ། །བསྒོམ་པ་ཞི་གནས་ཏིང་འཛིན་ལ། །སྤྱོད་པ་སོར་ཐར་བྱང་སེམས་བཞིན། ཐུན་མོངས་

སྤྱི་ཡི་སྤྱོད་པ་བྱ། །ཁྱད་པར་སྤྱོད་པ་བཞི་རུ་བསྟེན། །རྩེ་གཅིག་ཆུང་འབྲིང་ཆེ་གསུམ་ནི། །ལྟ་བ་ཉམས་སུ་མྱོང་བའི་དུས། །བསྒོམ་པ་ངེས་ཤེས་ཉམས་ཡིན་
ཏེ༑ སྤྱོད་པ་རྒྱལ་བུ་གཞོན་ནུ་བཞིན། གསང་སྤྱོད་ཉམས་མྱོང་འཕེལ་ཐབས་བྱ། ༈ །སྤྲོས་བྲལ་ཆུང་འབྲིང་ཆེ་གསུམ་ལ། །ལྟ་བ་རྟོགས་པའི་དུས་ཡིན་
སྟེ༑ །བསྒོམ་པ་སྐད་ཅིག་ཡེ་མེད་བྱ། །སྤྱོད་པ་གང་ཟག་བློ་ཡི་ཁྱད། །བློ་རབ་ཚོགས་སྤྱོད་བྱེད་པས་ཆོག །བློ་འབྲིང་ཚོགས་དབེན་རེས་མོས་བྱ། བློ་མཐའ་
དེ་གཉིས་གང་དབེན་ཀྱང་། །སྤྱོད་པ་རི་དྭགས་སྨས་མ་བཞིན། དབེན་པ་ཁོ་ན་བརྟེན་པར་བྱ། ༈ །རོ་གཅིག་ཆུང་འབྲིང་ཆེ་གསུམ་ནི། །ལྟ་བ་མངོན་དུ་གྱུར་པའི་
དུས༑ བསྒོམ་པ་སྣང་སེམས་ཟུང་ངག་སྟེ། །སྤྱོད་པ་ཚོགས་སྤྱོད་རྐྱེན་དང་བསྲེ། །གྲུབ་རྟགས་ནུས་པ་ཐོན་པས་དང་། སྨྱོན་པ་ལྟ་བུའི་སྤྱོད་པའི། བརྟུལ་
ཞུགས་སྤྱོད་པ་སྣ་ཚོགས་བྱ། ༈ །བསྒོམ་མེད་ཆུང་འབྲིང་ཆེ་གསུམ་ལ། ལྟ་བ་མ་ཐོག་སླེབས་པའི་དུས། བསྒོམས་པ་རྩོལ་མེད་ལྷུན་གྱིས་གྲུབ། །

༄༅། །སྤྱོད་པ་བུ་ཆུང་ལྟ་བུ་ཡི། བྱ་རྩོལ་མེད་པའི་སྤྱོད་པ་བྱ། །སྤྱོད་པའི་རིམ་པ་དེ་དག་རྣམས། མཐོ་དམན་དུས་དང་འབྲེལ་དགོས་སོ། །
དེ་ལྟར་བལྟ་བསྒོམ་སྤྱོད་གསུམ་གྱི། ཤེས་བྱེད་ལམ་གྱི་སྐབས་སུ་སོ། ༈ །ད་ནི་མཐར་ཕྱིན་འབྲས་བུ་ནི། དེ་ལ་གནས་སྐབས་མཐར་ཐུག་གི་
འབྲས་བུ་གཉིས་སུ་བསྟེན་པའོ། །གནས་སྐབས་འབྲས་བུ་འདི་ལྟར་ཏེ། རྩེ་གཅིག་མཐར་ཕྱིན་ཚེ་འཕོས་ན། ཕྱི་མ་ལས་ཀྱི་འཕྲོ་མཐུད་ནས། །
སྤྲོས་བྲལ་གནས་ལུགས་རྟོགས་པ་དེ། སྐྱེ་བ་གསུམ་ལ་སངས་རྒྱས་ཐོབ། ༈ །སྤྲོས་བྲལ་མཐར་ཕྱིན་ཚེ་འཕོས་ནས། །ཕྱི་མ་རོ་གཅིག་མངོན་གྱུར་
ནས༑ སྐྱེ་བ་གཉིས་ནས་སངས་རྒྱས་ཐོབ། ༈ །རོ་གཅིག་ཏིང་འཛིན་མཐར་ཕྱིན་ནས། སྐྱེ་བ་འདི་འཕོས་བར་དོ་རུ། བསྒོམ་མེད་མཐར་ཕྱིན་
འབྲས་བུ་ཐོབ། བསྒོམ་མེད་ཏིང་འཛིན་རྩལ་རྟོགས་ནས། ཚེ་འདིར་སངས་རྒྱས་ཐོབ་པའོ། ༈ །ངེས་ལམ་མཐར་ཐུག་འབྲས་བུ་ནི། དེ་ལྟར་ལྟ་

སྒོམ་སྤྱོད་གསུམ་གྱི། ས་ལམ་མ་ལུས་མཐར་ཕྱིན་ཅིང་། སྤང་བྱ་གློ་བུར་སྒྲིབ་གསུམ་གྱི། དྲི་མ་ཐམས་ཅད་རྣམ་པར་དག་ ཐོབ་བྱ་སྐུ་དང་ཡེ་ཤེས་གྱུར། འཆར་
གཞི་མི་འགགས་རང་ངོར་བཞུགས། དེ་ནས་མཐར་ཐུགས་འབྲས་བུ་ཞེས། །དེ་ལ་བརྟེན་ནི་སྐུ་གསུམ་ཏེ། །རང་བཞིན་རྣམ་དག་སྟོང་པ་ཉིད། །དངོས་པོ་མཚན་
མ་གྲུབ་པ་ཡི། །ངོས་བཟུང་མིང་འདོགས་བྲལ་བ་སྟེ། །ལོངས་སྤྲུལ་གཉིས་ཀྱི་བརྟེན་བྱེད་པས། ཆོས་ཀྱི་སྐུ་ཞེས་བྱ་བའོ། །སྟོང་པ་ཅང་མེད་མ་ཡིན་པར། ངོ་བོ་རང་
རིག་རང་གསལ་དེས། །སྣང་སྟོང་གཉིས་ལ་ལོང་སྤྱོད་ཅིང་། རང་ངོར་ཆོས་རྣམས་རྫོགས་པའི་ཕྱིར། ༈ །ལོངས་སྤྱོད་རྫོགས་སྐུ་ཞེས་བྱའོ། །མཚན་ཉིད་
འགགས་མེད་རང་གསལ་ཞིང་། །གཏན་སྣང་གདུལ་བྱའི་སྣང་ངོ་ལ། །སྣ་ཚོགས་སྐུའི་སྤྲུལ་པའི་ནི། །སྤྲུལ་པའི་སྐུ་ཞིག་བྱ་བའོ། །སྐུ་ལ་བརྟེན་པའི་ཡེ་
ཤེས་ནི། །རྣམ་པ་གཉིས་སུ་བསྟེན་པ་སྟེ། །ཅི་ལྟར་མཁྱེན་པའི་ཡེ་ཤེས་ནི། །ཆོས་ཉིད་གནས་ལུགས་ཅི་ལྟར་བར། ཆོས་རྣམས་མི་སྐྱེ་མི་འགགས་ཤིང་། 

༄༅། །མི་གནས་མི་དམིགས་བསམ་བརྗོད་བྲལ། །སྒྲིབ་མེད་རང་གསལ་མངོན་སུམ་མཁྱེན། ཅི་སྙེད་མཁྱེན་པའི་ཡེ་ཤེས་ཀྱི། །ཤེས་བྱ་ཇི་
སྙེད་མ་ལུས་པའི། །རྒྱུད་རྐྱེན་འབྲས་བུའི་ཆོས་རྣམས་ཀུན། །དེ་དག་སོ་སོར་མི་བསྟེན་པར། །མི་ཤེས་མི་གཟིགས་མི་འབྲས་བར། །མི་མཁྱེན་
པ་ནི་གང་ཡང་མེད། དེ་ལྟར་མཁྱེན་པའི་ཡེ་ཤེས་ནི། ཡུལ་དང་ཡུལ་ཅན་མ་ཡིན་ཅིང་། ཡུལ་མེད་ས་ལེར་མཁྱེན་པའོ། །ཡེ་ཤེས་དེ་ཡི་བྱེད་ལས་ནི། །
མཛད་པའི་ཕྲིན་ལས་སྣ་ཚོགས་ཏེ། །གདུལ་བྱའི་སྐུ་ཡི་འདུལ་བ་ལས། །སྐུ་ཡི་མཛད་པ་སྣ་ཚོགས་སྤྲུལ། །གདུལ་བྱ་གསུང་གི་སྤྲུལ་པ་ལ། གསུང་
གིས་མཛད་པ་སྣ་ཚོགས་སྟོན། །གདུལ་བྱ་ཐུགས་ཀྱི་འདུལ་བ་ལ། །ཐུགས་ཀྱི་མཛད་པ་སྣ་ཚོགས་སྟོན། །དེ་ཕྱིར་མཛད་པའི་ཕྲིན་ལས་ནི། །མཐའ་
ཡས་བསམ་གྱིས་མི་ཁྱབ་སོ། །དོན་གཉིས་ཕུན་ཚོགས་སངས་རྒྱས་ལ། སྐུ་དང་གསུང་དང་ཐུགས་ཀྱི་ནི། །ཆེ་བའི་ཡོན་ཏན་བསམ་མི་ཁྱབ། །

མཐར་ཐུགས་འབྲས་བུའི་སྐབས་སུ་སོ། །དེ་ལྟར་གཞི་ཡི་གནས་ལུགས་དེ། །ལམ་སྐྱེན་ལྟར་བས་གཏན་ལ་ཕབ། །དེ་དོན་བསྒོམ་པས་ཉམས་སུ་མྱོང་། 
སྤྱོད་པས་ལྟ་བསྒོམ་མཐའ་སྐྱོལ་ནས། །གཞི་ལམ་སྐྱོན་བྲལ་འབྲས་བུའོ། །ཡང་དག་དོན་གྱི་ངོ་བོ་ལ། །གཞི་ལམ་འབྲས་བུ་ས་རྣམས་དབྱེ་ལ། །
མི་བདེན་རྫུན་ཚིག་སྒྲོས་བཏགས་ཡིན། །དེ་དོན་མ་རྟོགས་ཀུན་རྫོབ་ནི། །རྟོགས་པའི་ཐབས་ལ་གཞི་དང་ལམ། །འབྲས་བུ་གསུམ་དུ་དབྱེ་བའོ། 
༈ །དེ་ལྟར་མན་ངགས་ཟབ་མོའི་དོན། །མངོན་པར་ལམ་མཆོག་དམ་པ་སྟེ། ལམ་དེའི་གོལ་སྒྲིབ་ཉེས་སྐྱོན་རྣམས། ༈ །གསལ་
བར་བྱེད་པའི་མེ་ལོང་འདི། བཀའ་རྒྱུད་བླ་མ་གོང་མ་ཡི། ཞལ་གདམས་མན་ངག་པད་ཚལ་གྱི། དོན་བཅུད་སྙིང་པོའི་སྦྲང་རྩི་དེ། །
རང་གི་མྱང་གོ་འབད་བ་ཡི། །ལེགས་པར་གཅིག་ཏུ་བསྡུས་ནས་ནི། །གཞན་ལ་ཕན་སྙམས་ཡི་གེར་བཀོད་། འགལ་འཁྲུལ་

༄༅། །སོང་ན་བཟོད་པར་གསོལ། བདག་གི་ལྷག་བསམ་དག་པའི་མཐུས། དགེ་བ་འདི་དང་དགེ་གཞན་ཀུན། །མ་ལུས་
གཅིག་ཏུ་བསྡུས་ནས་ནི། །མཁའ་མཉམ་སེམས་ཅན་ཐམས་ཅད་དོན། །བླ་མེད་བྱང་ཆུབ་ཆེན་པོར་བསྔོ། ༈ །ཀྲབ་
ལམ་འདིར་འཇུག་གང་ཟག་རྣམས། །འཇིག་རྟེན་འཁོར་བའི་ཆོས་ཀུན་ལ། །ཞེན་པ་ཏིང་ནས་ལོག་པ་དང་། །ངེས་འབྱུང་རྟོག་པ་
སྐྱེ་བར་ཤོག ༈ །སེམས་ནི་རྩེ་གཅིག་རང་ཐོག་ནས། །གནས་ནས་ངེས་ཤེས་སྐྱེ་བ་དང་། །གོལ་སྒྲིབ་ཉེས་སྐྱོན་ཀུན་དག་ནས། 
དྲོད་རྟོགས་ཡོན་ཏན་སྐྱེས་བར་ཤོག ། ༈ །ཡེ་ནས་རང་ལ་གནས་པའི་དོན། །རྟོགས་པ་རྒྱུད་ལ་ཤར་བ་དང་། འགལ་རྐྱེན་བར་
ཆད་མེད་པ་དང་། །བསྒྲུབ་པ་མཐར་རུ་ཕྱིན་པར་ཤོག །སྣང་སྟོང་ཟུང་འཇུག་མངོན་དུ་འགྱུར། །སྐྱེན་སྣང་གྲོགས་སུ་འཆར་

བ་དང་། །གདུལ་བྱ་སྨིན་ཅིང་གྲོལ་བ་སོགས། གཞན་ཕན་རྒྱ་ཆེན་འབྱུང་བར་ཤོག །ཚེ་འདིར་ས་ལམ་མཐར་ཕྱིན་
ཅིང་། །བར་དོ་དང་པོ་ཆོས་སྐུ་ཐོབ། །གཟུགས་སྐུ་འཁོར་བ་མ་སྟོང་བར། །འགྲོ་དོན་རྒྱུན་ཆད་མེད་པར་ཤོག །དྲིན་ཆེན་ཕ་མ་
ལ་སོགས་པ། །ཟས་ནོར་ཆོས་འབྲེལ་གང་ཡོད་དང་། །ཁམས་གསུམ་སེམས་ཅན་མ་ལུས་རྣམས། །བླ་མེད་སངས་རྒྱས་
ཐོབ་པར་ཤོག །ཐོག་མེད་དུས་ནས་རང་ངོ་ལ། བློ་བུར་དྲི་མའི་སྒྲིབ་པ་དག །དྲི་མེད་རང་ཞལ་མཐོང་འདོད་ན། །གསལ་
བའི་མེ་ལོང་འདི་ལ་གཟིགས། །ཟབ་ལམ་གསལ་བའི་མེ་ལོང་འདི། །ཆུ་བོ་འབྲི་ཀླུང་གཡོན་ཕྱོགས་སུ། །དབེན་
གནས་མཚོ་ཆུའི་ཡངས་ཁྲོད་ན། །སྤྲོང་བན་བདག་གིས་སྦྱར་བའོ། །བཀྲ་ཤིས་བདེ་ལེགས་འཕེལ་གྱུར་ཅིག །དགེའོ། 

༄༅། །ཤུ་བྷཾ་མངྒ་ལམ།། །།བསོད་ནམ་དོན་འགྲུབ་གསུངས། 

ག༽ ༄༅། །ཟབ་ལམ་གསལ་བའི་མེ་ལོང་གི་རྒྱབ་ཆོས་ལུང་དྲི་མེད་རབ་གསལ་ཞེས་བྱ་བ་བཞུགས་སོ།། །།

༄༅། །ན་མོ་གུ་རུ། །དཀོན་མཆོག་ཀུན་འདུས་དཔལ་ལྡན་བླ་མ་ལ། །སྒོ་གསུམ་གུས་པས་དད་ཅིང་ཕྱག་འཚལ་
ནས༑ །ཟབ་ལམ་མ་ནོར་ངེས་པར་བྱ་བའི་ཕྱིར། །མདོ་རྒྱུད་མན་ངག་ལུང་གིས་དབང་པོར་བྲི། །འདིར་ཟབ་ལམ་གསལ་བའི་མེ་
ལོང་གི་རྒྱབ་ཆོས་ལུང་དྲི་མེད་རབ་གསལ་འདི་ལ་སྤྱི་དོན་རྣམ་པ་གསུམ་སྟེ། །མདོར་བསྟེན་པ་དང་། །རྒྱས་པར་བཤད་པ་དང་། །དོན་
བསྡུ་བའོ། །དང་པོ་མདོར་བསྟན་པ་ནི། །གླང་ཆེན་ཆུར་འཇུག་གི་རྒྱུད་ལས། །དེ་ལ་སྣང་བའི་རྒྱུད་དོན་རྣམ་གསུམ་སྟེ། །རྒྱུ་

༄༅། །དང་ཐབས་དང་འབྲས་བུར་འབྲེལ་བའོ། །ཞེས་པ་དང་། །མན་ངག་དོན་བསྡུས་ལས། །བྱ་བ་གཞི་དང་བྱེད་པ་
རྐྱེན༑ །བྱ་བྲལ་འབྲས་བུའི་གནས་སྐབས་དག། །ཅི་སྙེད་ཆོས་ཀྱི་རྩ་བར་བཤད། །ཅེས་པ་དང་། །ཡེ་ཤེས་གསང་བ་ལས། །དེ་
ཉིད་གུས་ལྡན་སེམས་ཀྱི་གཞི། །རང་བཞིན་ལམ་ཀྱི་ཉམས་སུ་གསུངས། །འབྲས་བུ་བཙོལ་མེད་ལྷུན་གྱིས་གྲུབ། །ཅེས་པ་དང་། །
རྒྱས་པ་ལས། །གཞི་དང་ལམ་དང་འབྲས་བུ་ཡི། །ངེས་པ་རྣམ་པ་གསུམ་དུ་བཤད། །ཅེས་པ་དང་། །རིམ་གསུམ་ལས། །གཞི་

ལམ་འབྲས་བུར་བཅས་པའི་ཆོས། །ཞེས་སོ། །གཉིས་པ་རྒྱས་པར་བཤད་པ་ལ་གསུམ་སྟེ། །ཤེས་བྱ་གཞི་ཡི་གནས་ལུགས་དང་། །ཤེས་བྱེད་ལམ་གྱི་རིམ་པ་དང་། 
ཤེས་པ་མཐར་ཕྱིན་འབྲས་བུའི་ཐོབ་ཚུལ། །དང་པོ་ཤེས་བྱ་གཞི་ཡི་གནས་ཚུལ་ལ་གཉིས་ཏེ། །ཤེས་བྱའི་གནས་ལུགས་འགྱུར་བ་མེད་པ་བཞུགས་ཚུལ་དང་རྩལ་མ་རིག་བློ་
བུར་དུ་འཁྲུལ་ཚུལ་ལོ། །དེ་ཡང་རིམ་གསུམ་ལས། །ཐ་སྙེད་གཉིས་ཀྱི་ཆོས་རྣམས་ཀུན། །མ་ལུས་འབྱུང་བས་གཞི་ཞེས་བྱ། །ཞེས་པས་དང་པོ་གཞི་གནས་ལུགས་
འགྱུར་བ་མེད་པར་བཞུགས་ཚུལ་ལ་གསུམ་སྟེ། །མདོར་བསྟེན་པ་དང་། །རྒྱས་པར་བཤད་པ་དང་། །དོན་བསྡུ་བའོ། །དང་པོ་མདོར་བསྟེན་པ་ནི། །ཕག་མོ་གྲུབ་
པས། །དེ་ཡང་བསྡུ་ན་གསུམ་དུ་འདུས། །ངོ་བོ་རང་བཞིན་མཚན་ཉིད་གསུམ། །ངོ་བོ་འགྱུར་མེད་ཕྱོག་རིས་མེད། །རང་བཞིན་འགག་མེད་དམིགས་གཏད་མེད། །
མཚན་ཉིད་ཐོག་མེད་དངོས་པོ་མེད། །ཅེས་པ་དང་། །ཡང་དེ་ཉིད་ལས། །ངོ་བོ་རང་བཞིན་མཚན་ཉིད་གསུམ། །རང་བཞིན་སྟོང་པ་སྤྲོས་བྲལ་ལ། །མཚན་

༄༅། །ཉིད་མ་འགགས་ཅི་ཡང་འཆར། །ངོ་བོ་དབྱེར་མེད་ཟུང་དུ་འཇུག། །ཅེས་སོ། །གཉིས་པ་རྒྱས་པར་བཤད་པ་ལ་གསུམ་སྟེ། །
མཚན་ཉིད་སྣང་བའི་གནས་ལུགས་དང་། །རང་བཞིན་སྟོང་པའི་གནས་ལུགས་དང་། །ངོ་བོ་དབྱེར་མེད་ཀྱིས་གནས་ལུགས་སོ། །དང་པོ་མཚན་
ཉིད་སྣང་བའི་གནས་ལུགས་ནི། ཀློང་ཆེན་ལས། །གཞི་རྩ་གཅིག་པའི་སེམས་ཉིད་ལ། །རྣམ་གྲངས་བརྒྱ་སྟོང་ཕྲག་ཡས་ཀྱང་། །རང་གི་སེམས་
ཉིད་རང་གིས་འཛིན། །ཐམ་ཅད་རིག་པ་རང་གིས་སྟོབས། །ཅེས་པ་དང་། །དག་པོ་རིན་པོ་ཆེས། །གཞི་ཡི་མཚན་ཉིད་ནི་སྣ་ཚོགས་སུ་སྣང་བའོ། 
ཞེས་པ་དང་། །རིམ་གསུམ་ལས། །མཚན་ཉིད་བརྗོད་མཐའ་ཀུན་བྲལ་བས། །ཅིར་ཡང་སྣང་ལ་བཟུང་དུ་མེད། །ཅེས་སོ། །གཉིས་པ་རང་བཞིན་
སྟོང་པའི་གནས་ལུགས་ནི། །བྱང་ཆུབ་སེམས་འགྲེལ་ལས། །མེ་ཡི་རང་བཞིན་ཚ་བ་དང་། །བུ་རམ་རང་བཞིན་མངར་བ་ལྟར། །དེ་བཞིན་ཆོས་རྣམས་

ཐམ་ཅད་ཀྱི། །རང་བཞིན་སྟོང་པ་ཉིད་དུ་གནས། །ཞེས་པ་དང་། །ཤེས་རབ་སྙིང་པོ་ལས། །ཆོས་ཉིད་སྟོང་པ་ཉིད་དེ། །མཚན་ཉིད་མེད་པ། 
མ་སྐྱེས་པ། །ཅེས་པ་དང་། །དཀོན་མཆོག་བརྩེགས་པ་ལས། །རང་བཞིན་གྱི་ནི་འདུས་མ་བྱས། །སྐྱེ་བ་མེད་ཅིང་འཇིགས་པ་མེད། །དེ་ལ་གནས་པ་
ཡོད་མིན་ཏེ། །མཚན་ཉིད་གསུམ་ལ་རྣམ་པར་གྲོལ། །ཞེས་སོ་གསུམ་པ་ངོ་བོ་དབྱེར་མེད་ཀྱི་གནས་ལུག་ནི། །ལ་ཤན་ལས། །རྒྱུ་རྐྱེན་ལས་ཀྱི་བྱས་པ་ཡི། །
གསེར་ལས་གང་བྱས་རྫས་རྣམ་ཀུན། །མིང་དབྱིབ་དངོས་པོ་ཐ་དད་ཀྱང་། །ངོ་བོ་གསེར་དུ་གཅིག་པ་ལྟར། །རང་བྱུང་རང་སྣང་བྱང་ཆུབ་སེམས། །ཞེས་
པ་དང་། །སངས་རྒྱས་གསང་བས། །ཐ་དད་དུས་ན་གསེར་བཞིན་ཏུ། རང་བྱུང་ཡེ་ཤེས་ཐ་དད་མེད། །ཅེས་པ་དང་། །ཀློང་ཆེན་ལས། །ཡོད་མཐོང་
གྲགས་པའི་ཆོས་རྣམས་དང་། །མེད་མཐོང་བཏགས་པའི་ཆོས་རྣམས་ཀུན། །རང་ལ་ཐ་དད་མེད་པ་ནས། །གཉིས་སུ་མེད་པར་ཡེ་ནས་གསལ། །ཞེས་

༄༅། །པ་དང་། །རིམ་གསུམ་ལས། །ངོ་བོ་ཐམ་ཅད་སེམས་ཡིན་པས། །གསེར་གྱི་དཔེ་བཞིན་གཉིས་སུ་མེད་། །ཅེས་པ་དང་། །ཀློང་
ཆེན་ལས། །ཀློང་ཆེན་གཅིག་པོ་ཀུན་ཡིན་པས། །ཐམ་ཅད་ཀུན་གྱི་དངོས་པོར་ཤར། །ཕྱོགས་འཛིན་གང་ཡང་མ་སྤང་བར། །ཕྱོགས་མེད་ཀུན་དུ་ཤར་བ་ཡིན། །
ཟང་ཐལ་ཡིན་པས་ཀུན་ཏུ་ཤར། །མུ་མཐའ་མེད་པའི་ཆོས་ཀྱི་དབྱིངས། །རང་བྱུང་ཡེ་ཤེས་རྒྱ་ཆད་མེད། །རང་བཞིན་གཅིག་ལས་མཐའ་མེད་པས། །བྱང་
ཆུབ་སེམས་ལ་རྒྱ་ཆད་མེད། །ཅེས་པ་དང་། །རྒྱུད་བླ་མའི་རྩ་འགྲོལ་ལས། །མེད་པ་དང་། །ཡོད་པ་དང་། །ཡོད་མེད་གཉིས་ཀ་མ་ཡིན་པ་སྟེ། །རྣམ་
པ་གཞི་སྐ་ལྟར་ན་ཡང་རྟོག་གེའི་ཡུལ་མ་ཡིན་པའི་ཕྱིར། །ཞེས་པ་དང་། །མཁའ་སྐྱོང་གྲགས་པས། །དེ་བཞིན་ཤེས་བྱ་གཤིས་ཀྱི་གནས་ལུགས་ནི། །ཡོད་
མིན་མེད་མིན་རྟག་མིན་ཆད་པའང་མེད། །བདེན་མིན་རྫུན་མིན་སྣང་མིན་མུན་པའང་མིན། །སེམས་ཅན་འཁོར་བ་མྱ་ངན་འདས་པའང་མིན། །འདི་ནི་སྨྲ་བསམ་

བརྗོད་པའི་ཡུལ་ལ་འདས། །ཞེས་པ་དང་། །བསང་སྔགས་རྩ་བ་བསྡུས་པའི་རྒྱུད་ལས། །བྱང་ཆུབ་སེམས་ཀྱི་ངོ་བོ་དེ། །རང་བཞིན་གདོང་ནས་རྣམས་པར་དག། །སངས་
རྒྱས་སྒམ་པོས་འདི་མ་མཛད། །སེམས་ཅན་སྒྲེན་པོས་འདི་མ་བཅོས། །ཞེས་པ་དང་། །རྒྱུད་བམ་མཛོད་ལས། །སངས་རྒྱས་ཀུན་གྱི་མེས་ཆེན་པོ། །མཚོན་ཅིང་ངེས་བཟུང་
མེད་པ་གཅིག། །དུས་གསུམ་འདུས་མ་བྱས་པ་རུ། །རྒྱུ་དང་རྐྱེན་གྱིས་མ་བསྐྱེད་པ། །ཆོས་རྣམས་ཀུན་གྱི་སྙིང་པོ་རུ། །རང་བཞིན་ལྷུན་གྱིས་གྲུབ་པར་བཞུགས། །ཞེས་པ་དང་
བསྟན་པ་རིན་པོ་ཆེ་གསེར་གྱི་ཡི་གེ་ཅན་ལས། །ཀུན་གྱི་སྙིང་པོར་གྱུར་པ་ལས། །རྒྱ་ཆད་ཕྱོགས་ལྷུང་ཀུན་དང་བྲལ། །དབྱེར་མེད་ལྷུན་གྱིས་གྲུབ་པར་གནས། །ཅེས་པ་དང་། །
མདོ་ཕལ་པོ་ཆེ་ལས། །འཇིག་རྟེན་ཁམས་ནི་ལ་ལ་དག། །བསམ་གྱིས་མི་ཁྱབ་ཚིགས་གྱུར་ཀྱང་། །ནམ་མཁའ་འཚིག་པར་འགྱུར་བ་མེད། །རང་བྱུང་ཡེ་ཤེས་དེ་བཞིན་ནོ། །ཞེས་པ་
དང་། །ས་ར་ཧས། །སེམས་ཉིད་གཅིག་པུར་ཀུན་གྱི་ས་བོན་ཏེ། །གང་ལ་སྲིད་དང་མྱ་ངན་འདས་འཕྲོ་བའི། །འདོད་པའི་འབྲས་བུར་སྟེར་བར་བྱེད་པའི། །ཡི་བཞིན་ནོར་འདྲ་སེམས་ལ་ཕྱག་འཚལ་ལོ། 

༄༅། །ཞེས་པ་དང་། །གླིང་རྗེ་རས་པས། །གདོད་ནས་དག་པ་སེམས་ཉིད་ལ། །སངས་རྒྱས་ཆེ་བའི་ཡོན་ཏན་རྣམས། །རང་བཞིན་གདོད་
ནས་ཚངས་ལགས་ཀྱང་། །མ་རིག་རྨངས་པས་མཐོང་བ་མེད། །ཞེས་པ་དང་། །གསང་སྒྲོན་ལས། །སྐུ་གསུམ་འབྲས་བུ་རང་ཆས་ལྡན། །ཞེས་
པ་དང་། །གཅན་འཕྲོང་ལས། །ཡེ་ནས་སངས་རྒྱས་བདེ་ཆེན་ཉིད། །ལྷག་མ་མེད་པར་ཡོངས་སུ་རྫོགས། །ཞེས་སོ། །གསུམ་པ་དོན་བསྡུས་པ་ནི། །
མུ་ཏིག་ཕྲེང་བ་ལས། །གནས་ལུག་རྣམས་པ་མང་བཤད་ནས། །ཡེ་ཤེས་རྣམ་པ་གསུམ་ཡིན་ནོ། །ཞེས་པ་དང་། །རྗེ་བཙུན་ཞང་གི་ཞལ་ནས། ། 
འགག་ཏུ་དྲིལ་ནས་གཅིག་ལས་མེད། །གཅིག་པོ་རང་ཡང་ངོས་བཟུང་མེད། །ཅེས་པ་དང་། །རྗེ་རྒོད་ཚང་བས། །དལ་ལྟ་ཐ་མལ་གྱི་ཤེས་པ་མ་བཅོས་པ་
དངོས་འཛིན་དང་། །སྟོང་འཛིན་ཡེ་བྲལ་དུ་འདུག་པ་འདི་ལ་ཕྱག་རྒྱ་ཆེན་པོ་མཛུ་གུ་བཙུག་པ་ཡིན། །འདི་ལ་འཆར་སྒོ་དཔག་ཏུ་མེད་པ་ཡོད་དེ། །གཉུག་

མ་མ་བཅོས་པའི་ཤེས་པ་གཅིག་པོ་དེའི་འགྲོས་ལས་མེད། །ཅེས་སོ། །གཉིས་པ་རྩལ་མ་རིག་བློ་བུར་དུ་འཕྲུལ་ཚུལ་ལ་གཉིས་ཏེ། །མདོར་བསྟེན་
པ་དང་། །རྒྱས་པར་བཤད་པའོ། །དང་པོ་མདོར་བསྟེན་པ་ནི། །སྟགས་གཉིས་ལས། །སེམས་ཅན་ཐམ་ཅད་སངས་རྒྱས་ཉིད། །འོན་ཀྱང་བློ་བུར་དྲི་མས་
སྒྲིབ༑ །ཅེས་པ་དང་། །ཀློང་ཆེན་ལས། །ཆོས་རྣམས་ཐམས་ཅད་སངས་རྒྱས་པས། །རིག་པ་ཡུལ་མེད་རྟེན་མེད་དེ། །འཁོར་བར་འཁྱམས་པ་མི་སྲིད་དོ། །
སྲིད་པར་འབྱུང་བ་ཤེས་བྱའི་བབ། །ཅེས་སོ། །གཉིས་པ་རྒྱས་པར་བཤད་པ་ལ་གཞི་སྟེ། །ལྷན་གཅིག་སྐྱེས་པས་མ་རིག་པས། །རང་སྣང་ངོ་མ་ཤེས་པའི་
ཚུལ༑ །ཀུན་ཏུ་བརྟགས་པའི་མ་རིག་པས། །རང་སྣང་གཞན་དུ་བཟུང་ཚུལ་དང་། །མ་རིག་དེ་གཉིས་འཛོམ་པས་ལས། །བསགས་ཤིང་རྣམ་སྨིན་མྱང་
ཚུལ་དང་། །འཁོར་བར་འཁྱམ་པའི་དུས་སུ་ནི། །ངོ་བོ་ཉམས་པ་མེད་ཚུལ་ལོ། །དང་པོ་ལྷན་གཅིག་སྐྱེས་པའི་མ་རིག་པས་རང་སྣང་ངོ་མ་ཤེས་པའི་ཚུལ་ནི། 

༄༅། །བང་མཛོད་ལས། །རྣམ་པ་ཀུན་ལྡན་རྣམ་པ་མེད། །ཡོད་ཀྱང་རང་གི་མ་ཤེས་པས། །སྐྱེས་བུའི་ལུས་དང་བྱང་འབྲོག་འདྲ། །ཆོས་སྐུ་
ཆུ་དང་འདྲ་བ་ལས། །བག་ཆག་ས་འབྲས་བསླད་པ་ལས། །ཀུན་གཞི་ཞེས་པའི་མིང་དུ་བཏགས། །ཅེས་པ་དང་། །ཡེ་ཤེས་ཀློང་བརྡའི་རྒྱུད་ལས། །
གཞི་ནི་ཆོས་སྐུ་དྲི་བཅས་ཡིན། །དུས་ནི་ཐོག་མ་མེད་ནས་འཁྲུལ། །རྐྱེན་ནི་གཉིས་འཛིན་ཤེས་པ་སྟེ། །འཁྲུལ་པ་རང་གི་ངོ་བོ་ནི། །ནང་དུ་ངར་འཛིན་ཕྲ་
ཞིང་བརླམ། །ཕྱི་ནི་གཟུག་འཛིན་རྟོག་པ་རྒྱས། །ཅེས་སོ། །གཉིས་པ་ཀུན་ཏུ་བརྟག་པའི་མ་རིག་པས། །རང་སྣང་གཞན་དུ་བཟུང་ཚུལ་ནི། །ནམ་ 
མཁའ་མཐའ་མཉམ་ལས། །ཐགས་པའི་རང་བཞིན་སྦྲུལ་མིན་ཀྱང་། །འཁྲུལ་པའི་ངོ་ལ་སྦྲུལ་དུ་སྣང་། །རང་སེམས་མ་བཅོས་ཅི་བཞིན་ལ། །འཁྲུལ་པ་
གཉིས་སུ་རྟོག་པས་བཟུང་། །ཞེས་པ་དང་། །ཀློང་གསལ་ལས། །ཡེ་ཤེས་ངོ་བོ་གཅིག་པ་ལས། །འཛིན་པ་ལོག་པ་ཐ་དད་སྣང་། །ཞེས་སོ། །

གསུམ་པ་རིག་པ་དེ་གཉིས་འཛོམས་པས་ལས་བསགས་ཤིང་རྣམ་སྨིན་མྱང་ཚུལ་ནི། །དངམས་བདེ་གཤེགས་ལས། །ལྷན་གཅིག་བྱེད་དང་ཉེ་བར་ལེན། 
མ་རིག་རྣམ་པ་གཉིས་མཐུ་ཡིས། །མ་རྟོག་པ་དང་ལོག་པར་རྟོགས། །རྒྱལ་པོའི་ཕྲུ་གུ་འཁྱམས་པ་བཞིན། །གསུམ་གཉིས་བཞི་ཡི་རྐྱེན་དག་གིས། 
བསྐྱེད་དང་ཕན་དང་སྟོབས་རྒྱས་བྱེད། །འགྲོ་དྲུག་འཁྲུལ་པའི་སྣང་བ་རྣམས། །ཞེན་མཐུས་རྨི་ལམ་བརྟག་པ་བཞིན། །ཞེས་པ་དང་། སྡུད་པ་ལས། 
སེམས་ཅན་ཐ་མ་འབྲིང་དང་མཆོག་གྱུར་ཅི་སྙེད་པ། །དེ་ཀུན་མ་རིག་ལས་བྱུང་བདེ་བར་གཤེག་པས་གསུངས། །ཞེས་སོ། །བཞི་པ་འཁོར་བར་འཁྱམ་
པའི་དུས་སུ་ངོ་བོ་ཉམས་པ་མེད་ཚུལ་ནི། །མདོ་ལས། །སྣང་སྲིད་འཁོར་བ་ཁ་རྒྱུད་ཀྱང་། །སྙིང་པོ་དབྱིངས་ལས་གར་མ་ཕྱིན། །མཐར་ཐུག་མེད་
པའི་ཞིང་བསྒྲོད་ཀྱང་། སྙིང་པོ་དེ་ལས་གཡོས་པ་མེད། །དཔག་མེད་རྒྱལ་བའི་སྐུ་ཀུན་ཀྱང་། །སྙིང་པོ་ཡོངས་སུ་འཕེལ་བ་མེད། །སེམས་ཅན་མཐར་

༄༅། །ཐུག་མེད་བྱུང་ཡང་། །དེ་ཉིད་དེ་ལ་འབྲིབ་པ་མེད། །སྐྱེ་གཞི་རྒྱུད་ལྔ་གང་སྣང་ཡང་། །སངས་རྒྱས་ཉིད་དེ་ཡེ་ཤེས་སྐུ། །ཞེས་པ་དང་། 
ལ་རིམ་ལས། །དེ་ལྟར་རྒྱལ་པོའི་ཕྲུ་གུ་འཁྱམས། །དེ་བཞིན་རིགས་ལ་འགྱུར་མེད་པས། །ཞེས་པ་དང་། །གཅན་འཕྲོང་ལས། །ཆོས་ཀུན་རང་རིག་རང་
སྣང་མས། །སྤང་བྱེད་མེད་ཅིང་གཉན་པོ་མེད། །ཉིད་ལས་གཞན་གྱི་ཆོས་མེད་པས། །ངན་སོང་གནས་ཀྱང་སྐྱེ་མེད་རང་། །སྣང་སྲིད་སྣོད་བཅུད་ཆོས་
སྐུ་ཀྱི། །ཞེས་སོ། །དེ་རྣམ་ཤེས་བྱ་གཞི་ཡི་གནས་ལུགས་མདོ་ཙམ་ཞིག་སོང་། སྤྱི་དོན་གཉིས་པ་ཤེས་བྱེད་ལམ་གྱི་རིམ་པ་ལ་གཉིས་ཏེ། །སྤྱིར་བསྟེན་
པ་དང་། །བྱེ་བྲག་ཏུ་བཤད་པའོ། །དང་པོ་སྤྱིར་བསྟེན་པ་ནི། །སྣང་བ་རྡོ་རྗེ་འཆར་བའི་རྒྱུད་ལས། །གང་ཕྱིར་རྡོ་རྗེ་ཆང་ཆེན་གྱིས། །གསུངས་པའི་དོན་
ནི་རྣམ་མང་པོ། །མདོར་བསྡུས་རྣམ་པ་གཉིས་ཡིན་ཏེ། །སྨིན་པ་དང་ནི་གྲོལ་བའོ། །ཅེས་སོ་གསུང་པས་དེ། །དེ་ཡང་འདིར་གྲོལ་ལམ་མཚན་མེད་

རྫོགས་རིམ་བསྟེན་པ་ནི། །རྒྱལ་བ་རྡོ་རྗེ་འཆང་གིས། །དང་པོ་ལྟ་བ་ཐག་བཅད་དེ། །བར་དུ་བསྒོམ་པས་ཉམསུ་མྱང་། །མཐའ་མ་སྤྱོད་པ་ལ་དོར་རོ། །
ཞེས་པ་དང་། བང་མཛོད་ལས། །ལྟ་བ་གཏན་ལ་མ་ཕེབ་ན། །ཚོང་པ་ལམ་རྒྱུས་འཁྲུལ་པ་འདྲ། །བསྒོམ་པ་གཏན་ལ་མ་ཕེབ་ན། །ལག་ལྡུམ་བྲག་ལ་
འཛེག་པ་འདྲ། །སྤྱོད་པ་གཏན་ལ་མ་ཕེབ་ན། །དོན་གཉེར་ཐེ་ཚོམ་ཟ་བ་འདྲ། །ཅེས་པ་དང་། །ཕག་མོ་གྲུབ་པས། །ལྟ་བ་རྟོགས་པ་དང་ལྡན་པ་དེ། 
གཡོས་ལེགས་པར་བྱས་པའི་ཁ་ཟས་འདྲ། །བསྒོམ་པ་ཉམས་མྱོང་དང་ལྡན་པ་དེ། །བདུད་རྩི་དྭང་བ་བཏུང་བ་འདྲ། །སྤྱོད་པ་རོ་སྙོམ་དང་ལྡན་པ་
དེ༑ །ཁང་བཟང་བདེ་བའི་འབྱུང་གནས་ཡིན། །ཞེས་སོ། །གཉིས་པ་བྱེ་བྲག་དུ་བཤད་པ་ལ་གསུམ་སྟེ། །ལྟ་བ་རྟོགས་པའི་ཤེས་རབ་དང་། །བསྒོམ་
པ་ཉམས་སུ་མྱོང་ཐབས་དང་། །སྤྱོད་པ་ལམ་ཁྱེར་ཟུང་འཇུག་གོ། །དང་པོ་ལྟ་བ་རྟོགས་པའི་ཤེས་རབ་ནི། །ཕག་མོ་གྲུབས་པས། །ལྟ་བ་གནས་

༄༅། །ལུགས་གཞི་མེད་ལ། །མཐོན་དམན་གཉིས་ཀྱིས་རྩ་བ་བྲལ། །གྲུབ་མཐའ་མཁན་གྱི་མི་དེ་འཁྲུལ། །ཞེས་གསུངས་པས། །དེ་ལ་
གསུམ་སྟེ། །ཡིན་ལུགས་གཏན་ལ་ཕེབ་པ་དང་། །ཡིན་བཞིན་རྟོགས་ན་གོལ་སྒྲིབ་མེད་ཚུལ་དང་། །རྟོགས་པ་དེ་ཉིད་ལྟ་བ་མ་ནོར་པ་ཡིན་ཚུལ་ལོ། །
དང་པོ་ཡིན་ལུགས་གཏན་ལ་ཕབ་པ་ནི། །ཀློང་གསལ་ལས། །ཕྱི་ནང་གསང་བ་ཐམས་ཅད་ཀྱང་། །ངོ་བོ་ཉིད་ནི་མཐོང་ཞིང་རྟོགས། །ཅེས་པ་དང་། །དེ་
ཡང་ཡུལ་སྣང་ཤིན་ཏུ་རག་པ་ལྟ་བས་གཏན་ལ་ཕབ་པ་ནི། །ཉི་ཟླ་ཁ་སྦྱོར་ལས། །དམིགས་པ་སྣང་བའི་ཡུལ་རྣམས་ལ། །རང་བཞིན་མེད་པར་གང་
བསྒོམ་པ། །འདི་ལ་སྣང་སྟོང་གཉིས་མེད་དེ། །ཚོགས་དྲུག་མ་འགག་རང་སར་ཤར། །ཞེས་སོ། འཛིན་སེམས་རག་པ་ལྟ་བས་གཏན་ལ་ཕབ་པ་ནི། 
ཀློང་གསལ་ལས། །འགྱུ་བྱེད་ཉིད་ལ་ཚུར་བལྟས་པས། །མ་སྤང་རང་གྲོལ་སེར་བུ་འདྲ། །ཅེས་སོ། །གཉིས་འཛིན་ཕྲ་བ་ལྟ་བས་གཏན་ལ་ཕབ་པ་ནི། 

ཡི་གེ་མེད་པ་ལས། །ལྟ་བ་མེད་པས་དེ་ལ་ལྟ་རྒྱུ་མེད། ལྟ་བ་བྱར་མེད་ངང་དུ་ཤེས་པར་བྱ། །དེ་ལྟར་གཉིས་མེད་ལྟ་བའི་དོན་རྟོགས་ན། །ལྟ་
བའི་དོན་ལ་ལྟ་བ་ངང་གི་མེད། །དེ་ཡོད་མ་ཡིན་མེད་པ་ཡང་མ་ཡིན་པས། །འོད་གསལ་དེའི་ངང་དུ་གནས་པར་བྱ། །ཞེས་སོ། །འདོད་ཞེན་ཡང་
ཕྲ་ལྟ་བས་གཏན་ལ་ཕབ་པ་ནི། །ཐུགས་རྗེ་ཆེན་པོ་ཡང་སྙིང་འདུས་པ་ལས། །གཉིས་འཛིན་བྲལ་བའི་ངང་ལ་ལྟོས། །ལྟ་བྱེད་རྟོགས་པས་རང་སར་
གྲོལ༑ །ཞེས་པ་དང་། །ཀུ་ཀུ་ར་པས། །དངོས་པོར་ལྟ་བ་ཕྱུག་དང་མཚུངས། །དངོས་མེད་དེ་བས་ཀྱང་ནི་བླུན། །དུག་སྤྲུལ་ཤི་ནས་དར་རྒྱ་ཀན། 
དེས་ན་ཕྱག་རྒྱ་ཆེན་པོ་བསྟེན། །ཞེས་པ་དང་། །རྗེ་ཤིང་འགོ་བས། །འཁོར་འདས་ཆོས་རྣམས་བློ་ཡུལ་བྲལ་བར་རྟོགས། །ལྟ་བ་འདི་ཡིན་ཁས་ལེན་
སྟོར་ནས་ཐལ། །ཞེས་པ་དང་། །ཆོས་དང་བས། །དང་པོ་ལྟ་བའི་གནས་ལུགས་ནི། །གང་ཤར་རིག་པ་སྐད་ཅིག་མ། །རིག་པའི་ཐད་ནས་ཆད་

༄༅། །མཐའ་བྲལ། །སྟོང་པའི་ཐད་ནས་རྟག་མཐའ་བྲལ། །རིག་སྟོང་དབྱེར་མེད་ཟུང་འཇུག་པས། །མཐའ་དད་འཛིན་པའི་དྲི་མ་བྲལ། །
སྐད་ཅིག་ངོ་བོ་བློ་ལས་འདས། །ཟུང་འཇུག་འཛིན་པའི་མཐའ་དང་བྲལ། །ཞེས་སོ། །གཉིས་པ་ཡིན་བཞིན་རྟོགས་ན་གོལ་སྒྲིབ་མེད་ཚུལ་ནི། །
རྗེ་ན་རོ་པས། །རང་སེམས་འདི་ལ་རྨོངས་པ་ཡི། །རྣམ་རྟོགས་བྲ་བར་ཚུད་གྱུར་ཏེ། །གྲུབ་མཐའ་ལོག་པའི་རྒྱ་མཚོར་ཞུགས། །ལྟ་བ་དངོས་དང་མ་
མཐུན་ན། །བསྒོམ་པ་སྤྱོད་པ་འཁྲུལ་གྱུར་པས། །འབྲས་བུ་ཅི་བཞིན་མི་ཐོབ་སྟེ། །དམིགས་ལོ་མིག་བུ་མེད་པ་འདྲ། །ཅེས་པ་དང་། ངེས་དོན་འདུས་
པ་ལས། །ཉི་ཤར་མུན་སྒྲིབ་མེད་པ་བཞིན། །རང་བྱུང་ཆོས་སྐུའི་དོན་རྟོགས་ནས། །གོལ་སྒྲིབ་ཡུལ་སེམས་གཞི་རྣམ་དག། །ཆོས་སྐུན་སིལ་མེད་བྱང་
ཆུབ་སྐུ། །ཅེས་སོ། གསུམ་པ་རྟོགས་པ་དེ་ཉིད་ལྟ་བ་མ་ནོར་བ་ཡིན་ཚུལ་ནི། །ཕ་དམ་པས། །ལྟ་བ་མངོན་དུ་གྱུར། །སྣང་བ་ལམ་དུ་བློང་། །ཞེས་ 

པ་དང་། །མི་ལས། །སྣང་བ་དང་སྟོང་པ་ཁྱད་མེད་ན། །ལྟ་བ་ཀློང་དུ་གྱུར་པ་ཡིན། །ཞེས་པ་དང་། །རྗེ་དབུ་རྩེ་བས། སྣང་སྲིད་འཁོར་འདས་ཆོས་རྣམས་
ཀུན༑ །གདོད་ནས་རྣམ་དག་ནམ་མཁའ་བཞིན། །གཞན་གྱི་རྐྱེན་གྱིས་བཅོས་མེད་ན། །འགྱུར་མེད་ལྟ་བ་དེ་ལ་གྱིས། །ཅེས་སོ །དེ་རྣམ་ཀྱི་ལྟ་བའི་
དོན་ཆ་ལུང་ཙམ་གཅིག་སོང་ངོ་། །གཉིས་པ་བསྒོམ་པ་ཉམས་སུ་ལང་ཐབས་ནི། །བང་མཛོད་རྩ་བའི་རྒྱུད་ལས། །ཅི་ཙམ་ཟབ་པའི་ཚིག་བརྗོད་ཀྱིང་། །དོན་
དང་མཐུན་པར་དེ་མི་འགྱུར། །བསྒོམ་པའི་ཆོས་ཉིད་དོན་དང་ལྡན། །ཚིགས་སུ་བརྗོད་ནས་བཤད་པ་ནི། །བུ་རམ་ལམ་རྒྱུས་བཤད་པ་འདྲ། །བསྒོམ་
པའི་གདམས་ངག་འབོག་པ་ནི། །བུ་རམ་ལག་ཏུ་གཏད་པ་འདྲ། །དོན་ཉིད་ཉམས་སུ་མྱོང་བ་ནི། བུ་རམ་ཁར་བཅུག་རོ་མྱང་འདྲ། །ཉན་པས་ཚིག་གིས་གོ་
བ་སྐྱེ། །བསམ་པས་སྤྱོད་པས་ཤེས་རབ་སྐྱེ། །བསྒོམ་པས་དོན་གྱི་གོ་བ་སྐྱེ། །དེ་ཕྱིར་ཉམས་སུ་མྱོང་བ་གཅེས། །ཞེས་གསུངས་པས། །དེ་ལ་

གཉིས་ཏེ་སྔོན་འགྲོ་བློ་སྦྱངས་བ་དང་། །དངོས་གཞི་རྣལ་འབྱོར་བཞི་ཡི་རིམ་པའོ། །དང་པོ་སྔོན་འགྲོ་བློ་སྦྱོང་བ་ལ་གཉིས་ཏེ། །དང་པོ་བློ་
ལྡོག་རྣམ་པ་བཞིའི་དར་འབྱོར་རྙེད་དཀའ་བསམ་པ་ནི། །ཞི་བ་ལྷས། །དལ་འབྱོར་འདི་ནི་ཤིན་ཏུ་རྙེད་པར་དཀའ། །སྐྱེས་བུ་དོན་འགྲུབ་ཐོབ་པར་གྱུར་པ་ལ། །
གལ་ལྟེ་འདི་ལ་ཕན་པ་མ་བསྒྲུབ་ན། །ཕྱིས་ནས་ཡང་དག་འབྱོར་པ་ག་ལ་འགྱུར། །ཞེས་པ་དང་། །མདོ་ལས། །སངས་རྒྱས་འབྱུང་བ་བརྒྱ་ལམ་རྙེད་པར་
དཀའ། །མིར་སྐྱེ་བ་ཡང་ཤིན་ཏུ་དཀའ་བ་ཉིད། །གྲོགས་པོ་གང་དག་དད་པས་ཆོས་ཉན་པ། །འདི་འདྲ་བསྐལ་པ་བརྒྱ་ཡང་རྙེད་མི་འགྱུར། །ཞེས་སོ། །དེ་
ནས་འཆི་བ་མི་རྟག་བསམ་པ་ནི། །རིན་ཆེན་མཛོད་ལས། །དེ་ལྟར་རྙེད་དཀའི་དལ་འབྱོར་རྙེད་གྱུར་ཀྱང་། སྐད་གཅིག་མི་རྟག་འགྱུར་བའི་ཆོས་ཅན་ཏེ། །
སྲིད་གསུམ་སྒྱུ་མའི་རང་བཞིན་བསླུ་བར་འགྱུར། །ཞེས་པ་དང་། །ཕ་དམ་པས། །སྤྱིར་ཆོས་ཀྱི་འཇུག་སྒོ་མང་ན་ཡང་། །ངའི་འཇུག་སྒོ་འཆི་བ་མི་རྟག་

པ་འདི་ཡིན་གསུངས་སོ། །དེ་ནས་ལས་རྒྱུ་འབྲས་བསྲུང་ཚུལ་ནི། །སྤྱོད་འཇུག་ལས། །བདེ་དང་སྡུག་བསྔལ་གང་ཡིན་པ། །ལས་རྣམས་ཡིན་པས་
ཤེས་པར་བྱ། །ཞེས་པ་དང་། །ཀླུ་སྒྲུབ་ཀྱིས། །རྟག་ཏུ་མ་ནོར་ཞེན་དང་གཉན་པོ་མེད། །ཡོན་ཏན་གཙོ་ལྡན་གཞི་ལས་འབྱུང་དེ་ནི། །དགེ་དང་མི་
དགེ་རྣམ་ལྔ་ཆེན་པོ་ཏེ། །དེ་བས་དགེ་བ་སྤྱད་ལ་བཙོན་པར་གྱིས། །ཅེས་པ་དང་། །ཅི་སྐད་དུ། །ལས་རྒྱུ་འབྲས་བསླུ་བ་མེད་པ་དེ། །རྗེ་ཐམས་ཅད་མཁྱེན་
པའི་ཁྱད་ཆོས་ཡིན། །ཅེས་སོ། །འཁོར་བའི་ཉེས་དམིགས་བསམ་པ་ནི། །མདོ་ལས། །འཁོར་བ་ཁབ་ཀྱི་རྩེ་མོ་ལས། །བདེ་བ་ནམ་ཡང་ཡོད་མ་ཡིན། །
ཞེས་པ་དང་། །བྱམས་མགོན་གྱིས་མི་གཙང་བ་ལ་དྲི་ཞིམ་མེད། །འགྲོ་ལྔ་དག་ལ་བདེ་བ་མེད། །ཅེས་པ་དང་། ཕ་དམ་པས། །འཁོར་བའི་ཉེས་དམིག་
མཐོང་ན་སྙིང་རླུང་ལྡང་། །འདི་ལ་གད་མོ་མི་སྤྲོ་དིང་རི་བ། །ཅེས་སོ། །དེ་ལྟར་འཁོར་བའི་ཆོས་ལ་བློ་མ་ལོག་པའི་སྐྱོན་ནི། །ཀུན་དགའི་ཞལ་ནས། །

༄༅། །འཁོར་བའི་ཆོས་ལ་ཡིད་དབྱུང་མ་ནུས་ན། །སྡེ་སྣོད་མ་ལུས་ཤེས་ཀྱང་ཕན་མི་ཐོགས། །ཅེས་སོ། །གཉིས་པ་སྐྱབས་སུ་འགྲོ་བ་ནི། 
ས་ཡི་སྙིང་པོ་འཁོར་ལོ་བཅུ་པའི་མདོ་ལས། །ཁམས་གསུམ་ཀུན་ལ་བདེ་སྐྱིད་པ། དེ་ཡང་དཀོན་མཆོག་གསུམ་ལས་བྱུང་། །དེ་བས་བདེ་སྐྱིད་འདོད་པ་དག །
རྟག་ཏུ་དཀོན་མཆོག་གསུམ་པོ་མཆོད། །ཅེས་སོ། །གསུམ་པ་སེམས་བསྐྱེད་པ་ནི། །སེམས་ཉིད་ངལ་གསོ་ལས། །སྨོན་པ་ཚད་མེད་བཞི་ཡི་ངོ་བོ་ལ། །
འཇུག་པ་ཕ་རོལ་ཕྱིན་པ་དྲུག་ཏུ་འདོད། །ཅེས་སོ། །བཞི་པ་མཎྜལ་འབུལ་བ་ནི། །བིརྺ་པས། །ཆོས་ཉིད་སྐྱེ་མེད་མཉམ་ཉིད་མཎྜལ་ལ། །སྣ་ཚོགས་ཅིར་
ཡང་འགྱུར་བའི་ཚོམ་བུ་བཀྲམ། །ཅེས་སོ། །ལྔ་པ་རྡོ་རྗེ་སེམས་པའི་བསྒོམ་བཟླས་ནི། །མེ་ཏོག་བཀོད་པའི་རྒྱུད་ལས། །བླ་མ་རྡོར་སེམས་དཔའ་
བསྒོམ་བྱས་ནས། །རང་བྱུང་ཡི་གེ་བརྒྱ་པ་བཟླས་པའི་མཐུས། །སྒྲིབ་པ་རྣམ་གཉིས་མ་ལུས་བྱང་བར་འགྱུར། །ཞེས་སོ། །དྲུག་པ་བླ་མའི་རྣལ་འབྱོར་ནི། 

རྒྱུད་དགོངས་འདུས་ལས། །བསྐལ་པ་འབུམ་གྱི་སངས་རྒྱས་པས། །བླ་མས་གཉན་པར་ཤེས་པར་བྱ། །ཅི་ཕྱིར་བསྐལ་པའི་སངས་རྒྱས་རྣམས། །
བླ་མ་དག་ལ་བསྟེན་ཏེ་བྱུང་། །ཞེས་པ་དང་། །རི་ཆེན་མཛོད་ལས། །སྐྱོན་བྲལ་ཡོན་ཏན་རྫོགས་པའི་བླ་མ་ནི། །སྙིགས་མའི་དུས་སུ་སངས་རྒྱས་
དངོས་དང་མཚུངས། །རབ་དང་སྲིད་ཞུ་གུས་པས་སྤྱི་བོར་བསྟེན། །ཞེས་སོ། །བདུན་པ་ལམ་ལ་འཇུག་པའི་ཕན་ཡོན་ནི། །ཏིང་འཛིན་རྒྱལ་པོའི་མདོ་
ལས༑ །ཁམས་གསུམ་གྱི་སེམ་ཅན་དགེ་བ་བཅུ་ཡིས་ལས་ཀྱི་ལམ་ལ་བཀོད་པ་བས། །ཆོས་བདག་མེད་པ་ལ་མོས་པ་བྱས་ནས། །དགོན་པའི་ཕྱོགས་
སུ་གོམ་པ་བདུན་བོར་བས་བསོད་ནམས་ཆེའོ། །ཞེས་པ་དང་། །ཡང་མར་པས་མི་ལ་ལ་གདམས་པ། །ཤག་ཐུབ་བསྟན་པའི་མར་ཞབས་འདིར། །མི་
རྣམས་ཚེ་ཐུང་བསོད་ནམས་དབུལ། །བདུད་རིགས་བར་ཆད་མང་བའི་ཕྱིར། །དུས་ཡུན་དུ་བསྡོད་པའི་དབང་མེད་པས། །ཤེས་བྱ་མཐའ་ལ་ཐུག་པ་མེད། 

༄༅། །རྒྱུད་སྡེའི་མཁྱེན་རྒྱ་མི་འཚལ་གྱི། །བུ་བསྒྲུབ་པ་སྙིང་ནས་ལོང་ཅིག་ཨམ། །ཞེས་སོ། །གཉིས་པ་དངོས་གཞི་རྣལ་འབྱོར་གཞི་ཡི་
རིམ་པ་ལ་གསུམ་སྟེ། །མདོར་བསྟེན་པ། །རྒྱས་པར་བཤད་པ་དང་། །དོན་བསྡུ་བའོ། །དང་པོ་མདོར་བསྟེན་པ་ནི། །གསང་བ་བསམ་གྱིས་མི་ཁྱབ་པའི་
མདོ་ལས། སེང་གེ་རྣམ་པར་བགྱིང་བའི་ཏིང་ངེ་འཛིན་གྱིས། །མི་ཡོ་རྩེ་གཅིག་དྭང་བས་ཤེས་པ་གསལ། །རང་རིག་ཡེ་ཤེས་ཁོང་ནས་སད་པར་བྱེད། །
བཟོད་པ་བརྟན་པོས་ངན་སོང་སྡུག་བསྔལ་སྤང་། །གཉིས་པ་དཔའ་བར་འགྲོ་བའི་ཏིང་ངེ་འཛིན་ནི། །སྤྲོས་དང་བྲལ་བའི་མཉམས་བཞག་ཆེན་པོ་ལ། །བསམ་
གྱིས་མི་ཁྱབ་ཏིང་ངེ་འཛིན་རྩལ་དུ་ཤར། །བརྟན་པ་ཐོབ་ནས་སྐྱེ་ལ་དབང་བ་ཡིན། །གསུམ་པ་སྒྱུ་མ་ལྟ་བུའི་ཏིང་ངེ་འཛིན་གྱིས། །དུ་མ་རོ་གཅིགས་བཅུའི་
རྟོགས་པ་བཅུའི་རྟོགས་པ་འཆར། །དུས་གསུམ་རྒྱལ་བའི་སྲས་པོས་གཞན་དོན་མཛད། རྩེ་མར་ཕྱིན་ནས་འཕེལ་བ་རྒྱུན་མི་ཆད། །བཞི་པ་རྡོ་རྗེ་ལྟ་བུའི་ཏིང་

འཛིན་གྱིས། །བསྒོམ་དུ་མེད་པའི་མཉམ་བཞག་ཆེན་པོ་ལ། །མཁྱེན་པའི་ཡེ་ཤེས་སངས་རྒྱས་ཞིང་ཁམས་མཐོང་། །མ་བཅོས་ལྷུན་གྲུབ་ཆོས་མཆོག་
ཆེན་པོའི་ངང་། །ཞེས་པ་དང་། །དང་པོ་བསྒོམ་ཚུལ་གྱིས། །ངང་ལ་གནས་པ་རྩེ་གཅིག་ཡིན། །སྒྲོ་འདོག་ཆད་པ་སྤྲོས་བྲལ་ཡིན། སྤང་བླང་མེད་པ་རོ་གཅིག་
ཡིན། །མྱང་བ་དག་པ་བསྒོམ་མེད་ཡིན། །ཞེས་པ་དང་། །བླ་མ་རིན་པོ་ཆེའི་ཞལ་ནས། །མདོ་སྔག་དམ་ཆོས་ཐམས་ཅད་ལ། །དབྱེ་བ་ཐེག་པ་རིམ་དགུར་གྲགས།
དེ་ཡི་དགོངས་པ་ལེན་ལུགས་ལ། །དག་པོ་བཀའ་བརྒྱུད་ཡབ་སྲས་ཀྱིས། །རྣལ་འབྱོར་བཞི་ཡི་ཚུལ་དུ་བཞེང་། །ཅེས་པ་དང་། །ཕག་མོ་གྲུབ་པས། །ཐོས་དང་གོ་དང་། 
ཉམས་སུ་མྱང་། །རྟོགས་པ་བཞི་ཡི་རིམ་པ་བཞིན། །ཚིགས་སུ་ཟིན་པ་ཐོས་པ་སྟེ། །དོན་སྤྱི་མཐོང་བ་གོ་བ་ཡིན། །རྒྱུད་ལ་སྐྱེས་པ་ཉམས་མྱོང་ལ། །སྒྲོ་འདོག་
ཆད་པ་རྟོགས་པ་སྟེ། །མངོན་དུ་གྱུར་པ་སངས་རྒྱས་ཡིན། །ཞེས་པ་དང་། །རྟོགས་ལྡན་ཡོན་ཏན་རྡོ་རྗེ་བས། ལྟ་བ་གོ་བའི་དུས་སུ་སྨྲ་ཁམས་ཆེ། །ཉམས་སུ་

༄༅། མྱོང་བའི་དུས་སུ་ངེས་ཤེས་སྐྱེ། །རྟོགས་པའི་དུས་སུ་སྒྲོ་འདོགས་ཆད། །བརྟན་པའི་དུས་སུ་སྣང་སེམས་འབྲེས། །མ་ཐོག་ཏུ་སླེབས་དུས་
མཁྱེན་གཉིས་ཤར། །གཉིས་པ་རྒྱས་པར་བཤད་པ་ལ་བཞི་སྟེ། །གནས་ཐོག་ཏུ་ངེས་ཤེས་སྐྱེ་བ་རྩེ་གཅིག་གི་རྣལ་འབྱོར་དང་། །འགྱུ་ཐོག་ཏུ་སྒྲོ་འདོག་ཆོད་པ་
སྤྲོས་བྲལ་གྱི་རྣལ་འབྱོར་དང་། །སྣང་ཐོག་ཏུ་ཟུང་དུ་འཇུག་པ་རོ་གཅིག་གི་རྣལ་འབྱོར་དང་། །གཉིད་ཐོག་ཏུ་འོད་གསལ་ཤར་བ་བསྒོམ་མེད་ཀྱི་རྣལ་འབྱོར་རོ། །དང་
པོ་གནས་ཐོག་ཏུ་ངེས་ཤེས་སྐྱེ་བ་རྩེ་གཅིག་གིས་རྣལ་འབྱོར་ལ་བརྒྱད་དེ། ཏིང་འཛིན་སྐྱེ་ཚུལ་དང་། །དབྱེ་བ་དང་། །སྦྱར་བཤད་དང་། །ཉོལ་སྒྲིབས་དང་། 
རྩུན་ཐབས་དང་། །སྲོང་བརྟགས་དང་། །བོག་འདོན་དང་། །བདར་བསྙེན་པའོ། །དང་པོ་ཏིང་འཛིན་སྐྱེད་ཚུལ་ལ་གཉིས་ཏེ། །ཏིང་འཛིན་སྐྱེ་རྟེན་དང་། །སྐྱེ་ཚུལ་
དང་པོ། །དང་པོ་རྩེ་གཅིག་གི་ཏིང་འཛིན་སྐྱེ་རྟེན་ནི། །གསང་སྒྲོན་ལས། །མ་ཟིན་ཟིན་ཕྱིན་གནད་བཞི་བཅའ། །ཞེས་པ་ནི། །དེ་ཡང་བཅའ་བ་ལུས་ཀྱི་གནད་ནི། 

ཡེ་ཤེས་རྒྱལ་མཚན་བས། །ཆོས་བདུན་གང་ཞེ་ན། །རྐང་པ་རྡོ་རྗེའི་སྐྱིལ་ཀྲུང་བཅའ་བ། །ལག་པ་མཉམ་བཞག་གི་ཕྱག་རྒྱ་ལྟེ་འོག་ཏུ་བཅའ་བ། །སྐེད་པ་
དོན་བརྩེ་བརྩེགས་པ་ལྟར་བསྲོང་བ། །མགྲིན་པ་ལྕ་ཀྱུ་ལྟར་ཡིག་ཙམ་དགུགས་པ། །མིག་གཉིས་སྣ་རྩེར་དབབ་པ། །ལྕེ་ཡར་རྐན་ལ་སྦྱར་བ། །དཔུང་པ་རྒོད་
གཤོགས་ལྟར་བརྒྱང་བ་དང་བདུན་ནོ། །ཞེས་སོ། །རྒྱུ་བ་རླུང་གི་གནད་ནི། །ཐལ་འགྱུར་ལས། །རླུང་རིག་དལ་བས་ཡེ་ཤེས་འགྲུབ། །ཅེས་པ་དང་། །
འདས་རྗེས་ལས། །རླུང་གནང་ཤིན་ཏུ་དལ་ལ་བསླབ། །ཅེས་སོ། དམིགས་པ་ཡུལ་གྱི་གནད་ནི། ཕག་མོ་གྲུབ་པས། །འོད་དང་ལྷ་སྐུ་ཡིག་འབྲུ་དང་། །
ཨཿདང་མར་མེ་ལ་སོཊ་པ། །དངོས་སུ་སྣང་བ་གང་རུང་ལ། །རིག་པ་གཏང་ནས་ཅེར་རེ་ལྟ། །མ་ཡེངས་ལྟོད་ལ་ཅི་རེ་ལྟ། །ཞེས་པ་དང་། གསང་སྒྲོན་ལས་
དམིགས་པ་དག་ལ་བརྟེན་ནས་སུ། མི་དམིགས་པ་དག་རབ་ཏུ་གནས། །ཅེས་སོ། །འཛིན་པ་སེམས་ཀྱི་གནད་ནི། ལུང་ལས། གང་ཞིག་བླང་ཆེན་མྱོས་

༄༅། འདྲའི་སེམས། །མཉམ་པར་བཞག་པས་བཏུལ་ནས་སུ། །ཅེས་སོ། །ཏེ་ལོ་པས། བློ་དམན་སྐྱེས་བུ་ངང་ལ་མི་གནས་ན། །རླུང་གིས་
གནད་བཟུང་རིག་པ་བཅུན་ལ་བོར། །བལྟ་སྟངས་སེམས་འཛིན་དམིགས་པ་དུ་མ་ཡིས། །རིག་པ་ངང་ལ་མི་གནས་པར་དུ་བཅུན། །ཞེས་པ་དང་། །ཕག་མོ་གྲུབ་
པས༑ །ལུས་ནི་འབོལ་ལེ་ཤིག་གེར་བཞག ། །ངག་གི་སྨྲ་བརྗོད་མི་བྱ་བར། །པི་ཝཾ་རྒྱུན་ཐག་ཆད་བཞིན་བཞག །ཡིད་ཀྱིས་འདོད་བསམ་མི་བཏང་བར། །
སྔར་འདས་དྲན་པའི་རྗེས་མི་བཅད། །མ་འོང་པ་ཡི་སྔོན་མི་བསུ། །ད་ལྟའི་རྣམ་རྟོག་དྲན་པ་ལ། །རྩིས་གདབས་མི་བྱ་ཁྲོལ་ལེར་བཞག། ཡང་ཡང་ཐུན་དུ་བཅད་
ལ་བསྒོམ། །ཞེས་སོ། །དེ་ཡང་གནས་པ་དང་པོ་ནི། །ཉམས་སྒྲོན་ལས། །དེ་ཡང་དང་པོ་ཆུ་བྲག་བཞིན། །རྣམ་རྟོག་མང་ཞིག་ཅུང་ཟད་གནས། །ཅེས་པ་དང་། 
ཏེ་ལོ་པས། །ལས་ནི་དང་པོ་གཅང་རོ་འབབ་ཆུ་འདྲ། །ཞེས་སོ། །གནས་པ་བར་མ་ནི། །ཉམས་སྒྲོན་ལས། །དེ་ནས་དལ་འབབ་ཆུ་བོ་བཞིན། །རེས་གནས་

རེས་རྟོགས་ཐུན་ཕྱེད་གནས། །ཅེས་པ་དང་། །ཏེ་ལོ་པས། །བར་དུ་ཆུ་བོ་གང་ག་དལ་ཞིང་གཡོ། །ཞེས་སོ། །གནས་པ་ཐ་མ་ནི། །པྲ་ཁྲིག་ལས། །མི་རྟོག་
ཐིག་ལེ་ངང་ལ་གནས་པ་ནི། །མི་གཡོ་དྭངས་པའི་རྒྱ་མཚོ་ཆེན་པོའི་ངང་། །མི་གཡོ་གསལ་བ་ཏིལ་གྱི་མར་མེ་འདྲ། །ཉིན་མཚན་འདས་པའི་བར་དུ་གནས་
ཅེས་པ་དང་། །ཏེ་ལོ་པས། །ཐ་མ་ཆུ་བྲན་མ་བུ་འཕྲད་པ་འདྲ། །ཅེས་སོ། །གཉིས་པ་རྩེ་གཅིག་གིས་ཏིང་འཛིན་སྐྱེ་ཚུལ་དངོས་ནི། །ལྗོན་པས་ཞུས་པའི་
མདོ་ལས། །ཞི་གནས་ནི་སེམས་རྩེ་གཅིག་པའོ། །ལྷག་མཐང་ནི་རིག་པའོ། །ཞེས་པ་དང་། །གསང་སྒྲོན་ལས། །ཞི་གནས་བསྒོམ་པས་ལྷག་མཐོང་
སྐྱེ། །ཞེས་པ་དང་། །དུས་འཁོར་རྩ་རྒྱུད་ལས། །ལུས་ངག་སེམས་ནི་དབེན་པ་ཡི། །མི་རྟོགས་ཏིང་འཛིན་སྐྱེ་བར་འགྱུར། །མི་རྟོགས་ཏིང་འཛིན་སྐྱེས་
པ་ཡི། །མི་རྟོགས་ཡེ་ཤེས་སྐྱེ་བར་འགྱུར། །ཞེས་པ་དང་། རྒྱལ་བ་ཡང་དགོན་པས། །དེ་ཞེན་པ་མེད་ཅིང་ཐབས་མཁས་ཤིང་ཤེས་རབ་ཀྱི་ཟིན་

༄༅། པར་སྐྱོང་བས་རྩེ་གཅིག་གིས་རྣལ་འབྱོར་སྐྱེ་སྟེ། །རྣལ་འབྱོར་ཞེན་པ་ནི་ཐབས་ཤེས་སམ། །ཞི་གནས་ལྷག་མཐོང་མཉམ་
 པར་སྦྱོར་བ་ལ་ཟེར། །དེ་གང་དང་གང་གིས་སྦྱོར་བར་ནུས་པ་དེ་ལ་རྣལ་འབྱོར་ཟེར་བ་ཡིན། །ཞེས་པ་དང་། །བླ་མ་ཤཀྱ་བས། །གནས་པ་ཉམས་ཀྱིས་
བྱེ་བྲག་ཐམ་ཅད་ཁས་བླང་ངོས་བཟུང་གི་གཞི་རྩ་ཐམ་ཅད་དང་བྲལ། །བློ་འདས་ཀྱི་སེམས་འདུག་ཚུལ་འགྱུར་མེད་གཅིག་ལ་སྒྲོ་འདོག་ཆོད་པའི་ངེས་
ཤེས་ཀྱི་ཤེས་རབ་སྙེད་པ་ལ་རྩེ་གཅིག་གིས་རྣལ་འབྱོར་ཞེས་བྱ་སྟེ། །ཞེས་སོ། །གཉིས་པ་རྩེ་གཅིག་གི་དབྱེ་བ་ནི། །ཕག་མོ་གྲུབ་པས། །རྩེ་གཅིག་ཆུང་
ངུ་ལ་བདེ་གསལ་གྱི་ངོ་བོ་མཐོང་། །འབྲིང་པོ་ཏིང་འཛིན་ལ་རང་དབང་ཐོབ། །ཆེན་པོ་ལ་ཉམས་ཁོར་ཡུག་ཏུ་འགྲོ། །ཅེས་གསུངས་པ་དང་། དེ་ཡང་
རྩེ་གཅིག་ཆུང་ངུ་ནི། །རྟོགས་ལྡན་ནམ་མཁའ་འབུམ་པས། །དུས་སུམ་རྟོགས་པ་བཅད་པའི་དུས་སུ་ནི་འབོལ་ལེ་ཤིག་གེ་ལྷང་ངེར་གནས་པ་འབྱུང་། །བདེ་

གསལ་ཉམས་ཀྱི་ངོ་བོ་མཐོང་བ་ལ། །རྩེ་གཅིག་ཆུང་ངུའི་ཐ་སྙེད་མིང་དུ་བཏགས། །ཅེས་པ་དང་། །ཡང་དགོན་པས། །རྩེ་གཅིག་ཆུང་ངུ་བདེ་གསལ་གྱི་
ངོ་བོ་མཐོང་བ་ནི། །རེས་བསྒོམ་ཀྱང་མི་འོང་། །རེས་མ་བསྒོམ་ཀྱང་འོང་བ་ནི། །ད་རུང་ཏིང་ངེ་འཛིན་ལ་རང་དབང་མ་ཐོབ་པས། །དཔེར་ན་བཟོ་གསར་བུས་
བཟོ་གཟབ་ཏུ་མི་ཐུབ་དང་འདྲ། ཅེས་སོ། །རྩེ་གཅིག་འབྲིང་པོ་ནི། །རྗེ་ཐ་ཙ་བས། །དེ་ཉིད་ཅུང་ཞིག་གོམ་པ་ལས། །སྟོང་གསལ་དྲན་མེད་རྗེན་ནེ་བ། །
ཅིར་ཡང་ངོས་བཟུང་མེད་པ་སྟེ། །ས་ལེ་སིང་ངེ་ཧྲིག་གེ་བ། །གསལ་སྟོང་དེ་ཉིད་ངང་ཉིད་ལས། །ཆུ་རྒྱུན་བཞིན་དུ་གནས་པའོ། །ཞེས་པ་དང་། །ནམ་
མཁའ་འབུམ་པས། །དང་སྙིགས་རིམ་བཞིན་འཆར་ཞིང་དང་། །ནམ་མཁའ་དཀྱིལ་ལྟར་ངེས་ཤེས་སྐྱེ། །གནས་ཐོག་དག་ཏུ་ངེས་ཤེས་ལ། 
།རྩེ་གཅིག་འབྲིང་པོའི་མིང་དུ་བཏགས། །ཅེས་སོ། །རྩེ་གཅིག་ཆེན་པོ་ནི། །ཕག་མོ་གྲུབ་པས། །དེ་ཉིད་ཅུང་ཞིག་གོམ་ཙམ་ན། 

༄༅། །སྟོང་ཉིད་ནམ་མཁའ་ལྟ་བུ་ལ། །འདི་བས་ལྷག་པ་མེད་དོ་སྙམ། །གཟུང་འཛིན་སྨིན་རྒྱུ་བཞིན་དུ་སོང་། །ཉིན་མཚན་གཉིས་པོ་གཉིས་
མེད་འདྲེས། །འདི་ནི་བསྒོམ་མེད་ཡིན་ནོ་སྙམ། །བར་བར་སེམས་ཀྱི་ངོ་བོ་དེ། །མཐོང་དུ་ཡོད་ཡོད་འདྲ་བའོ། །ད་རུང་མཁན་པོ་མ་མཐང་ངོ་། །ཞེས་པ་
དང་༑ །ནམ་མཁའ་འབུམ་པས། །མྱང་ཞེན་འཕྲི་བ་རིམ་གྱིས་ཆོད་པ་དང་། །གསལ་སྟོང་དང་ཆ་ཇེ་ཆེ་བརྟན་གྱུར་ན། ཉིན་མཚོན་ཁོར་ཡུག་རྒྱུན་དུ་གནས་པ་ལ། 
རྩེ་གཅིག་ཆེན་པོ་ཐ་སྙེད་མིང་དུ་བཏགས། །ཅེས་པ་དང་། །བླ་མ་ཤཀྱ་བས། ངེས་ཤེས་སྙེད་པ། །ཉམས་སུ་བླང་བ་དང་། །སྤྱོད་ལམ་ཀུན་ཏུ་བརྟན་
པ་ཐོབ་པ་དང་གསུམ་ནི། །ཉམས་རབ་འབྲིང་ཐ་མ་གསུམ་གྱིས་ཐ་སྙེད་ཞེས་བྱའོ། །ཞེས་སོ། །གཉིས་པ་རྩེ་གཅིག་དང་སྦྱར་ལ་བཤད་དང་གཉིས་ཏེ། 
གནས་པ་གསུམ་དང་སྦྱར་ར་བཤད་དང་། །རྩེ་གཅིག་རྣལ་འབྱོར་དང་སྦྱར་བཤད་དོ། དང་པོ་གནས་པ་གསུམ་དང་སྦྱིར་བཤད་ནི། །ཐིག་ལེ་ཀུན་གསལ་

ཆེན་པོའི་རྒྱུད་ལས། །བླ་མའི་སྐད་བཀུར་ཡོངས་རྫོགས་ནས། །དམ་པའི་དྲུང་དུ་གནས་པ་ནི། །ཚོགས་ཀྱི་ལམ་ཞེས་དེ་ལ་བྱ། །ཞེས་པ་དང་། །གླིང་
རས་ཀྱིས། །བླ་མ་སངས་རྒྱས་སྤྲུལ་པའི་སྐུ། །དངོས་སུ་མཇལ་བ་ཚོག་ཀྱི་ལམ། །ཞེས་པ་དང་། །མཛོད་ལས། །དྲན་པ་ཞེར་བཞག་ཤེས་རབ་ཡིན། 
ཡང་དག་སྤང་བ་བརྩོན་འགྲུས་ཡིན། །རྫུ་འཕྲུལ་རྐང་པ་ཏིང་འཛིན་ཡིན། །ཞེས་སོ། །ཞི་གནས་དང་། །ཉན་རང་གི་ཐེག་པ་སྦྱར་བཤད་ནི། །རྣམ་པ་བཅུ་
བདུན་ལས། །ཆོས་ཙམ་སྨྲ་བའི་ཉན་ཐོས་ལ། །ཕྱི་རོལ་ཡུལ་ལ་གཙོ་བྱེད་ཅིང་། །ཤེས་པ་སྐད་གཅིག་སྣང་བར་མཐུན། །ཞེས་སོ། །གསུམ་པ་རྩེ་གཅིག་
གི་རྣལ་འབྱོར་དང་སྦྱར་བཤད་ནི། །ཐིག་ལེ་ཀུན་གསལ་ཆེན་པོའི་རྒྱུད་ལས། །བླ་མ་དམ་པས་དོན་བཤད་པས། །གང་ཟག་རྣམ་གསུམ་རྒྱུད་ལ་སྦྱར། 
སྦྱོར་བའི་ལམ་དུ་ང་ཡི་བཤད། །ཅེས་པ་དང་། །གླིང་རས་ཀྱིས། །མོས་གུས་གསོལ་བ་བཏབ་པ་ཡིས། །ངེས་ཤེས་སྐྱེ་བ་སྦྱོར་བའི་ལམ། །ཞེས་པ་དང་། 

༄༅། །ཡང་དང་པོ་རྩེ་གཅིག་གནས་པའི་ལམ། །ངེས་ཤེས་ཅུང་ཟད་སྐྱེ་བ་དྲོད། །དེ་ཉིད་འཕེལ་བ་རྩེ་མོ་སྟེ། །སེམས་མེད་པ་ལ་མི་སྐྲག་
པས༑ །བཟོད་པ་ཡིན་ཏེ་རྩེ་གཅིག་ནི། །ལོ་ཀ་ཆོས་ཀྱི་མཆོག་ཡིན་ནོ། །ཞེས་སོ། །རྩེ་གཅིག་གི་རྣལ་འབྱོར་དང་། །སེམས་ཙམ་གྱི་ཐེག་པ་སྦྱར་
བཤད་ནི། །མདོ་ལས། །ཀྱེ་རྒྱལ་བའི་སྲས་པོ་དག ། །ཁམས་སུམ་པོ་དེ་དག་ནི་སེམས་མ་མོ། །ཞེས་པ་དང་། །རྣམ་པ་བཅུ་བདུན་ལས། །རྣམ་རིག 
ལྟ་བ་ཕ་རོལ་མི། །ཟས་མང་སྟབས་ལྟར་མེད་བཞིན་ཏུ། །རང་གི་རྣམ་ཤེས་འཁྲུལ་སྣང་འདོང་། །དོན་དམ་ཤེས་པ་སྐད་ཅིག་མ། །ཞེས་
སོ༑ །བཞི་པ་རྩེ་གཅིག་གོལ་སྒྲིབ་ནི། །ཏིང་འཛིན་རྒྱལ་པོའི་མདོ་ལས། །མི་མཁས་པ་དག་ཏིང་འཛིན་བསྒོམ་བྱེད་ཀྱང་། དེས་ནི་བདག་ཏུ་འཛིན་པ་འཇིག་
མི་འགྱུར། དེ་ཡི་ཉོན་མོང་ཕ་ཕྱིར་ཞིང་རབ་ཏུ་འཕེལ། །ལྷག་སྤྱོད་ཀྱི་ནི་ཏིང་འཛིན་འདི་བསྒོམ་པས། །འདི་ནི་ནང་གི་རྣམ་པར་གཡེང་བ་སྟེ། བདག་ཏུ་

རྟོག་པ་སེམས་གཡེང་སྐྱེས་གྱུར་པ། །དེ་ནི་རབ་འབར་མཚན་ཆའི་འཁོར་ལོ་འདྲ། །ཡོང་སུ་སྨིན་ནས་མི་ཟད་སྡུག་བསྔལ་རྒྱུ། །ཅེས་པ་དང་། །ཕག་མོ་
གྲུབ་པས། །གོལ་ས་རྣམ་པ་མང་ཡོད་ཀྱང་། །བསྡུ་ན་རྟག་ཆད་གཉིས་པས་ན། །རྟག་ན་རྟགས་པའི་ཐེར་ཟུག་གོལ། །སྟོང་ན་སྟོང་པ་ཕྱོགས་ཆད་གོལ། 
བདེ་བའི་ཉམས་ན་ཞེན་པ་ན། །འདོད་པའི་ཁམས་དུ་གོལ་བ་ཡིན། །གསལ་བའི་ཉམས་ལ་ཞེན་པ་ན། །གཟུགས་ཁམས་ལྷ་ཡི་གནས་སུ་གོལ། །དགེ་
སྡིག་རྒྱུ་འབྲས་མ་ཤེས་པར། །རིག་པ་འགག་པར་འདོད་ན་སུ། །དྲན་རེག་རང་ངོ་མ་ཤེས་ན། །ཞི་གནས་ལྷན་པོར་ལྡིང་ལུས་ནས། །དུང་འགྲོའི་གནས་སུ་གོལ་
བ་ཡིན། །སྟོང་པར་གོལ་ན་མུ་ཏིག་བཞི། །ནམ་མཁའ་མཐའ་ཡས་སྐྱེ་མཆེད་དང་། རྣམ་ཤེས་མཐའ་ཡས་སྐྱེ་མཆེད་དང་། ཡོད་མིན་མེད་མིན་སྐྱེ་མཆེད་
དང་༑ །ཅི་ཡང་མེད་པའི་སྐྱེ་མཆེད་དང་། །དེ་ཡི་གནས་སུ་གོལ་བའོ། །ཞེས་སོ། །གཞན་ཡང་བྱིང་རྨུག་རྒོད་འཐོར་གྱི་སྐྱོན་ནི། །མན་ངག་རྒྱལ་

༄༅། །མཚོ་ལས། །དེ་ལ་བྱིང་བ་ནི་ཏིང་འཛིན་མི་གསལ་ཞིང་། །དྲན་མེད་དུ་ཤེས་པ་ལྷན་ནས་ཅི་བྱས་མ་ཚོར་བའོ། །སྨུག་པ་ནི། །གཉིད་
ཧུར་བ་བཞིན་ཏུ། །ནག་ཐིབས་སེ་སོང་ནས་ཡིད་ལ་ཅི་ཡང་མི་གསལ་བའོ། །རྒོད་པ་ནི། །སེམས་ཅུང་ཟད་གནས་ཀྱང་དྲན་པ་ཙག་ཙིག་མང་བའོ། 
འཐོར་བ་ནི། །རྣམ་རྟོག་ཁ་འབྱམས་ནས་བརྗོད་པའོ། །ཞེས་པ་དང་། །དག་པོ་བསྒོམ་ཚུལ་གྱི་རྩེ་གཅིག་གི་རྗེས་ཤེས། །ཨ་འཐས་སུ་ཤར་ཞེས་
གསུང་སོ། །ལྔ་པ་རྩེ་གཅིག་གི་ཏིང་ངེ་འཛིན་བཅུན་ཐབས་ནི། །དཀོན་མཆོག་རྒྱལ་མཚན་བས། །ཐོག་མར་རྩེ་གཅིག་ཉམས་ལེན་འདི་ལྟར་བྱ། 
ཕྱི་ནང་གསང་བའི་བྱ་བ་ཀུན་སྤང་ནས། །བདེ་བའི་སྟན་ལ་རྡོ་རྗེའི་དཀྱིལ་དཀྲུང་བཅའ། །རྣམ་སྣང་ཆོས་བདུན་ལུས་ཀྱི་གནད་གཅུན་ནས། །སྔར་
རྗེས་མི་བཅད་ད་ལྟའི་འདུ་ཤེས་དོར། །ཕྱི་བདུན་མི་བསུ་མ་འོང་འགྱུ་རྟོག་བྲལ། །ད་ལྟའི་ཤེས་པ་མ་བཅོས་ལྷུག་པར་བཞག། །ཅེས་པ་དང་། །

མེ་ཏྲི་བས། །རྟོག་པས་བཅིང་བའི་འཇུར་བུར་འདི། །ལྷོད་ནས་གྲོལ་བར་ཐེ་ཚོམ་མེད། །ཅེས་པ་དང་། །ཤན་ཏིལ་ལས། །གནས་ན་ཞོག་ལ་
འགྲོ་བ་ཐོང་། །གཉེར་ཁ་མ་བྱེད་ཡན་ཏུ་ཆུག། །ཆེད་དུ་གང་འཛིན་འཁྲུལ་པ་ཡིན། །རྫིང་ལ་འཕུར་བའི་བྱ་རོག་བལྟོས། །ཅེས་པ་དང་། །དམ་
པས་༑ །ཆུ་ཡི་ཆུ་བུར་ཇི་བཞིན་རང་བྱུང་རང་བཞིར་བཞག། །ཅེས་སོ། །དེ་ནས་ཞི་གནས་ཀྱི་ཞེན་འཛིན་བཅད་ཐབས་ནི། །གསེར་ཕྲེང་ལས། 
ཉམས་ལ་ཞེན་པ་བྱུང་གྱུར་ན། །ཞེན་པའི་བློ་ལ་ཅིར་གྱིས་ལྟོས། །བལྟས་པས་དྲན་པ་རང་སར་གྲོལ། །སྐྱེ་འགགས་མེད་པའི་ངང་ལ་
གནས༑ །ཅེས་པ་དང་། །ཐལ་འགྱུར་ལས། །སེམས་ནི་ཐོག་མར་བྱུང་ས་དང་། །བར་དུ་གནས་དང་ཐ་མ་འགྲོ། །དེ་ལྟར་གསུམ་ལ་བརྟགས་
དཔྱད་བྱས། །སེམས་བྱུང་སེམས་ཀྱི་གནས་ལུགས་ཤེས། །ཅེས་པ་དང་། །ཡུམ་ལས། །རྟོགས་པ་དང་བཅས་དཔྱོད་པ་དང་བཅས་པའི་ཏིང་

༄༅། །ངེ་འཛིན་བསྒོམ་པར་བྱའོ། །ཞེས་པ་དང་། །ཕག་མོ་གྲུབ་པས། །རྟོགས་མཁན་ཤེས་མཁན་ཐོས་མཁན་དང་། །རིག་
མཁན་སེམས་ལ་བྱུང་བའི་ཕྱིར། །གོང་བཞིན་སེམས་ལ་ལྟ་རྟོགས་གྱིས། ཅེས་སོ། །དེ་ཡང་རྩེ་གཅིག་རྣལ་འབྱོར་གསུམ་གྱི་ངེས་ཤེས་མྱང་
མཁན་དེ་གཅུན་ཐབས་ནི། །གཅུན་ཐབས་ཡི་བཞིན་ནོར་བུ་ལས། །དེ་ཡང་སྤང་བྱ་ཟག་མེད་དུ་བསླང་བ་ལ། །དཔྱོད་ཚུལ་གྱི་གནད་འདི་ཤེས་
དགོས། །བསླང་བ་དེ་ཡང་གོ་ཡུལ་དུ་མི་ལུས་པ་ལ་སྐད་གཅིག་མའི་སྟེང་དུ་གཅུན་ལྷོད་གཉིས་འཛོམ་པའི་བཞག་ཐབས་གལ་ཆེ། །དེ་ཡང་
གཅུན་པ་སྐད་ཅིག་མ་རང་ཐོག་ན་ཆགས་པའི་ཐབས་ཡིན། །ཀློད་པས་རྩོལ་བ་མི་འགྲོ་ནས་དོན་རིག་སྟེ་གནང་ཟིན། །དེ་ལྟར་གཅུན་ལྷོད་འཛོམ་
ན་བློ་ཡུལ་དུ་མྱང་ཚོར་ཐམས་ཅད་རིམ་པས་ཆོད་ནས། །གང་ཤར་གྱི་སྐད་གཅིག་མ་འདི་བློ་བྲལ་དུ་གཏན་ལ་ཕེབ་པར་འོང་། །དེ་ཕེབ་པ་ལ་ཆོད་མཁན་

 གྱི་སྐད་གཅིག་མ་འདི་མ་བརྡལ་བར་དུ། །ཆོད་ཡུལ་ལ་ཟད་པའི་དུས་མི་ཡོང་བས། །ཆོད་ཚུལ་ཅི་ལྟར་བྱུང་བ་བཞིན་ཆོད་མཁན་ཁོ་རང་གི་
སྟེང་དུ་གཅུན། །ཞེས་སོ། །དྲུག་པ་རྩེ་གཅིག་གི་དྲོད་རྟགས་ནི། །མཁས་གྲུབ་ཨོ་རྒྱན་པས། །བདེ་གསལ་མི་རྟོག་ཏིང་འཛིན་ལས་སུ་རུང་།
འབྱུང་བའི་རླུང་རྣམ་ནང་དུ་ཟིན་པ་ཡི། །རྟགས་དང་ཡོན་ཏན་ཐམས་ཅད་རིམ་བཞིན་འབྱུང་། །ཞེས་པ་དང་། །ཉམས་སྒྲོན་ལས། །འགྲོ་དྲུག་རྩ་
གནས་རླུང་ཚུད་དང་། །ཐོག་མེད་བག་ཆགས་སྣ་ཚོགས་དང་། སེམས་ཉིད་ཅི་ཡང་འཆར་བའི་ཕྱིར། །འགྲོ་དྲུག་སྣང་ཚུལ་སྣ་ཚོག་དང་། །ལྷ་
དང་ལྷ་མོ་ལ་སོགས་པ། །སྐྱིད་མོས་ཚལ་དང་ཞིང་ཁམས་དང་། །ཉམས་ཀྱི་བྱེ་བྲག་ཅིང་ཡང་འཆར། །ཞེས་པ་དང་། །པདྨས། །རྩེ་གཅིག་ཆེན་
པོ་རྩལ་རྫོགས་ན། །སྣང་བ་ཐམ་ཅད་རང་སེམས་སུ་ཤེས་པ་དང་། །ལས་ངན་གྱི་སྐྱོན་དག། །ངན་སོང་གསུམ་དུ་མི་འགྲོ་ཞིང་བདུད་བཞི་ལས་

༄༅། ཉོན་མོངས་པའི་བདུད་བཅོམས་ཞེས་པ་དང་། །ཡང་དགོན་པས། །དེའི་དུས་སུ་ཆོས་བརྒྱད་ལ་བློ་གཤའ་མར་ལོག། །
འདོད་ཡོན་གྱི་སྲེད་པ་མེད། །ཕྱི་ནང་གི་སྲིན་ནུ་སྤང་། །ཅེས་པ་དང་། །གསང་སྒྲོན་ལས། །ཆོས་ཉིད་གོམ་པའི་རྟགས་ནི་འདི་ལྟར་ལགས། 
གང་ལ་ཞེན་པ་མེད་ཅིང་ཆག་པ་ཆུང་། །རྟགས་ཆེན་དེ་ཡོད་གཞན་གྱི་ཁ་མ་ལུས། །ཅེས་སོ། །བདུན་པ་རྩེ་གཅིག་གི་ཏིང་འཛིན་དེ་གང་དུ་
བོག་འདོན་པ་ནི། །ཆོས་རྡོར་བས། །རིག་པ་ངེས་ཤེས་ཆོད་པའི་དུས། །བླ་མ་དམ་པའི་ཞབས་དྲུང་དུ། ཡེང་བ་མེད་པར་མོས་གུས་བྱེད། །
རྒྱུན་ཆད་མེད་པར་གསོལ་བ་གདབ། །སྨྲ་བཅད་སྒོ་བཅད་སྐུ་འཚམས་བསྡོམ། །ལུས་གནད་བལྟ་སྟངས་འཁྲུལ་འཁོར་བཅས། །རྩེ་གཅིག་
ཡེང་མེད་འབད་པར་བྱ། །སྒྲིབ་དང་རྣམ་གཡེང་དབང་མི་བཏང་། །རྒྱལ་བུ་གཞོན་ནུའི་སྤྱོད་པ་ཡིས། །ཉམས་ལོན་འཕེལ་བའི་ཐབས་རྣམ་

བྱ༑ །ཞེས་པ་དང་། །ཡང་བོག་འདོན་བླ་མར་མོས་གུས་དགོས། །རྣམ་གཡེང་མེད་པའི་དབེན་གནས་སུ། །ཆོས་བརྒྱད་ཅན་དང་འགྲིས་
འདྲེས་བཅད། །འཇིག་རྟེན་སྲིད་པའི་སྤྲོས་པ་སྤང་། །མཚན་ལྡན་བླ་མའི་གསུངས་བསྒྲུབ་བྱེད། །ཐུགས་ཡིད་འདྲེས་པའི་མོས་གུས་
ཀྱིས༑ །མཆི་མ་འཕྲུག་བཞིན་གསོལ་བ་གདབ། །གནས་པའི་རོ་ལ་མི་ཞེན་པར། །གང་ཤར་སོ་མའི་ངང་ལ་སྐྱོངས། །སྟན་མི་སྤྲུག་ཅིང་
གདོང་མི་བཀྲུ། །ཞེས་སོ། །བརྒྱད་པ་རྩེ་གཅིག་དང་སྤྲོས་བྲལ་གྱི་ཁྱད་པར་ནི། །གཙང་པ་རྒྱ་རས་ཀྱིས། །རྩེ་གཅིག་དང་སྤྲོས་བྲལ་གྱི་ཁྱད་
པར་རྣམ་རྟོག་ཆོས་སྐུ་ཤར་མ་ཤར་ཡིན། །ཞེས་པ་དང་། །ཡེ་ཤེས་རྒྱལ་མཚན་པས། །རྣམ་ཏོག་དེ་ལ་གནས་པ་ལ། །ལྟོས་རིང་ལ་ཅི་ལྟར་
གནས་ཀྱང་། །རྩེ་གཅིག་གི་ངོ་བོ་ཡིན། །རྟོགས་པ་སྐད་ཅིག་མ་ཉམས་པ་དེ་རང་ཆོས་སྐུ་ཤར་བ་དེ། །སྤྲོས་བྲལ་ཡིན་ཏེ། །སེམས་ཀྱི་

༄༅།  །འགག་གནས་གསུམ་དང་བྲལ་བས་སོ། །ཅེས་སོ། །དེ་རྣམས་ཀྱི་རྩེ་གཅིག་གིས་སྐབས་སོང་། །སྤྱི་དོན་གཉིས་པ་འགྱུ་ཐོག་ཏུ་སྒྲོ་འདོག་ཆོད་པ་སྤྲོས་བྲལ་གྱི་རྣལ་འབྱོར་ལ་བརྒྱད་
དེ། །སྐྱེ་ཚུལ་དང་། །དབྱེ་བ་དང་། །སྦྱར་བཤད་དང་། །གོལ་སྒྲིབ་དང་། །གཅུན་ཐབས་དང་། །དྲོད་རྟགས་དང་། །བོག་འདོན་དང་། །ཁྱད་པར་བསྟེན་པའོ། །དང་པོ་སྤྲོས་བྲལ་གྱི་ངོ་
བོ་མཐོང་ཚུལ་ནི། །མ་དྲོས་པས་ཞུས་པའི་མདོ་ལས། །ཤེས་རབ་མིག་གིས་མཐོང་བའི་རྟོགས་པ་དེ། །མཐོང་བ་མེད་པར་མཐོང་བའི་ཆོས་མཐོང་བ། །ཤེས་རབ་མིག་གིས་མཐོང་
བའི་རྟོགས་པ་ཡིན། །ཞེས་པ་དང་། །ཆོས་ཡང་དག་པར་བསྡུས་པར། །འགའ་ཡང་མཐོང་བ་མེད་པར་མཐོང་བ་ནི་དེ་ཁོ་ན་ཉིད་མཐོང་བའོ། །ཞེས་པ་དང་། །གསང་སྒྲོན་ལས། 
རང་སེམས་དྲི་མེད་རྗེན་པར་མཐོང་། །ཞེས་པ་དང་། །དམ་པས། །རང་སེམས་སྤྲོས་བྲལ་དེ་རང་གིས་མཐོང་ན་རང་ཉིད་སངས་རྒྱས་ཡིན་པར་ངེས་། །རྒྱུ་རྐྱེན་གང་
གིས་མཐོང་ན་བླ་མའི་གདམས་ངག་གི་མཐོང་། །ངོ་བོ་ཅི་ལྟར་མཐོང་ན་མཉམ་བཞག་དང་། །རྗེས་ཐོབ་མེད་པར་མཐོང་། །ཞེས་པ་དང་། །སྤྱན་སྔ་བ་

བྱང་ཆུབ་གྲགས་པས། །མཚུངས་མེད་རྗེ་ཡི་བཀའ་བྲིན་གྱིས། །ངེས་ཤེས་སྐད་གཅིག་ཅིག་ལ་སྐྱེ། །ཅེས་པ་དང་། །རྗེ་ཤིང་འོག་བས། །དོན་
རྣམ་པ་རང་རྟོག་པ་དྲ་ལ་ལེ་བ། །ཉོན་མོངས་པ་གཙུབ་སུ་རེ་བ་འདི་བསྒོམས་དུ་གོ། །ཉོན་མོངས་སུ་ཁྱེར་ཤེས་པ་གཅིག་བྱུང་ན། །དེ་ལ་བསྒོམས་ངོ་
བོ་མཐོང་བར་གསུངས་སིན། །ཞེས་སོ། །གཉིས་པ་སྤྲོས་བྲལ་གི་དབྱེ་བ་ནི། །ཕག་མོ་གྲུབ་པས། །སྤྲོས་བྲལ་ཆུང་ངུ་ལ་སྐྱེ་འགགས་མེད་པར་
རྟོགས༑ །འབྲིང་པོ་ལ་རྩ་བ་དང་བྲལ་བར་རྟོགས། །ཆེན་པོ་ལ་ཕྱི་ནང་གི་ཆོས་ལ་སྒྲོ་འདོག་ཐམས་ཅད་ཆོད་པའོ། །ཞེས་གསུངས་པས། །དེ་ཡང་
སྤྲོས་བྲལ་ཆུང་ངུ་ནི། །ནམ་མཁའ་རྡོ་རྗེ་བས། །སེམས་རྣམ་རྟོགས་ཆོས་སྐུ་ཤར་བ་དེ། །དོན་སྤྲོས་བྲལ་ཆུང་ངུའི་སྐྱེ་ཚུལ་ཡིན། །གནད་ཆེ་བ་གང་ཤར་ཐོག་ཏུ་
གཅུན༑ །ཞེས་པ་དང་། །ཆོས་རྡོར་བས། །སྤྱིར་ནི་གང་ཤར་རྟོགས་པ་རྣམས། །སྐྱེ་འགགས་གནས་གསུམ་བྲལ་བར་རྟོགས། །སྤང་བྱ་བདག་

༄༅། །འཛིན་རྟོགས་པ་རྣམས། །ནམ་མཁའི་མེ་ཏོག་བཞིན་ཏུ་གོ། །སྤྲོས་བྲལ་ཆུང་ངུའི་སྐྱེ་ཚུལ་ཡིན། །ཞེས་པ་དང་། །ཡང་དགོན་པས། །
དེ་ལྟར་གསལ་སྟོང་གིས་ངོ་བོ་མཐོང་ཡང་། །ད་རུང་སྟོང་འཛིན་ངེས་ཤེས་གྱི་འཛིན་པ་ཕྲ་མོ་གཅིག་དང་མ་བྲལ་བར་འདུག་ན། །ཉམས་རྟོགས་ཤན་མ་
ཕྱེས་པས་སྤྲོས་བྲལ་ཆུད་དུ་ཡིན། །ཞེས་གསུངས་སོ། །སྤྲོས་བྲལ་འབྲིང་པོ་ནི། །རིན་ཆེན་གླིང་པས། །དེ་ཉིད་གོམ་པར་གྱུར་པ་ལས། །སེམས་ཉིད་སྤྲོས་
དང་བྲལ་བར་རྟོག །མྱོང་བར་རང་བཞིན་མེད་པར་གོ། །མཐོང་བའི་ཆོས་ལ་ངེས་ཤེས་སྐྱེ། །དེ་ལ་སྤྲོས་བྲལ་འབྲིང་པོ་ཟེར། །ཞེས་པ་དང་། 
ནམ་མཁའ་འབུམ་པས། །ཉམས་རྟོགས་འདྲེས་པའི་དྲི་མ་དག་པ་དང་། །ཉོན་མོངས་རྟོགས་པ་དྲི་མེད་རྩ་བྲལ་འཆར། །གོ་མྱོང་རྟོགས་སུ་མ་ཉམས་
ལ་ཤན་འབྱེད། །བདག་མེད་རིག་སྟོང་རྩ་བྲལ་རྟོག་པ་ལ། །སྤྲོས་བྲལ་འབྲིང་པོ་ཐ་སྙད་མིང་དུ་བཏགས། །ཅེས་སོ། །སྤྲོས་བྲལ་ཆེན་པོ་ནི། །ཕག་

མོ་གྲུབ་པས། །རྟོགས་པ་དེ་ཉིད་གོམ་པ་ལས། །འཁོར་བཅས་སྣང་སྲིད་དུ་མ་ཀུན། །ངོ་བོ་རང་སྣང་སྤྲོས་དང་བྲལ། །འཛིན་པའི་བདག་པོ་རང་
སར་སྟོང་། །ཞེས་པ་དང་། །ནམ་མཁའ་འབུམ་པས། །འཁྱོར་བཅས་ལ་ཤན་འབྱེད་པའི་ངང་ནས་ཀྱང་། །སྦྱང་དཀའི་ཕྲ་གནད་ཇེ་ཆེ་ཆོད་པ་
དང་། །རིག་སྟོང་ཀ་དག་གཏན་ཏུ་ཕེབ་པ་ལ། །སྤྲོས་བྲལ་ཆེན་པོའི་ཐ་སྙད་མིང་དུ་བཏགས། །ཅེས་གསུངས་སོ། །དེ་ཡང་སྤྲོས་བྲལ་གྱི་ཉམས་མྱོང་
རྟོགས་གསུམ་ནི། །རིན་ཆེན་གླང་པས། །གསལ་སྟོང་དབྱེར་མེད་ཉམས་ཡིན་ཏེ། །རང་ངོ་ཤེས་པ་རྟོགས་པ་ཡིན། །རྒྱུན་ཆད་མེད་པ་མཉམ་
བཞག་ཏེ། །དེ་རྗེས་ལུང་མ་བསྟེན་དུ་སྣང་། །ཞེས་སོ། །གསུམ་པ་སྤྲོས་བྲལ་དང་སྦྱར་བཤད་ནི། །མངོན་པ་མཛོད་ལས། །མ་མཐོང་མཐོང་
ཕྱིན་མཐོང་བའི་ལམ། །མཐོང་བ་གོམ་ཕྱིར་བསྒོམ་པའི་ལམ། །ཞེས་པ་དང་། །པདྨ་དང་འོད་ཟེར་བླ་མས། །འདི་ལ་གསུམ་སྟེ། །སྤྲོས་བྲལ་

༄༅། །ཆུང་ངུ་ས་དང་པོ་ཉིད། །བདེ་བའི་དོན་རྟོགས་པ་དབུ་མའི་ལྟ་བ་ས་གཉིས་པ། །ས་གསུམ་པ། །ས་བཞི་པ། །ས་ལྔ་པ་ནི། །སྤྲོས་བྲས་
འབྲིང་པོ། ས་དྲུག་པ་འགྱུ་སྟོང་དབྱེར་མེད་མངོན་དུ་གྱུར་པ་ནི། །སྤྲོས་བྲལ་ཆེན་པོ། །ཅེས་སོ། །དེ་ཡང་སྤྲོས་བྲལ་ཆུང་ངུ་དང་། །མཐོང་ལམ་ས་དང་པོ་སྦྱར་
བཤད་ནི། །འཕགས་པའི་དགོངས་པ་ངེས་པར་འགྲེལ་བའི་མདོ་ལས། །བྱང་ཆུབ་ལ་ནི་ཉེ་བ་དང་། །སེམས་ཅན་དོན་འགྲུབ་མཐོང་བ་ལ། །རབ་ཏུ་དགའ་
བ་སྐྱེ་གྱུར་པ། །དེ་ཕྱིར་རབ་དགའ་ཞེས་བརྗོད་དོ། །ཞེས་པ་དང་། །ཐིག་ལེ་ཀུན་གསལ་ཆེན་པོའི་རྒྱུད་ལས། །ངོ་སྤྲད་དོན་གྱི་སྒོ་ནས་ནི། །ཚེ་འདི་
བདེན་པའི་དོན་མཐོང་བས། །མཐོང་བའི་ལམ་དུ་བཤད་པ་ཡིན། །ཞེས་པ་དང་། །གླིང་རས་ཀྱིས། །རྟོགས་ལྡན་བླ་མའི་བྱིན་རླབས་ཀྱིས། །རྟོག་པ་
ཤར་བ་མཐོང་བའི་ལམ། །ཞེས་པ་དང་། །ཡང་རང་སེམས་གདོད་ནས་དག་པ་སྟེ། །མངོན་དུ་གྱུར་པ་ས་རབ་དགའ། །ཞེས་སོ། །དེ་ཡང་

སྤྲོས་བྲལ་མཐོང་ལམ་ཡིན་པས་ངེས་པ་མེད་དོ་ཞེ་ན། །ཞང་གི་ཞལ་ནས། །རྟོགས་པ་ལྷན་གྱི་ཤར་ནས་དེ། །མཐོང་ལམ་རབ་ཏུ་དག་པའི་ས། །
ཅེས་པ་དང་། །རྒྱ་རས་ཀྱིས། །སྤྲོས་དང་བྲལ་བ་མཐོང་བའི་ལམ། །ཞེས་གསུངས་པའི་ཕྱིར་ངེས་སོ། །སྤྲོས་བྲལ་འབྲིང་པོ་དང་ས་དགུར་དབྱེ་བའི་
ས་གཉིས་པ་ནས། །ས་ལྔའི་བར་སྦྱར་བཤད་ནི། །རྒྱུད་ལས། །བསྒོམ་དུ་མེད་པར་རྟོགས་པ་དང་། །གོམ་དུ་ཡོད་པར་ཤེས་པ་ནི། །གཉིས་
སུ་མེད་པར་གནས་པར་དེ། །བསྒོམ་པའི་ལམ་དུ་གནས་པའོ། །ཞེས་པ་དང་། །གླིང་རས་ཀྱིས། །རྟོགས་པ་ཡར་ངོའི་ཟླ་བ་ལྟར། །གོང་དུ་
འཕེལ་བ་བསྒོམ་ལམ་ཡིན། །ཞེས་པ་དང་། །མདོ་ལས། །འཆར་ཚུལ་རྟོགས་པའི་དྲི་བྲལ་བས། །དྲི་མ་མེད་པའི་ས་ཞེས་བྱ། །ཆོས་ཉིད་
སྣང་བ་ཆེན་པོ་ཡི། །འོད་འབྱེད་ཕྱིར་ན་འོད་འབྱེད་པའོ། །འོད་ལྟར་བྱང་ཆུབ་ཕྱོགས་མཐུན་ཆོས། །རབ་ཏུ་བསྲེང་བྱེད་འོད་ལྟ་བུ། །དེ་དང་

༄༅། ལྡན་ཕྱིར་ས་དེ་ནི། །འོད་འཕྲོ་ས་ཞེས་བྱ་བ་ཡིན། །སེམས་ཅན་ཡོངས་སུ་སྨིན་བྱེད་ཅིང་། །རང་གི་སེམས་ཀྱིས་བསྲུང་བའི་ཕྱིར། །
བློ་ལྡན་རྣམས་ཀྱིས་སྦྱང་དཀའ་བས། །དེ་ཕྱིར་སྦྱང་དཀའི་ས་ཞེས་བརྗོད། །ཅེས་པ་དང་། །གླིང་རས་ཀྱིས། །ཉོན་མོངས་དྲི་མ་མ་ལུས་པ། །རབ་
ཏུ་སྤང་བ་དྲི་མ་མེད། །སེམས་ཀྱི་འོད་གསལ་ལྷན་གཅིག་སྐྱེས། །གསུམ་པ་འོད་འབྱེད་པ་ཡི་ས། །སངས་རྒྱས་ཆེ་བའི་ཡོན་ཏན་རྣམས། །དེ་ལ་
བྱུང་ཞེས་འོད་འཕྲོ་བ། །ཟབ་ཅིང་གཏིང་དཔག་དཀའ་བའི་ཕྱིར། །ལྔ་པ་སྤང་དཀའི་ས་ཞེས་བརྗོད། །ཅེས་སོ། །སྤྲོས་བྲལ་ཆེན་པོ་དང་ས་དྲུག་པ་
སྦྱར་བཤད་ནི། མདོ་ལས། །ཤེས་རབ་ཕ་རོལ་ཕྱིན་བརྟེན་པས། །འཁོར་བ་དང་ནི་མྱ་ངན་འདས། །གཉིས་མེད་མངོན་དུ་གྱུར་པའི་ཕྱིར། །མངོན་དུ་
གྱུར་པའི་ས་ཞེས་བཤད། །ཅེས་པ་དང་། །གླིང་རས་ཀྱིས། །རང་གིས་རིག་པ་ཡེ་ཤེས་དེ། །མངོན་དུ་གྱུར་པ་ས་དྲུག་ཡིན། །ཞེས་པ་དང་། །ཏིང་

འཛིན་རྒྱལ་པོ་ལས། །རབ་ཏུ་དགའ་དང་དྲི་མེད་འོད་འབྱེད་དང་། །འོད་འཕྲོ་ཤིན་ཏུ་སྦྱང་དཀའ་མངོན་གྱུར་དང་། །ཞེས་སོ། །སྤྲོས་བྲལ་དབུ་
མའི་ཐེག་པའི་སྦྱར་བཤད་ནི། །དབུ་མ་ལས། །རྟེན་ཅིང་འབྲེལ་བར་འབྱུང་བ་གང་། །དེ་ནི་སྟོང་པ་ཉིད་དུ་བཤད། །དེ་ནི་བདེན་བ་རྟག་པ་སྟེ། །དེ་ནི་
དབུ་མའི་ལམ་ཡིན་ནོ། །ཞེས་པ་དང་། །འཆི་མེད་རྡོ་རྗེའི་གླུ་ལས། །མཐའ་དབུས་མི་བྱེད་དབུ་མ་དྲོང་པོའི་ལམ། །བཅས་བཅོས་བྲལ་ན་ཐུགས་ཀྱི་ལམ་། 
མཆོག་བདེ། །ཅེས་སོ། །སྤྲོས་བྲལ་གྱི་གོལ་སྒྲིབ་ནི། །ཡང་དགོན་པས། །འདིའི་སྐབས་དུ་རྒྱུ་འབྲས་སྟོང་པར་རྟོག་པས་རྣམ་སྨིན་བསག་པ་མི་སྣང་བས་ལས་། 
རྒྱུ་འབྲས་ལ་གྲུབ་པ་མི་འདུག་སྙམས་པ་སྐྱེ་སྟེ། །མྱང་བ་ཡེ་ཤེས་ཀྱི་རྟོགས་པ་དེའི་རྗེས་སུ་འབྲང་ནས། །ནག་པོ་ཁ་འབྱམས་སུ་འགྲོ་དོག་ཡོང་། །
སྤྲོས་བྲས་མེད་པའི་སྟོང་རྫེིས་ཁྱེར། །བྱ་བ་འཁོར་ས་ཡིན། །བདུད་ཀྱི་བར་ཆད་ཀྱིས་བསྡོམས་པ་ཤོར་བ་ལོགས་པ་འབྱུང་དོག་ཡོད། །ལས་

༄༅། །རྗེས་སུ་མི་འབྲང་ལྟར་སྣང་ཙམ་དུ་སྨིན། །ཞེས་པ་དང་། །འོད་ཟེར་བླ་མས། །བསྒོམ་ལམ་ཆུང་ངུར་ཐེ་ཚོམ་འོང་། །བསྒོམ་ལམ་
འབྲིང་པོར་ཐང་སྨོད་ཡོད་ཞེས་སོ། དེ་ཡང་ཆུང་འབྲིང་གིས་དེ་རྗེས་ནི། །ཆོས་དྷོར་བས། །བསྒོམ་ལམ་ཆུང་ངུ་ལེན་གསུམ་དུ་དབྱེ་བ་ནི། །དབྱིང་
ཅུང་ཟད་མཐོང་བས། །ངའི་རྟོགས་པ་བས་ལྷག་པ་བླ་མ་དང་སངས་རྒྱས་ལའང་མེད་སྙོམས་ཀྱི་ང་རྒྱལ་བདུད་ཀྱིས་འགྱུ་བ་འོང་། །ཡང་སྐབས་རེར་འདིས་
བསྒོམ་གྱི་གོ་ཨི་ཆོད་སྙམ་པ་འོང་། །ད་རུང་རྟོགས་ཉོམས་ཀྱིས་ཕྲ་བ་དེ་མ་ཆོད་པས། །བླ་མ་ཆོས་སྐུ་སངས་རྒྱས་ལ། །ཡང་ལོག་རྟོག་དུ་མ་འོང་། །དེ་
ལོགས་པ་དྲན་བས་མ་ཟིན་པའི་དུས་སུ། །ཐ་མལ་བ་འདྲ་བའི་རྟོག་པ་ཕྲ་རག་ཕུབ་མ་ཕྱར་མ་འདྲ་འོང་། །ཞེས་པ་དང་། །ཕག་མོ་གྲུབ་པས། །འདིའི་དུས་སུ་
སྲིན་བུའི་ཁ་ཆུས་རང་ཉིད་བཅིང་པ་བཞིན་ཏུ། །བསྒོམ་ཁོ་རང་ལ་ང་རྒྱལ་ལ་སྐྱེ། །གཞན་ལ་ཁྱད་གསོད་ཀྱི་བློ་འབྱུང་། ང་བཟང་གིས་ཚིགས་སམ། །ཆོས་

ལ་རིས་དང་ཕྱོགས་སུ་བཅད། །ཉམས་སྐྱོངས་ན་ཚིགས་པ་ཟ། །འགྲོ་སྙིང་འདོད། །ཟུར་འགོ་རག། །བསྒོམ་ཆེན་བ་སྣ་ཐུང་བར་འོང་། །ཚིག་ངན་
གྱི་ཆར་པ་འབེབ། །འདིའི་དུས་སུ་ཡང་གཡང་ས་ཆེ་ཤོས་ལ། །རྒྱུ་འབྲས་ཁྱད་དུ་གསོད་དོག་ཡོད་པས། །ད་ལྟ་མེ་སྟོང་པར་བསྒོམས་ཀྱང་ཚར་བར་
འདུག། །རྟོགས་པ་ནམ་མཁའ་ལྟ་བུར་འདུག་ཀྱང་། །དགའི་མི་དགའ་འོང་བས། །བླ་མས་ཆོས་གདམས་པའི་དུས་སུ། །དེ་ཀུན་ཅང་མ་འདུག་པ་
ལ་ཟེར་ནས་འོང་། །གཞན་གྱི་ཁོ་དང་མི་མཐུན་པའི་ཆིགས་གཅིག་གཅིག་སྨྲ་བའམ། །དོན་ཕྱིན་ཅི་ལོག་གཅིག་བྱས་ནས་ཤེས་པ་ཀཾ་ཀཾ་ཙིག་ཙིགས་
མང་ཞེས་པ་དང་། །ཞང་གིས། །སྤྲོས་བྲལ་དུས་ཀྱི་རྗེས་ཐོབ་ནི། །རེས་འགའ་སྒྱུ་མར་ཡོང་ནས་ནི། །རེས་འགའ་ཨ་ཐས་ཉིད་དུ་སྣང་། །ཞེས་སོ། 
སྤྲོས་བྲལ་ཆེ་འབྲིང་མཚམས་ཀྱི་ཕྲ་གནད་ནི། །འོད་ཟེར་བླ་མས། །དེ་ནས་སྦྱང་དཀའི་ཕྲ་བ་གཅིག་དབྱིངས་ལ་གནས་པར་མ་ཤེས་ཀྱང་། །དབེན་པར་ནན་ཏན་

༄༅། །མཉམ་པར་བཞག། །དེ་ཚེ་ཤེས་བྱའི་ཕྲ་བ་གཅིག། །དབྱིངས་ཀྱི་ངང་ལས་ལྷན་གཅིག་ཏུ། །ཐབས་མཁས་གཡོ་ཅན་མཛད་པ་
ལྟར་༑ །རེ་དོགས་མཚན་མ་མེད་ན་ཡང་། །ཡེ་ཤེས་ཙམ་གྱི་མཐོང་བ་ཡི། །ཤེས་བྱ་གསལ་བའི་གཏེར་གཅིག་ཐོན། །ཞེས་པ་དང་། །ཡང་། །རྒྱལ་པོའི་
བུ་ལ་བཙུན་མོ་དང་། །བློན་པོ་བསམ་ངན་འཆང་བ་ལ། །གཡོ་ཅན་གྱིས་མཚང་དེ་རིག་ནས། །རྒྱལ་པོས་མི་ཉན་པའམ། །ཡང་ན་ཕ་མས་བུ་ཚ་མིང་སྲིང་
ལ་བསམ་ངན་འཆང་བ། །བུ་མིང་སྲིང་གིས་རིགས་དཀའ་བ་ལྟ་བུ། །འདི་རིགས་ཤིང་ཆོད་པ་ལ་དབེན་པར་ཕྲ་གཅུན་གཉིས་འཇོམས་དགོས། །ཅེས་སོ། །
སྤྲོས་བྲལ་ཆེན་པོ་ལ་སྟོང་ཞན་མངོན་གྱུར་གྱི་གདེང་གིས་སྒྲིབ་པས་གཞན་ལ་ཕན་ཐོགས་མི་འབྱུང་སྟེ། །འབྲི་གུང་བས། །རང་རིག་སྤྲོས་དང་བྲལ་བས་ཁྱོད་
ཀྱིས་ཤེས་མོད་ཀྱང་། །ད་རུང་ལུས་དང་སྣང་བ་འདི་ལ་ཕྲིགས་མ་ཚུང་། །རྩ་བ་བསྒོམ་པ་མ་གཏོགས་མཐོན་དམན་ལས་ལ་མ་འཇུག་ཅིག། །ཅེས་པ་

པ་དང་། །ཡང་ །སྤྲོས་བྲལ་དེ་བསྒོམ་པའི་ཀློང་དུ་གྱུར་པའི་དུས་ན། རྒྱུ་འབྲས་ཐམས་ཅད་སྟོང་ཉིད་ཞུགས་པས། །ཕག་ཙོ་རོག་པོ་དང་། །
རོ་རོག་པོ་ཁྱད་མེད་པར་འགྲོ་ནས། །རྒྱུ་དེ་ལས་འབྲས་བུ་འདི་འབྱུང་མ་ཤེས་པས། །གཞན་གྱི་ཚོགས་དཔོན་ལ་སོགས་མི་བཏུབ་པ་ཡིན་ནོ། །ཞེས་
པ་དང་། །ཡང་དགོན་པས། །རོ་གཅིག་མ་ཤར་ན་འགྲོ་དོན་རྒྱ་ཆེ་མི་འབྱུང་སྟེ། །འབྱུང་ཡང་ལོག་འཚོ་གཅིག་ཏུ་ཤོར་བ་ཡིན། །ཞེས་སོ། །ཆོས་
རྗེ་བྱང་སེམས་བས། །བསྒོམ་ལམ་འབྲིང་པོའི་སྐབས་ལ་དེ་རྗེས་ཕྲ་བ་ལས། །ཕྲ་རགས་གསུམ་ཞིབ་པ་ཉི་རྡུལ་གྱི་དཔེ་བསྟན་པ། །རག་པ་སྦྱང་
དཀའི་ཕྲ་གནད་ལ་ཐུག། །ཕྲ་བ་དྲུག་པ་མངོན་གྱུར་གྱི་སྟོང་པ་ལ་ཞན་པ་ཡིན་ཟེར། །གོང་མ་ལ་ལྟོས་ན་དབྱིངས་མཐའ་ཡིན། །ཡང་ཕྲ་མ་
བདུན་པའི་ཐད་སོའི་རོ་གཅིག་ཆུང་ངུའི་མྱང་ཞན་ཡིན། །ཞེས་སོ། །དེ་ཡང་སྤྲོས་བྲལ་གྱི་གཅུང་ཐབས་ནི། དམ་པས། །རྟོགས་པའི་མྱུ་གུ་

༄༅། །འཁྲུངས་གྱུར་ཀྱང་། །ཞི་གནས་རློན་གྱིས་མ་སྐྱོང་ན། །ཆུ་སྣོད་འགུལ་བའི་ཟླ་བ་བཞིན། །རྟོགས་ཐོག་ན་བརྟན་པ་མི་ཐོབ་བོ། །
ཅེས་པ་དང་། །ཐར་ལམ་གྲ་མང་བས། །བསྒྲུབ་པ་རྐྱེན་ཁར་མ་བཏང་། །ངོ་བོ་མཐོང་ནས་འཁྲུལ་པ་མི་སིལ། །གོམ་འདྲིས་ཀྱི་བརྟན་པ་མི་ཐོབ་
པར་གྱིས། །ཞེས་པ་དང་། །མདོ་ལས། །རྣམ་པར་རྟོག་པ་མེད་ཅིང་དཔྱོད་པ་ཙམ་གྱི་ཏིང་ངེ་འཛིན་བསྒོམ་པར་བྱའོ། །ཞེས་པ་དང་། །
གསང་སྔགས་རྒྱ་མཚོ་ལས། །གང་ཤར་སྐད་གཅིག་མའི་སྟེང་དུ་རོ་རུས་འཕྲོད་པའི་གཅུན་ཐབས་གལ་ཆེ། །དེ་ཡང་སྤྲོས་བྲལ་ཆུང་ངུ་ནས་ཆེན་པོའི་བར་
དུ་སྔ་མའི་རག་པ་ཆོད་པ་ལྟར། །ངོ་བོ་དེ་ཟད་དོ་འདུག་སྙམ་པ་ཡང་ཡང་འོང་། །ཅི་ལྟར་བྱུང་བཞིན་གཅུན་པས་རག་པ་ཆོད་པའི་ངང་ལ་མི་ཀློད་
ནས་དེ་བས་གཅུན་པས་གོང་མའི་ཕྲ་བ་བསླང་ཞིང་ཆོད་པས་སྤང་ཐུབ་པ་ཡིན་ཞེས་གསུངས་སོ། །དེ་ཡང་སྤྲོས་བྲལ་ཆུང་ངུའི་གཅུན་ཐབས་ནི། །

ཆོས་དྷོར་བས། །རྟོགས་པའི་ངང་ལ་མ་ཡེངས་པར། །རྩེ་གཅིག་ཉམས་སུ་བླང་བར་བྱ། །ཡེང་མེད་དྲན་པས་རྒྱོང་པོ་ཡིས། །ཕྲ་རག་གང་
བྱུང་རང་སར་གཅོད། །ཟག་མེད་མོས་གུས་གནད་དུ་བསྣུན། །ཤར་ཚད་དབྱིངས་དང་རོ་རུས་སྤྲད། །ངེས་ཤེས་དགའ་ཚོར་རིམ་པས་སྐྱེ། །
དེ་ལྟར་རྟོགས་མཁན་ཕྲ་བ་རྣམས། །ཐད་པོར་ངོས་བཟུང་རང་ཐོག་ཀློད། །ཐེ་ཚོམ་ཐང་ལྷད་གང་བྱུང་ཡང་། །ངོས་བཟུང་མ་བཅོས་སོ་མར་བཞག །
ཅེས་སོ། །སྤྲོས་བྲལ་ཆུང་འབྲིང་གཉིས་ཀྱི་གཅུན་ཐབས་ནི། །ཡང་དེ་ཉིད་ལས། །དེ་ལྟར་རྟོག་པའི་ངང་ཉིད་ལས། །ཡེང་བ་མེད་པའི་བཙོན་འགྲུས་ཀྱིས། །སྐད་
ཅིག་མ་ཡེང་གཅུན་གྱུར་ན། །རྗེས་རྗེས་རག་པ་ཇེ་ཇེ་ཆོད། །དངོས་འཛིན་རྩོལ་བ་ཇེ་ཇེ་ཆུང་། །ཉོན་མོངས་ཕྲ་རག་གང་ཤར་རྣམས། །དྲན་པས་ཟིན་དུས་
ཆོས་སྐུར་ཤར། །སྐབས་རེ་ཐང་ལྷོད་དུ་མ་སྐྱེ། །སྐབས་རེ་དགའ་བའི་ངེས་ཤེས་སྐྱེ། །ངོས་བཟུང་རྩོལ་མེད་གཅུན་གྱུར་ན། །ཆོད་ཚུལ་དག་ལུགས་

༄༅། །རིམ་པ་འོང་། །འོག་མའི་རག་པ་ཆོད་པ་དང་། །གོང་མའི་ཕྲ་བ་མ་རིག་པར། །ཀློད་ན་གོང་མ་རིག་དུས་མེད། །མི་ཀློད་རྩེ་
གཅིག་ཐོག་ཏུ་གཅུན། དེ་ལྟར་རྩེ་གཅིག་གཅུན་པ་ལ། །ཕྲ་རག་སྙོམས་ཆ་གང་བྱུང་ཡང་། །རག་པ་བྱུང་ན་རག་ངར་འདོན། །ཕྲ་བ་སྙམ་ན་ཕྲ་
ངར་འདོན། །སྟོང་པར་ཤར་དུས་སྟོང་ངར་འདོན། །སྟོང་སྙམ་ཕྲ་རག་ཆོད་པ་ཡིས། །ངང་ལ་རྗེན་ངར་ཡང་ཡང་འདོན། །དེ་ལྟར་གཅུན་པའི་ནུས་
པ་ཡིས། །འོག་མ་ཆོད་ནས་གོང་མ་ཡི། །ཕྲ་བ་རིམ་པས་བསླང་བ་ཡིས། །ཆོད་ཚུལ་དག་ལུགས་བྱུང་བ་བཞིན། །དོན་དམ་བདེན་པའི་ངོ་བོ་དེ། །ད་
གཟོད་མཐུང་བར་འདུག་སྙམས་པའི། །དགའ་བའི་ངེས་ཤེས་ཡང་ཡང་འོང་། །དེ་རང་བཟང་རྟོགས་དྲི་མ་ཡིན། །ངོས་བཟུང་རྩོལ་མེད་རང་ཐོག་ཀློད། ། 
དེ་རྟར་ཡུན་རིང་གོམ་པ་ལ། །རྗེས་རྗེས་ཉོན་མོངས་ཕྲ་རག་རྣམས། །དྲན་པ་ཙམ་ནས་ཆོས་སྐུར་ཤར། །ཞེས་སོ། །སྤྲོས་བྲལ་ཆེ་འབྲིང་གི་འཚམས་སུ་

སྣང་དཀའི་ཕྲ་གནད་གཅུན་ཐབས་ནི། །ཡང་དེ་ཉིད་ལས། འོག་མའི་རག་པ་ཆོད་པའི་ཚེ། །གོང་མའི་ཕྲ་གནད་མ་བསླང་བར། །འཁྲུལ་
ཞིག་བཏང་སྙོམ་ཕྲ་བ་འོང་། །དེ་དུས་རང་ཐོག་མི་གཅུན་པར། །ཀློད་ན་གཏན་ནས་ལུས་པའི་ཉེན། །མི་ཀློད་རྩེ་གཅིག་གཅུན་པ་ལ། །ཤིན་ཏུ་དབེན་པའི་
ས་ཕྱོག་སུ། །ལུས་གནད་ལྟ་སྟངས་རྩེ་གཅིག་བཞིན། །དབེན་པ་དགུ་ཕྲུག་ང་ཉིད་དུ། །གང་ཤར་སྐད་ཅིག་རང་ཐོག་ན། །ཡེང་མེད་དྲན་པའི་
རྒྱང་སོ་བཙུག །ཕྲ་གནད་རྩོལ་བ་ཕྲ་མོ་དེ། །རང་བཞིན་རྒྱུད་ཐོག་རིག་དུས་སུ། །ངོས་བཟུང་རྩོལ་མེད་རང་ཐོག་ལྷོད་། །རྩོལ་མེད་ཀློད་པར་མ་ཤེས་
ན༑ །བསྐལ་པར་བསྒོམ་ཡང་ཆོད་དུས་མེད། །དབེན་པར་རྒྱུན་བསྲིངས་མ་བསྒོམ་ན། །གཡེང་བར་བཅས་ཤིང་བསྒོམ་གྱུར་ན། །ཕྲ་གནད་རྒྱུད་
ཐོག་རིག་དུས་མེད། །མ་རིག་བར་དུ་ངོས་མ་ཟིན། །ཟིན་ཀྱང་གཅུན་ཀློད་མ་འཇོམས་ན། །གནད་དུ་མི་འགྲོ་ཆོད་མི་ནུས། །འོག་མ་ཆོད་པའི་ཕྲ་བ་དེ། །

༄༅། །གང་མ་ཆོད་རྒྱུའི་རག་པ་རེད། །རིག་པ་སྐད་གཅིག་འགྱུར་ལྡོག་ལ། །སྒྲིབ་བྱེད་རྩོལ་བའི་ཕྲ་གནད་གབ། །ནམ་མཁའ་གཏེར་ནི་ཐོན་
དཀའ་བས། །མིང་ནི་སྦྱང་དཀའི་ཕྲ་གནད་ཟེར། །མ་ཆོད་གོང་མའི་ཕྲ་བ་རྣམས། །འདི་ཡི་འགགས་ནས་ཆོད་དུས་མེད། །མ་ཆོད་མཉིས་སམ་འདྲེས་
དུས་མེད། །ཆོད་ཐབས་གནད་ནས་འཛིན་པ་ལ། །དབེན་གསུམ་བརྟེན་ཅིང་ཕྲ་གཅུན་བྱེད། །རྩོལ་བའི་ཕྲ་གནད་སྐད་ཅིག་དེ། །ངོས་འཛིན་མི་བསྒྲིམ་
རང་ཐོག་ཀློད། །རིག་ཅིང་ཆོད་ནས་ཇེ་ཇེ་གཅུན། །གཅུན་པས་གནད་དུ་སོང་བ་ན། །རང་རིག་ཕྲ་གནད་གྲངས་མེད་འཆར། །དག་ནས་སྤྲོས་བྲལ་ཆོག་སམ་
སླེབས། །རག་པ་ཆོད་པའི་དགའ་ཚོར་དང་། །རྩོལ་བ་ཆུང་བས་ཡིད་ཆེས་འོང་། །ཞེས་པས། །དེ་ཡང་སྤྲོས་བྲལ་ཆེན་པོར་སྟོང་ཞན་གཅུན་ཐབས་ནི། 
ཡང་དེ་ཉིད་ལས། །དེ་ལྟར་ཕྲ་རག་གང་ཤར་ཡང་། །སྟོང་པའི་གདིང་གིས་མི་བཀག་ནས། །བཏང་སྙམ་ཕྲ་རག་ཅི་བྱུང་ཡང་། །ཐད་སོར་ཕྲ་

གཅུན་དར་གཅུན་བྱ། །རག་པའི་མྱོང་ཚོར་ཆོད་པ་ལྟར། །རྩོལ་བ་ཆུང་ངུ་སོང་བ་ལ། །རྩོལ་མེད་དྲན་པ་ཡིན་སྙམ་འོང་། །དེ་སོགས་གང་བྱུང་རྟོག་པ་
རྣམས་རང་སར་རོ་རུས་འཕྲོད་པར་གཅུན་ཞེས་པ་དང་། །ཡང་སྟོང་ཞེན་ངང་ལ་མི་སྡོད་པར། །གང་ཤར་སྐད་ཅིག་རང་ཐོག་ནས། །གཉིས་སུ་བསམ་
མཐའ་མ་དེད་པའི། །ཞེ་བཅའ་བྱེད་ནས་རྒྱང་སོ་བཙུག །རྗེས་རྗེས་རྟོག་པ་ཕྲ་རག་ལ། །སྐད་གཅིག་སྟེང་ན་སྐྱོན་ཡོད་གཉིས། །སོ་སོར་འབྱེད་
ནས་ཕྲ་གཅུན་བྱེད། །ཅེས་སོ། །དེ་ལྟར་སྤྲོས་བྲལ་ཆེ་ཆུང་འབྲིང་གསུམ་ལ། །དྲན་པ་སྐད་ཅིག་ཀྱང་ཡེང་ཁམས་མེད་དེ། །འབྲི་གུང་བས། །བུ་
ཀུན་ཧྲིལ་གྱིས་དྲིལ་ནས་འདི་ལས་མེད། །དེ་གང་ཞེ་ན། །དྲན་པའོ། །དྲན་པ་མཁས་ན་བསྒོམ་མཁས། །དྲན་པ་མེད་ན་བསྒོམ་མེད། །དྲན་པ་
སྟོར་ན་བསྒོམ་སྟོར་ཞེས་པ་དང་། །ཡང་བརྩོན་འགྲུས་ཆེན་པོའི་གོ་བ་ནི། །དྲན་པ་རྒྱུན་ཆད་མེད་པའོ། །ཞེས་པ་དང་། །རྒྱ་རས་ཀྱིས། དྲན་པ་མི་

༄༅། །ཟིན་གོ་ཡུལ་དེ། །བྱང་ཆུབ་ལམ་དུ་འགྲོ་མི་སྲིད། །ཅེས་སོ། །དྲུག་པ་སྤྲོས་བྲལ་གྱི་དྲོད་རྟགས་ནི། །པདྨའི་བཞི་རིམ་དུ། །བཀའ་
བསྟན་ཆོས་བསང་སྔགས་རྣམས། །བླ་མ་དགེ་བའི་བཤེས་གཉེན་དུ་འཆར་ཞིང་མཐོང་། །ངེས་ཤེས་སྐྱེ། །དངོས་འཛིན་མཚན་མའི་ཆོས་ལ་བློ་
ལྡོག །ཡང་དག་པའི་ཆོས་ལ་ངེས་ཤེས་སྐྱེ། །སྔགས་ཀྱིས་དགའ་བཞི་ལ་དགའ་བ་སྐྱེ། །ཕར་ཕྱིན་ལྟར་གྱིས་མཐང་ལམ་མཚོན་ཉིད་ཀྱི་
བདེན་པའི་ཡོན་ཏན་རྒྱུད་ལ་སྐྱེ། །རང་སེམས་སྟོང་ཉིད་སྒྱུ་མ་ལྟ་བུའི་རྟེན་འབྲེལ་བསྒྲིགས་ཤིས། །བླ་མའི་དྲིན་ཐོབ་སངས་རྒྱས་ལུང་བསྟེན་པར་
མཐོང་། །ཞེས་སོ། །འོ་ན་སྤྲོས་བྲལ་མཐོང་ལམ་གྱི་ཡོན་ཏན་ནི་གང་ཞེ་ན། །ཕག་མ་གྲུབས་པས། །བསྒོམ་ཆེན་བ་ལྟར་འདུག་ཡོན་ཏན་མི་འདུག་སྙམ་དུ་རུང་
ཡོན་ཏན་ཡང་མ་དྲན་ཏེ། ཞེན་ཆག་ཀྱང་བསྲུབ་དགོས། །ཟན་བརྫིས་ཀྱང་ཁར་བཅུག་དགོས་སྟོན་ཐོག་སྨིན་ཀྱང་བཙས་མ་བྱེད་དགོས། །ཆང་

དར་ཡང་བཙགས་དགོས། །སྙན་འཐུང་ཡང་ཁོང་བར་བུ་དགོས། །བསྒོམ་གཅིག་ཡོད་ན་གཟོད། །བསྒོམ་ན་ཡོན་ཏན་འོང་། །སྐྱོན་གཟོད་
དག །ཅེས་པ་དང་། །ཡང་འདི་ལ་ཐེ་ཚམ་མི་དགོས་ཏེ། །ཉི་མ་ཤར་བ་ཙམ་གྱིས་ནི། །ས་གཞི་དྲོས་པར་མི་ནུས་ཀྱང་། །འོད་ཟེར་རིམ་
གྱིས་རྒྱས་ནས་དྲོས། །ནོར་བུ་ལེན་པ་ཙམ་གྱིས་ནི། །རྒོད་རྒོད་འབྱུང་བར་མི་ནུས་ཏེ། །མཆོད་དང་གསོལ་བ་བཏབ་ན་འབྱུང་། །བྱིས་པ་མི་ལས་
མ་འདས་ཀྱང་། །སྐྱེ་མ་ཐག་ནས་སྟོབས་ལྡན་མིན། །རིམ་གྱི་བསླབ་ནས་སྣ་ཚོགས་ཤེས། །དེ་བཞིན་བདེན་པའི་དོན་མཐོང་ཡང་། །མ་བསྒོམ་ཡོན་
ཏན་འབྱུང་མི་འགྱུར་། །གོམ་པ་ཡི་ནི་མཆོག་ཐོབ་འགྱུར། །ཐུན་མོངས་གྲུབ་ཆེན་བརྒྱད་ལོགས་པ། །འདི་ཀུན་རྟེན་ཅིང་འབྲེལ་བའི་མཐུས། །ང་རྒྱལ་
བརློམ་པར་བཅས་པ་ཡི། །མངོན་པར་ཤེས་པ་ཤར་བས་ཕུང་། །མཆོག་ལ་མ་སླེབ་དེ་ཡིས་སྒྲིབ། །ལྷ་སོགས་འགྲོ་བ་མ་ལུས་པ། །ལས་

༄༅། །ཀྱི་རྫུ་འཕྲུལ་བསམ་མི་ཁྱབས། །དེ་ཀུན་ཐར་པའི་རྒྱུ་མ་གསུངས། །ཡང་དག་བདེན་རྫུན་ཟད་པ་ལ། །རྟགས་དང་མཚན་མ་
ག་ལ་ཡོད། །ཅེས་སོ། །ཡོན་ཏན་འོང་ངེས་པ་ཅན་ནི། །ཆོས་དྷོར་བས། །བསྒོམ་ཆེན་པ་རྟགས་མེད་ཟེར་བའང་། །རྟགས་རྣམ་རྟོགས་ཆོས་སྐུར་
རྟོགས་པ་དང་། །ཉོན་མོངས་པ་མ་སྤང་རང་སར་གྲོལ་བ་འདི་མངོན་སུམ་གྱི་རྟགས་ཡིན། །རྟོགས་པའི་ངང་ནས་རྩེ་གཅིག་དུ་གཅུན་ནས་ལོ་རེ་བས་ལོ་
རེས་ཟས་ནོར་ལ་ཞེན་པ་ལོག །ལུས་སྲོག་ལ་གཅེས་འཛིན་ཆུང་། །ལྟོ་གོས་ལ་རྩོལ་བ་མེད། །ཆོས་བརྒྱད་ལ་བསྒྲུབ་བློ་བྲལ་བ་ལ་སོགས་ལ་ཕྱི་ཡི་
སྤྱོད་པ་འཇིག་རྟེན་བ་དང་མི་མཐུན་པ་གཅིག་ཡོང་བ་རྟགས་ཆེ་ཤོས་ཡིན། །ཡོན་ཏན་བརྒྱ་ཕྲག་བཅུ་གཉིས་ལོགས་པ་ཕལ་ཆེར་དྲང་དོན་དགོངས་
པ་ཅན་ཡིན་ཞེས་པ་དང་། །མཚུངས་མེད་ཡང་དགོན་པ་ཡེ་ཤེས་རྒྱལ་མཚན་གྱིས། །ཚོངས་པ་རང་ཡུལ་སླེབས་པ་བཞིན། །སེམས་ཉིད་གཉུག་

མ་རང་ཡུལ་དུ། །བསྒྲོད་པ་མེད་པར་རྟོག་པས་ཕྱིན། །འཕོ་འགྱུར་ལྟོགས་པ་མེད་དེ་བདེ། །ཞེས་པ་དང་། །རྡོ་རྗེ་ཏིང་འཛིན་མདོ་ལས། 
སེམས་སྟོང་ཉིད་ལས་མ་གཡོས་ན་ཕ་རོལ་དུ་ཕྱིན་དྲུག་དང་ལྡན། །ཞེས་པ་དང་། །གཅིག་ཤེས་ཀུན་གྲོལ་གྱི། །རྒྱུད་ལས། །རང་བྱུང་ཡེ་ཤེས་དོན་
རྟོགས་ན། །གཅིག་ཤེས་ཀུན་ལ་མཁས་པར་འགྱུར། །ཞེས་སོ། །བདུན་པ་སྤྲོས་བྲལ་གྱི་ཏིང་ངེ་འཛིན་དེ་གོང་ནས་གོང་དུ་བོག་འདོན་པ་ནི། །ཡང་
དགོན་པས། །དེ་ལ་བོག་འདོན་པ་ནི། །བླ་མའི་མོས་གུས་གནད་དུ་བསྣུན། །རི་ཁྲོད་བསྒྲུབ་པ་གཙོ་བོར་འདོན། །གསང་སྤྱོད་སྦས་པའི་བཏུལ་
ཞུགས་ཀྱིས། །རྐྱེན་སྣང་གང་བྱུང་ཐོག་བརྗིས་བྱ། །སྐབས་རེར་མདོ་རྒྱུད་ཟབ་མོ་ལ་བལྟ་རྟོག་བྱ། །རང་ལ་ཉམས་ཀྱི་ཆོད་ཚུལ་མཐོང་བའི་
གྲོགས་ཉམས་མྱང་ཅན་དང་། །གསུངས་གླེང་བྱ། །ཐེ་ཚོམ་དང་སྒྲོ་འདོག་ཐམས་ཅད་རང་གི་སྟེང་དུ་བཅད། །རང་གི་སེམས་རྟོགས་པའི་མོས་

༄༅། །གུས་ལ་ངེས་ཤེས་ཡང་ཡང་བསྐྱེ། །སྣང་མཐོང་དུ་སྐྱོང་ཞིང་གང་ཤར་སོ་མར་བཞག །རྐྱེན་བཟང་ངན་གང་བྱུང་མི་
སྤང་བར་རྐྱེན་ཐོག་ཏུ་རྟོགས་པའི་ངོ་བོ་དང་བསྲེ། །ཞེས་སོ། །བརྒྱད་པ་སྤྲོས་བྲལ་དང་། །རོ་གཅིག་གི་ཁྱད་པར་ནི། །དག་པོ་བསྒོམས་ཚུལ་
གྱིས། །སྤྲོས་བྲལ་དང་། །རོ་གཅིག་གཉིས་ཟུང་དུ་ཚུད་མ་ཚུད་ཡིན་ཞེས་སོ། །དེ་ཡང་སྤྲོས་བྲལ་ནི། །མཁས་གྲུབ་ཨོ་རྒྱན་པས། །བཟུང་
དྲན་གྱི་སྤྲོས་བྲལ་གྱི་དུས་སུམ་སེམས་ཚོག་དྲུག་གི་སྟེང་དུ་ཤར་ཡང་། །དྲན་འཛིན་ངེས་ཤེས་ཀྱི་ཁ་ལོ་མིག་གིས་བྱས་ནས། །ཁ་ལོ་ཐམས་ཅད་མིག་
གི་བསྒྱུར་བ་ཡིན། །དེ་ཡང་དྲན་པས་བཟུང་བ་དང་། །ཚོགས་དྲུག་གི་འཆར་སྒོ་དེ་དྲན་པར་ལང་འཆར་སྒོ་སྔ་མ་དེ་སྟོང་འགྲོ་བ་ཡིན་ཞེས་
པ་དང་། །རོ་གཅིག་ནི། །ཡང་དེ་ཉིད་ལས། །རྩོལ་མེད་དྲན་པའི་ངོ་བོ་མཐོང་བ་དང་། དྲན་འཛིན་གྱི་ཁ་ལོ་མིག་གིས་བསྒྱུར་བ་དེ། །མེད་པར་

ཚོག་དྲུག་གང་གི་སྟེང་དུ་ཤར་བའི་དུས་སུ། །སོ་སོ་རང་གི་རྩལ་ཐད་ཀར་རང་རིག་རང་ས་དུ་འཆར་བ་ཡིན་ཞེས་པ་དང་། །ཡེ་ཤེས་རྒྱལ་
མཚན་པས། །བཟུང་དྲན་སྤྲོས་བྲལ་ཡིན་པས་གང་ཤར་སྐད་ཅིག་མ་དེ་རང་གསལ་དུ་མ་ཤར་བར་ངོ་ཤེས་དགོས་པའོ། །རྩོལ་མེད་རོ་གཅིག་ཡིན་
པས་གང་ཤར་སྐད་ཅིག་མ་སོ་མར་དུ་ཤར་བས། །སྐད་ཅིག་མ་དེས་ཕྱི་མ་ངོ་ཤེས་སུ་ཡོང་བ་ལ་ལྟོས་མི་དགོས་པ་ཡིན། །ཞེས་གསུང་
སོ༑ །དེ་རྣམས་ཀྱི་སྤྲོས་བྲལ་སྐབས་སོང་། །སྤྱི་དོན་གསུམ་པ། །སྣང་ཐོག་ཟུང་དུ་འཇུག་པ་རོ་གཅིག་གི་རྣལ་འབྱོར་ལ་བརྒྱད་དེ། །ཏིང་
ངེ་འཛིན་སྐྱེ་ཚུལ་དང་། །དབྱེ་བ་དང་། །སྦྱར་བཤད་དང་། །གོལ་སྒྲིབ་དང་། །གཅུན་ཐབས་དང་། །དྲོད་རྟགས་དང་། །བོག་འདོན་དང་
ཁྱད་པར་བརྟེན་པའོ། དང་པོ་རེ་གཅིག་གི་ཏིང་ངེ་འཛིན་སྐྱེ་ཚུལ་ནི། །བསང་སྔགས་རྒྱ་མཚོ་ལས། །སྤྲོས་བྲལ་ཆེན་པོའི་རྟོག་པ་དེ། །ཞན་

༄༅། །པ་མེད་པར་སྐྱོང་བས་རོ་གཅིག་གིས་རྟོགས་པ་སྐྱེ་སྟེ། །ཅེས་པ་དང་། །བློ་གྲོས་རྒྱ་མཚོས་ཞུས་པའི་མདོ་ལས། རྒྱ་མཚོ་ཆེན་པོར་མ་ཞུགས་པའི་ཆུ་ལ་ཐ་དད་ཡོད། །རྒྱ་མཚོ་ཆེན་
པོར་ཞུགས་པའི་ཆུ་ལ་ཐ་དད་མེད། །དེ་བཞིན་དུ་ཆོས་ཉིད་ཆོས་ཀྱི་དབྱིངས་སུ་མ་གཏོགས་པ་ལ་ཐ་དད་ཡོད། །ཆོས་ཉིད་ཆོས་ཀྱི་དབྱིངས་སུ་རྟོག་
པ་ལ་ཐ་དད་མེད་ཅིང་རོ་གཅིག་པའོ། །ཞེས་པ་དང་། །རབ་རྩལ་སེམས་ཀྱིས་ཞུས་པའི་མདོ་ལས། །སྣང་སེམས་ལ་སོགས་འཁོར་འདས་ཀུན། །
དེ་ཉིད་གཅིག་ཏུ་འདྲེས་གྱུར་ཅིང་། །གཉིས་གཅིག་ཟུང་དུ་འཇུག་གྱུར་ན། །དེས་ནི་དོན་དམ་རྟོགས་པར་འགྱུར། །ཞེས་པ་དང་། །ཤ་ཝ་རི་པས། 
གང་ག་ལ་སོགས་ཆུ་ཀུ་སྣ་ཚོགས་པ། །བ་ཚ་ཅན་གྱིས་རྒྱ་མཚོ་རོ་གཅིག་ལྟར། །རྟོགས་པའི་སེམས་དང་སེམས་ཉིད་སྣ་ཚོགས། །ཆོས་ཀྱི་དབྱིངས་སུ་
རོ་གཅིག་ཤེས་པར་མཛོད། །ཅེས་པ་དང་། །མི་ལས། །ཡོད་པ་དངོས་པོར་སྣང་བ་དང་། །མེད་པ་སྟོང་པའི་ཆོས་ཉིད་གཉིས། །ངོ་བོ་དབྱེར་

མེད་རོ་གཅིག་པས། །རང་རིག་གཞན་རིག་ཡོད་མིན་ཏེ། །ཐམས་ཅད་ཟུང་འཇུག་ཡངས་ས་ཡིན། །ཞེས་པ་དང་། །དག་པོས། །རོ་གཅིག་བུ་རམ་
གྱི་གཟུགས་དང་འདྲ་སྟེ། །བུ་རམ་ལ་རིགས་དྲུག་གི་གཟུགས་བྱས་ཀྱང་། །བུ་རམ་དུ་རོ་གཅིག་པ་བཞིན། །རོ་གཅིག་དུས་སུ་རྟོགས་པ་ཅི་བྱུང་ཡང་
བསྒོམ་དུ་ལྷན་གྱིས་འགྲོ་བ་དེ་ལ་རོ་གཅིག་ཟེར་བ་ཡིན། །སེམས་ཀྱི་སེམས་ཉིད་རྟོགས་ཞེས་བྱ་བ་ཡིན། །ཞེས་པ་དང་། །ཕག་མོ་གྲུབས་པས། 
སྣང་སེམས་གཉིས་མེད་གཅིག་ཏུ་འགྱུར། །སྟོང་པ་སྙིང་རྗེ་རོ་གཅིག་འགྱུར། །འཁོར་བཅས་གཉིས་པོ་རོ་གཅིག་འགྱུར། །སངས་རྒྱས་སེམས་
ཅན་རོ་གཅིག་འགྱུར། །སེམས་དང་ཤེས་བྱ་རོ་གཅིག་འགྱུར། །གཟུང་འཛིན་གཉིས་པོ་རོ་གཅིག་
འགྱུར། །སེམས་ཉིད་འོད་གསལ་ནམ་མཁའ་ལྟ་བུ་ལ། །རྣམ་རྟོགས་དང་འཁོར་བཅས་རོ་གཅིག་རྣམས། །གཉིས་འཛིན་སྣང་བ་མ་

༄༅། །གྲུབ་ཅིང་། །སྤྲོས་མེད་ཀྱི་ངང་དུ་འདུག་ཙ་ན། །དུ་མ་རོ་གཅིག་བྱ་བར་གསུངས་ཞེས་སོ། །གཉིས་པ་རོ་གཅིག་གི་དབྱེ་
བ་ནི། །རྗེ་མཐའ་རྩ་བས། །རོ་གཅིག་ཆུང་ངུ་འཁོར་འདས་གཅིག་ཏུ་འདྲེས། །འབྲིང་པོ་གཟུང་འཛིན་རྦད་ཀྱིས་རྩ་བ་ཆོད། །ཆེན་པོ་ཆོས་
ཉིད་མཉམ་པ་ཉིད་དུ་ཞི་བའོ། །དེ་ཡང་རོ་གཅིག་ཆུང་ངུ་ནི། །རྟོགས་ལྡན་ནམ་མཁའ་འབུམ་པས། །ཕྱི་ནང་ཆོས་ལ་སྒྲོ་འདོག་ཆོད་གྱུར་ན། །མངོན་
གྱུར་སྟོང་ཞེན་དྲི་མ་དག་པ་དང་། །འཁོར་བཅས་སྤང་གཉེན་གཅིག་ཏུ་འདྲེས་པ་ལ། །རོ་གཅིག་ཆུང་ངུ་ཐ་སྙད་མིང་དུ་བཏགས། །ཅེས་པ་དང་། །ཕྱོག་
མེད་བྱང་སེམས་པས། །གང་ཤར་འགགས་མེད་ཆོས་རྣམས་ལ། །སྣང་རིག་སྟོང་གསུམ་དབྱེར་མེད་རོ་གཅིག་ཤར། །སྣང་སེམས་འདྲེས་པའི་ངེས་
ཤེས་ཡོད་ཀྱིས་བར། །དེ་ཉིད་རོ་གཅིག་ཆུང་ངུ་ཡིན་པར་འདོད། །ཅེས་སོ། །རོ་གཅིག་འབྲིང་པོ་ནི། །རིན་ཆེན་གླིང་པས། །དེ་ཉི་ཉད་བརྟེན་པར་གྱུར་བ་

ལས། །ལུས་སེམས་སྣང་བ་འདྲེས་པའི་ཉམས། །ཕལ་ཆེར་རོ་གཅིག་མཉམ་པ་ཉིད། །རྟོགས་པའི་ཆོས་ལ་ངེས་ཤེས་སྐྱེ། །རོ་གཅིག་འབྲིང་
པོ་ཡིན་པར་གསུངས། །ཞེས་པ་དང་། །ནམ་མཁའ་འབུམ་པས། །སྐད་ཅིག་སོ་མ་རང་གསལ་ཤར་ནས་ཀྱང་། །མྱང་བ་ངེས་ཤེས་དྲི་མ་དག་པ་
དང་། །སྣང་སེམས་འཛིན་པ་རྩད་ནས་ཆོད་པ་དེ། །རོ་གཅིག་འབྲིང་པོ་ཐ་སྙད་མིང་དུ་བཏགས། །ཅེས་པ་དང་། །དམ་པས། །ལྟ་བ་མངོན་
དུ་གྱུར། །སྣང་བ་ལམ་དུ་བསློང་ཞེས་སོ། །རོ་གཅིག་ཆེན་པོ་ནི། །འགྲི་གུང་བས། །དུ་མ་རོ་གཅིག་ཆེན་པོ་ལ། །སྟོང་པ་ཉིད་ཀྱི་ཕྱོགས་རིས་དག །
ཅེས་པ་དང་། །རིན་ཆེན་གླིང་པས། །འཁོར་བཅས་ཆོས་རྣམས་སེམས་སུ་རྟོགས། །སྣང་སེམས་ཆུ་ལ་ལེན་ཅད་ཐེམས། །དོན་དམ་བདེན་པ་
མངོན་སུམ་གྱུར། །སྲིད་ཞི་ནམ་མཁའི་མདུད་པ་གྲོལ། །རོ་གཅིག་ཆེན་པོར་ཡིན་པར་གསུངས། །ཞེས་པ་དང་། །བླ་མ་ཤཱཀྱས། །དེ་ལྟར་རོ་

༄༅། །གཅིག་སྒྲོ་འདོག་ཆོད་པ་དང་། །ཆོད་མཁན་གདལ་བ་དང་རང་སྣང་གི་དཀྱིལ་འཁོར་རྫོགས་པ་དང་། །དེ་གསུམ་ནི་རོ་གཅིག་རབ་
འབྲིང་ཐ་མ་གསུམ་གྱིས་ཐ་སྙད་བྱའོ། །ཞེས་སོ། །གསུམ་པ་རོ་གཅིག་དང་སྦྱར་བཤད་ནི། །པད་འབྱུང་དང་འོད་ཟེར་བླ་མས། །ས་བདུན་པ་
རོ་གཅིག་ཆུང་ངུ་། །ས་བརྒྱད་པ་རོ་གཅིག་འབྲིང་པོ། །ས་དགུ་པ་རོ་གཅིག་ཆེན་པོ། །ཐེག་པ་དང་བསྟུན་ན་འདི་བསང་སྔགས་ཀྱིས་དགོངས་པ་ཁོང་དུ་
ཆུད་པ། །ཅེས་གསུངས་སོ། །དེ་ཡང་རོ་གཅིག་ཆུང་ངུ་དང་། །ས་བདུན་པ་སྦྱར་བཤད་ནི། །མདོ་ལས། །བསྒྲོད་གཅིག་ལམ་དང་འབྲེལ་བའི་ཕྱིར་
རིང་བའི་སོང་བའི་སར་འདོད་དོ། །ཅེས་པ་དང་། །གླིང་རས་ཀྱིས། །འཁོར་བའི་ཕ་རོལ་བརྒལ་བས་ན། །བདུན་པ་རི་སུ་སོངས་བ་ཞེས། །རོ་གཅིག་འབྲིང་
པོ་དང་ས་བརྒྱད་པ་སྦྱར་བཤད་ནི། །མདོ་ལས། །འདུ་ཤེས་གཉིས་ཀྱི་མི་གཡོ་བའི་ཕྱིར་། །མི་གཡོ་ས་ཞེས་བརྗོད་པ་ཡིན། གླིང་རས་ཀྱིས། །རང་

དོན་དྲི་མས་མ་གོས་པས། །བརྒྱད་པ་མི་གཡོ་བ་ཡི་ས། །ཅེས་སོ། །རོ་གཅིག་ཆེན་པོ་ས་དགུ་པ་སྦྱར་བཤད་ནི། །མདོ་ལས། །སོ་སོ་ཡང་
དག་རིག་བློ་བཟང་། །ས་ནི་ལེགས་པའི་བློ་གྲོས་ཡིན། །ཞེས་པ་དང་། །གླིང་རས་ཀྱིས། །ཤེས་རབ་ཕུན་གསུམ་ཚོགས་པའི་ཕྱིར། །དགུ་པ་ལེགས་
པའི་བློ་གྲོས་པ། །ཅེས་པ་དང་། །ཏིང་འཛིན་རྒྱལ་པོ་ལས། །རིང་དུ་སོངས་དང་མི་གཡོ་ལེག་བློ་གྲོས། །ཞེས་སོ། །རོ་གཅིག་དང་གསང་སྔགས་
ཀྱིས་ཐེག་པ་སྦྱར་བཤད་ནི། །དམ་པ་བདེར་གཤེགས་ཀྱིས། །བདེན་གཉིས་ཡེ་ནས་དབྱེར་མེད་པས། །གསང་སྔགས་སྤྱི་ཡི་ལྟ་བ་ཡིན། །ཞེས་
སོ༑ །དགུ་པ་རོ་གཅིག་གི་གོལ་སྒྲིབ་ནི། །ཡང་དགོན་པས། །སྤྱིར་མཐོ་ཞིང་མཐོ་ཞིང་གཡང་ས་ཆེ་འཁྲུལ་པ་དང་འཁོར་ས་མང་དུ་ཡོད། །སྤྲོས་
བྲལ་དང་རོ་གཅིག་གི་རྟོགས་པའི་ངོ་བོ་རང་ལྡོག་རྩེ་གཅིག་སྐྱེས་ཡང་ཟབ་མོའི་གནད་ནས་འཛིན་མ་ཤེས་ན་ཅི་འགྱུར་ཆ་མེད། །ལར་བླ་མ་དང་

༄༅། །གདམ་ངག་གལ་ཆེའོ། །ཞེས་པ་དང་། །དྭག་པོས། །དུ་མ་རོ་གཅིག་གི་དུས་སུ་གོ་ཡུལ་སྤྱི་ཡི་རྣམ་པ་དང་། །མ་འདྲིས་
པ་ནང་དུ་མྱང་བ་གལ་ཆེ། །ཞེས་པ་དང་། །རིན་ཆེན་གླིང་པས། །འཁོར་བཅས་རོ་གཅིག་གོ་ཡུལ་གྱིས། མཆོད་པའི་གནས་སུ་སྙིང་རྗེའི་ཡུལ། །
ལས་འབྲས་ཁྱད་དུ་མི་བསད་ལ། །ཐར་པའི་ལམ་ལ་བསྒྲོད་པར་འཚལ། །ཞེས་སོ། །རོ་གཅིག་ཆུང་ངུའི་རྗེས་སྣང་ནི། །འོད་ཟེར་བླ་མས། །
འདིའི་སྐབས་སུ་བསྒོམས་པའི་བློ་བཏང་བས་གསལ་རྒྱུའི་སྐྱེད་མེད། །ཐ་མལ་བ་འདྲ་བའི་རྗེན་ནེ་སྟེ། །ཉམས་ཡལ་བ་ཨི་ཡིན། སྐྱེད་མེད་པ་
ཡིན་ནམ་སྙམ་བའོ། །དེ་རྣམས་གང་བྱུང་གི་སྟེང་དུ་ཕྲ་གཅུན་བྱེད་ཅིང་། །སྐབས་རེར་རྩ་རླུང་གི་འཕེལ་འགྲིབ་ཀྱིས། །ཐ་མ་བ་འདྲ་བ་ཡང་ཡང་འོང་
ཞེས་སོ། །ཏིང་འཛིན་ཤིན་ཏུ་གསལ་བའི་ངང་ནས་སྨིག་རྒྱུ་འཚུབས་པ་འདྲ་བ་བརྗོད་དུ་མེད་པའི་ཕྲ་བ་གཅིག་སྐྱེ། །ཞེས་པ་དང་། །ཞང་གིས། 

རོ་གཅིག་གི་རྗེས་ཐོབ་ནི། །དྲན་པས་ཟིན་ཚེ་ཆོས་སྐུར་ཤར། །མ་ཟིན་ཨ་ཐས་ཡད་ཡུད་ཙམ་ཞེས་པ་དང་། །རིན་ཆེན་གླིང་པས། །མཉམ་བཞག་ལྟ་བུ་ལ་
རྗེས་ཐོབ་སྒྱུ་མ་ལྟ་བུ་འཆར། །ཞེས་སོ། །རོ་གཅིག་འབྲིང་པོའི་རྗེས་སྣང་ནི། །འོད་ཟེར་བླ་མས། །བསྒོམ་ལམ་ཆེན་པོར་བཏང་སྙམས་འོང་། །ཞེས་
པ་དང་། །རྒོད་ཚང་བས། །རོ་གཅིག་འབྲིང་པོའི་རྗེས་སྣང་ནི། །སྣང་སྟོང་སྒྱུ་མ་ལྟ་བུ་བྱ་བ། རྨི་ལམ་གྱི་དུས་སོ་དེ་ལ་གཞན་ཡང་རུང་སྟེ། ཡང་
དག་གིས་དྲན་པ་ཡེང་། །མ་ཡེང་གི་ཞོར་ལ། །འཛིན་པ་གཉིས་སྣང་ཕྲ་མོ་སྒྱུ་མ་ལྟ་བུ་སྟེ། །ཡད་ཡུད་འོང་བ་དེ་ཡིན་གསུངས། །རོ་གཅིག་ཆེན་
པོའི་རྗེས་སྣང་ནི། མཁན་ཆེན་གྱིས། །དེ་ཡུན་རིང་བསྒོམ་པས་དེ་རང་དག་ནས་རྨི་ལམ་གྱི་ཕྲ་རག་ཕྲ་བ་རྣམས། །ཇེ་འཆར་ཇེ་དག་ལ་འགྲོ་ཞིང་། 
ཉིན་ནོ་འཁོར་ཡུག་འོད་གསལ་རྒྱུན་ཇེ་ཆགས་ལ་འགྲོ། །ཅེས་པ་དང་། །བྱང་སེམས་བས། །རྗེས་རྗེས་ཆུང་རྡུལ་གྱིས་དཔེ་མཚོན་པའི་ཕྲ་རག་གསུམ་དུ་

༄༅། །དབྱེ་བའི་རགས་པ་རོ་གཅིག་ཆེན་པོའི་སྐབས་སུ་ཆོད་དགོས། །ཕྲ་བ་བསྒོམ་ཆུང་ངུའི་སྐབས་སུ་ཆོད་དགོས། །ཡང་ཕྲ་བསྒོམ་
མེད་འབྲིང་པོའི་སྐབས་སུ་ཆོད་དགོས། ཅེས་སོ། །ལྔ་པ་རོ་གཅིག་གི་གཅུན་ཐབས་ནི། །རླུང་སེམས་གཉིས་མེད་ལས། །དེ་ནས་རོ་གཅིག་འཆར་
ཏེ། །སྣང་སེམས་གཉིས་མེད་རྟོགས། །དེ་ལྟར་ཡེང་དང་། །མ་ཡེང་ཡོད། །སློབས་པའི་ཟུང་འཇུག་བྱ་བ་ཡིན། །དྲན་པས་ཟིན་པས་གལ་ཆེ། །
ཅེས་གསུངས་སོ། །དེ་ཡང་རོ་གཅིག་ཆུང་འབྲིང་གི་སྐབས་སུ་གཅུན་ཐབས་ནི། །གཅུན་ཐབས་ཡི་བཞིན་ནོར་བུ་ལས། །དེ་ཡང་ཐང་ལྷོད་མ་ཤོར་
བར་གཅུན་པས། །སྟོང་ཞེན་གྱི་མྱང་ཚོར་ཐམས་ཅད་རིམ་གྱིས་དག་ནས། །རྩེ་མོའི་སྐྱོན་རིམ་པས་ཆོད་དེ། །ཉིན་མཚན་མེད་པར་མཉམ་རྗེས་
རག་པ་འདྲེས་པར་གསུངས། །ད་གཟོད་བསྒོམ་ལམ་ཆེན་པོར་མངོན་གྱུར་གྱིས་སྣང་བ་ནུབ་ནས། །ལྐོག་གྱུར་གྱི་ཕྲ་རག་ཆུ་རྡུལ་གྱི་དཔེ་བསྟེན་

པ་གྲངས་མེད་གཅིག་བསླང་དགོས། །རྗེས་རྗེས་ཕྲ་བ་ལྟར་བསླང་ཞིང་ཆོད་དཀའ་བ་ལ་དགོངས་ནས། །མདོ་ལས། །དག་པ་ས་གསུམ་ལ་གྲང་
མེད་གཅིག་གསུངས་པ་ཡིན། །ཕྲ་བ་རིམ་པས་མྱོང་ཐོག་དུ། །སྔ་མ་དག་ཅིང་ཕྱི་མ་བསླང་བ་ལ། །ཐད་སོར་འཆར་སྒོའི་ངང་དུ་ལྷོད་ན་ཆོད་མི་
ནུས་པས། །སྔར་རྩེ་གཅིག་དུས་ཀྱི་བལྟ་སྟངས་དང་གཅུན་ལུགས་འཁྲུལ་འཁོར་དང་། །ཆོད་ཚུལ་གང་ནས་གོང་དུ་ཅི་ལྟར་འཆར་བ་བཞིན་ཇེ་ཇེ་
བསྒྲིམས་པ་གལ་ཆེ། །ཁྱད་པར་འདིར། །མཉམ་རྗེས་འདྲེས་ནས་འབད་རྩོལ་གྱི། །ཁར་མེད་པ་འདྲ་བ་གཅིག་འོང་ནས། །ཀློད་ཤོར་བས་མི་
ཚོར་དེ། །གོང་མའི་ཕྲ་བ་མི་བསླང་ངོ་། །འོག་མའི་ཉམས་ཉིན་པར་མཉམས་རྗེས་འདྲེས་པ་དེ། །གོ་ཡུལ་དུ་ལུས་ཉེན་ཡོད་པས། །རྩེ་
གཅིག་ཏུ་མ་ཡེང་བར་བསྒོམ་རྒྱུ་མེད་པའི་བསྒོམས་རྒྱུ་མེད་པའི་བསྒོམས་པ། །མྱང་རྒྱུ་མེད་པའི་མྱང་བ་དང་མ་བྲལ་བ་ཞིག་དགོས། །སྣང་

༄༅། །བ་ཐམས་ཅད་སེམས་སུ་ཐིམ་ན་སྣང་སེམས་ལ་འབྲལ་བ་མི་སྲིད་པས། །སྐྱེ་ཡང་མཉམ་སྐྱེ། །འགག་ཀྱང་མཉམ་འགག་བྱེད་པས། 
གང་ཤར་སྐད་ཅིག་མ་གྲ་མ་ཉམས་པའི་སྟེང་དུ་རྩོལ་མེད་ཏུ་ཞེ་འཚོ་བྱེད་པ་འདི་རྩེ་གཅིག་གིས་གཅུན་ལུགས་ཡིན། །གང་ཤར་ནས་ཇམ་ནས་
འདི་གལ་ཆེ། །འདི་ཡིད་ལ་ཡོད་ཀྱང་། །རྒྱུད་ཐོག་གི་འཆར་སྒོ་དབང་ཆེ་ནས། །རང་གིས་མི་ཚོར་ནས་ཀློད་ཤོར་བ་ཡིན། །བློ་ཡུལ་དུ་ཤར་ཚད་གྱི་
རྟོགས་པ་བཟང་ངན་ཐམས་ཅད་ལ་སྐད་ཅིག་མ་རང་ཐོག་ཏུ་རོ་སྙོམ་ཞིང་། །དབྱིངས་རིག་འདྲེས་པའི་ཕྲ་གཅུན་བྱེད་པ་གནད་ཟབ་བོ། །ཅེས་སོ། 
རོ་གཅིག་ཆེན་པོའི་གཅུན་ཐབས་ནི། །འོད་ཟེར་བླ་མས། །དེའི་དུས་སུ་ཡང་གཉིད་སད་པ་དང་། །རྨི་ལམ་རྨིས་བ་རྣམས་ལ་རྟགས་
རྣམས་རིམ་པ་བཞིན་འོང་བ་ལ་ཚད་བཙུགས་ཤིང་། །མཚན་མོའང་ཙུག་ཙོག་བུ་གཉིད་ཀྱི་རྣམ་འོད་གསལ་དང་འདྲེས་པར་གཅུན་པར་གལ་ཆེ།

ཞེས་སོ། །དྲུག་པ་རོ་གཅིག་གི་དྲོད་རྟགས་ནི། དག་པོ་བསྒོམ་ཚུལ་གྱིས། རོ་གཅིག་དུས་སུ་འདུ་ཤེས་ཀྱི་ཕུང་པོ་དང་མ་བྲལ་ཉོན་མོངས་
པ་ཅན་གྱི་ཡིད་དག་ཅེས་པ་དང་། །ཉམས་སྒྲོན་ལས། མཉམ་ཉིད་ཀུན་དངོས་ཀུན་བྲལ་ཕྱིར། ཟག་མེད་ཟས་གོས་ཞན་པ་བྲལ། །ཀུན་བཏགས་ཉོན་
མོངས་ཆགས་སྡང་ཆུང་། །རང་གཞན་ཕྱོགས་ཆ་རེ་དོགས་བྲལ། །ཆོས་བརྒྱད་ལ་སོགས་རྩད་ནས་ཆོད། །འཇིག་པ་ལྔ་བྲལ་བདུད་བཞི་བཅོམ། །
ཞེས་པ་དང་། །འོད་ཟེར་བླ་མས། །ལས་སུ་རུང་ན་རོ་གཅིག་ཟེར། །མ་རིག་གནས་གྱུར་ཆོས་ཀྱི་སྐུ། །སངས་རྒྱས་སེམས་ཅན་གཉིས་
མེད་ཅིང་། །ཉོན་མོངས་ཡེ་ཤེས་ཀྲུགས་གིས་འདྲེས། །ཤེས་བྱ་མ་ལུས་ཆོས་ཀྱི་དབྱིངས། །དབྱིངས་རིག་ཕྲ་རག་འདྲེས་ཤིང་འཆར། །སྟོང་
པ་མཚན་མ་མེད་པ་ཡི། །སྣང་སྲིད་ཆོས་སྐུར་འཆར་བའོ། །སྣང་གྲག་ལེགས་ཉེས་གྲོགས་སུ་འཆར། །འབོད་རྩོལ་མེད་པར་ང་ལ་འགྲོ། །

༄༅། །ཉིན་མཚན་སྤྱོད་ལམ་མེད་སྐམས་ནས། །བཏང་སྙོམ་ཕྲ་བ་མ་ཡེངས་དགོས། །སྣང་བ་བདྷ་ཤེས་བཤེས་གཉེན་ལས། བསྒོམ་རྒྱུ་
ཉམས་མྱང་མེད་པ་ཡི། །ཕྲ་བའི་ཕྲ་བ་འཆར་ཚུལ་ཞུས། །གདིང་ཐོབས་འགྱུ་བ་དག་པར་མཛོད། །ཅེས་པ་དང་། །པྲ་ཁྲིག་ལས། འཁོར་དང་
མྱ་ངན་འདས་པའི་ཆོས། །ཅི་ལྟ་བུར་ཡང་མ་གཟིགས་ན། །ཐམས་ཅད་མཉམ་པ་ཉིད་དུ་གསལ། །ལོ་ཟླ་འདས་ཀྱང་དེ་བཞིན་གནས། །ཞེས་སོ། །
རོ་གཅིག་དུས་སུ། །ཚེ་སྔ་མའི་ལས་དགེ་སྡིག །མི་དགེ་གང་བསགས་པ་བག་ལ་ཉལ་བ་མ་ལུས་པར་དུས་འདིར་བསླང་དགོས་ཏེ། །འཇིག་རྟིན་
མགོན་པོས། །མཐོན་དམན་བདེ་སྡུག་ལོགས་པའི་བསྒོམ་རོ་གཅིག་དུས་ནས་བླ་སློང་བ་ཡིན། །སློང་ནས་དག་པར་མ་ཤེས་ན། །ཕྱི་རུ་བཙལ་
ནས་དག་པར་དཀའ། །ཅེས་པ་དང་། ཨ་མོ་ཀ་པ་ཤའི་རྒྱུད་ལས། །གང་ཚེ་དངོས་གྲུབ་འབྱུང་བའི་ཆེ། །དེ་ཚེ་ལས་རྣམས་བཟློག་པར་

འགྱུར། །ཞེས་པ་དང་། །ཕག་མོ་གྲུབས་པས། །སྙིང་ནས་རྩ་བ་ཆོད་གྱུར་ནས། །རོ་གཅིག་ངང་ལས་འབྱམས་གྱུར་ཏེ། །དཔལ་གྱི་རི་ལ་
དར་ཆེན་ཕྱར། །འདོད་དགུ་མི་འདོད་ཡིད་བཞིན་འོང་། །དེ་དབང་མེད་ཀྱི་རྒྱུ་འབྲས་མ་ལགས་སམ། །ཞེས་སོ། །བདུན་པ་རོ་གཅིག་གི་བོག་
འདོན་ནི། །རིན་ཆེན་གླིང་པས། །རོ་གཅིག་བསྒོམ་པའི་རྣལ་འབྱོར་པས། །ཕྱི་ནང་ཆོས་ལ་ཟུང་འཇུག་པ། །ཚང་དུས་དབེན་པ་རེས་མོས་
བརྟེན། །རིག་པ་བརྟུལ་ཞུགས་སྤྱོད་པ་སྐྱོང་། །ཅེས་པ་དང་། །ཆོས་དྷོར་བས། །རོ་སྙོམས་སྤྱོད་པ་རྐྱེན་ལ་བསྲེ། །བག་ལ་ཉལ་གྱིས་
ཕྲ་བ་རྣམས། །མངོན་དུ་བསླངས་སྟེ་རང་སར་གཅོད། །བདེ་སྡུག་གང་བྱུང་སྐད་གཅིག་དེ། །སྤང་བྱ་སྤང་བྱེད་གཉིས་ཀ་ཡིན། །རང་ངོ་ཤེས་
ན་སྤང་བྱེད་ཡིན། །མ་ཤེས་བར་དུ་སྤང་བྱ་ཡིན། །སྐྱེན་གྱི་བསླང་བའི་སྐད་ཅིག་དེ། །མ་གྲུབ་གཤིས་ལ་མྱང་ཞེན་གྱིས། །འཁྲི་བ་བཅད་པས་

རང་དོན་འགྲུབ། །མ་འགས་ཡལ་ལ་གཞན་དོན་གྱི། །ལེགས་ཚོགས་རྟེན་འབྲེལ་བསྒྲིགས་པ་དང་། །ལས་འབྲེལ་བཞག་
ནས་སྨོན་ལམ་འདེབས། །སྐབས་རེ་དབེན་པར་རྩེ་གཅིག་བསྒོམ། །ཕྲ་བའི་མྱང་ཚོར་ཆོད་པ་དང་། །ཚོགས་སུ་འགྲོ་ནས་སྐྱེན་ལ་བསྲེ། །ཅེས་
སོ༑ །བརྒྱད་པ་རོ་གཅིག་དང་། །བསྒོམ་མེད་གཉིས་ཀྱི་ཁྱད་པར་ནི། །དང་པོ་བསྒོམ་ཚུལ་གྱིས། །བསྒོམ་མེད་རོ་གཅིག་གཉིས་ཡང་དག་
གིས་དྲན་པ་འགྱེལ་མ་འགྱེལ་ཡིན། ཞེས་པ་དང་། །རྒོད་ཚང་བས། །བསྒོམ་བྱ་བསྒོམ་བྱེད་དང་བྲལ་བར་རྟོགས་ཏེ། །རོ་གཅིག་ཆེན་པོ་མན་ཆད་
རྗེས་རྗེས་སྒྱུ་མ་ཙམ་གཅིག་འཆར་བ་དེ་སྤང་བའི་ཆེད་དུ། །རྟོགས་ཆོས་ཡང་དག་གི་དྲན་པ་ལ་མ་ཡེངས་ཙམ་སྐྱོང་དགོས་པ་ལ། །འདིར་
གཉིས་སྣང་ཕྲ་མོ་དེའང་དག་ནས། །མ་བསྒོམ་བར་བསྒོམ་ལ་གཡོ་བ་མེད་པར་འཆར་ཏེ། །ཆེད་དུ་བསྒོམ་མི་དགོས། །མཉམ་པར་

བཞག་མི་དགོས། །དྲན་པས་བཟུང་མི་དགོས་པར་སྣང་བ་ཐམ་ཅད་བསྒོམ་དུ་ཤར་བ་དེ། །བསྒོམ་མེད་ཆུང་ངུ་ཡིན། །ཞེས་སོ། །དེ་རྣམས་
ཀྱི་རོ་གཅིག་གི་སྐབས་སོང་ངོ་། །སྤྱི་དོན་དགུ་པ་གཉིད་ཐོག་ཏུ་འོད་གསལ་ཤར་བ་བསྒོམ་མེད་ཀྱི་རྣལ་འབྱོར་ལ་བརྒྱད་དེ། །ཏིང་ངེ་འཛིན་སྐྱེ་
ཚུལ་དང་། །དབྱེ་བ་དང་། །སྦྱར་བཤད་དང་། །གོལ་སྒྲིབ་དང་། །གཅུན་ཐབས་དང་། །དྲོད་རྟགས་དང་། །བོག་འདོན་དང་། །ཁྱད་པར་བསྟེན་
པའོ། །དང་པོ་བསྒོམ་མེད་ཀྱི་ཏིང་ངེ་འཛིན་སྐྱེ་ཚུལ་ནི། །བརྟག་གཉིས་ལས། བསྒོམ་པ་པོ་མེད་ལྷན་གཅིག་སྐྱེ། །འདི་ལ་བསྒོམ་བྱ་
ཡོད་མ་ཡིན་ཞེས་པ་དང་། །མར་བས། །བསྒོམ་མེད་གཤའ་མ་གཅིག་སྐྱེས་ན་གཉིད་འོད་གསལ་ངང་མི་ཚུད་མི་སྲིད། །གཉིད་འོད་གསལ་
དུ་མ་ཚུད་ན་ད་རུང་བསྒོམ་དྲན་པས་བཟུང་དགོས་པ་ཡིན་ཏེ། །དེའི་གནད་ཀ་ཡང་དག་པའི་དྲན་པ་དེ་གཉིད་ཀྱི་རྣམ་པ་ཡིན། །དྲན་པ་ལ་དྲན་པས་

༄༅། །བཟུང་དགོས་མེད་པར་བློ་འདས་ཀྱི་དབྱིངས་སུ་ཡལ་ནས་གཉིད་འོད་གསལ་དུ་མི་ཚུད་མི་སྲིད་དོ། 
།ཚེ་འདིར་གཉིད་འོད་གསལ་དུ་འཆར་བའི་བསྒོམ་མེད་མཐར་ཐུག་གཅིག་སྐྱེས་ན་གཉིད་འོད་གསལ་རྒྱུན་དུ་
འོང་ངོ་། ཞེས་པ་དང་། །གཙང་པ་རྒྱ་རས་ཀྱིས། །བསྒོམ་མེད་ཆོས་སྐུའི་གདན་ས་ཡིན། །བྱ་བཙལ་ཀུན་དང་བྲལ་བ་ཡིན་ཞེས་པ་དང་། 
ཆོས་དྷོར་བས། །དྲན་པའི་བྱ་ར་འགྱེལ་ཙམ་ན་རྣལ་འབྱོར་བཞི་ཡི་བསྒོམ་མེད་ཤར། །བསྒོམ་མེད་ཟེར་བའི་གཏན་ཚིགས་ནི། །དྲན་པས་ཟིན་དང་
མ་ཟིན་མེད། །བསྒོམ་དང་མ་བསྒོམ་གཉིས་མེད་པས། རྟགས་དང་མཉམ་བཞག་འབའ་ཞིག་ཡིན། །ཞེས་སོ། །གཉིས་པ་བསྒོམ་མེད་ཀྱི་དབྱེ་
བ་ནི། །ཕག་མོ་གྲུབས་པས་བསྒོམ་མེད་ཆུང་ངུ་བསྒོམ་བྱ་བསྒོམ་བྱེད་མེད། །འབྲིང་པོ་ལྷུན་གྲུབས་རང་ས་ཟིན། །ཆེན་པོ་འོད་གསལ་མ་བུ་འབྲེས། 

ཅེས་གསུངས་སོ། །དེ་ཡང་བསྒོམ་མེད་ཆུང་ངུ་ནི། །ཡང་དགོན་པའི་བཞི་རིམ་ལས། །རྟོག་པ་དེ་ལ་གོམ་པར་བྱ་རྒྱུ་མེད་པར་མངོན་དུ་གྱུར་པ་ནི་
བསྒོམ་མེད་ཡིན། །དེ་ལ་བསྒོམ་མེད་ཆུང་ངུ་བསྒོམ་བྱ་བསྒོམ་བྱེད་དང་བྲལ་བ་ནི། །བསྒོམ་མཁན་རྟོགས་མཁན་གྱི་མཁན་པོ་རྩ་བ་ནས་དག་
པས༑ །བསྒོམ་བྱ་བསྒོམ་བྱེད་རྟོགས་བྱ་རྟོགས་བྱེད་ཤེས་བྱ་ཤེས་བྱེད་རྗེས་ཀྱི་དྲན་འཛིན་གོམ་པར་བྱ་རྒྱུའི་ཉམས་ཀྱི་དྲི་མ་རྩ་བ་ནས་སང་ཅེར་
དག་པས། །ཉིན་པར་དུས་སུ་མ་ཉམས་མེད། །ཡེང་མ་ཡེང་མེད་པར་ཤར་བ་ལ། །མཚན་མོའི་དུས་སུ་ངོ་མ་ཤེས་སམ། །འཛིན་པའི་དྲི་མ་
དུམ་གཅིག་འདུག་ན་བསྒོམ་མེད་ཆུང་ངུའོ། །ཞེས་སོ། །བསྒོམ་མེད་འབྲིང་པོ་ནི། །རྒོད་ཚང་བས། །བསྒོམ་མེད་འབྲིང་པོ་ལྷུན་གྲུབ་གྱི་
རང་ས་ཟིན་ནས། །ཉིན་མཚན་མེད་པར་མཉམ་བཞག་ཡེ་ཤེས་ཀྱི་འཁོར་ལོ་གཅིག་ཏུ་གྱུར་ཏེ་ཡེ་ཤེས་ཀྱི་མཉམ་བཞག་དེའི་ཤུགས་ཕང་གི་

༄༅། །རྗེས་སྣང་རྟོགས་མེད། །ངོ་མ་ཤེས་ཀྱི་ཆ་ཕྲ་ཞིང་ཕྲ་བ་ཡུན་དུ་དཔྱད་ལུང་མེད་པར་རང་གསལ་དུ་ཤར་ཞིང་གྲོལ་བ། །དེ་ལ་
ས་བཅུ་རྒྱུན་གྱི་མཐའ་ཁྱད་པར་གྱི་ལམ་ཟེར། །ཞེས་སོ། །བསྒོམ་མེད་ཆེན་པོ་ནི། །རྒོད་ཚང་བས། །བསྒོམ་མེད་འོད་གསལ་གཉིས་མ་བུ་འདྲེས་
པ༑ མཉམ་བཞག་རྗེས་ཐོབ་མེད་པར་གཉུག་མ། །མ་ཐོག་དུ་སླེབས་པས་རང་དོན་ཆོས་སྐུ་ཐོབ། །གཉུག་མའི་རང་རྩལ་ཕྱོགས་མེད་དུ་
ཤར་བས། །གཞན་དོན་གཟུགས་སྐུ་གཉིས་འཁོར་བ་མ་སྟོང་བར་དུ་འགྲོ་དོན་མཛད་པ་འདི་ལ་བཅུ་གཅིག་ཀུན་ཏུ་འོད་ཀྱི་ས་ཟེར། །ཞེས་
གསུངས་པ། བླ་མ་ཤཱཀྱ་བས། །དེ་ལྟར་བསྒོམས་བྱ་བསྒོམས་བྱེད་བྲལ་བའི་ཐོག་ཏུ་ཕེབ་པ་དང་། །ཤེས་སྒྲིབ་ཀྱི་ཆ་ཕྲ་བ་དེ་གཉམ་ཉན་རྡོ་
རྗེ་ལྟ་བུའི་ཏིང་ངེ་འཛིན་བསམ་པ་དང་། །རྣམ་གྲོལ་སངས་རྒྱས་ཀྱི་ས་སྟེ། །དེ་གསུམ་གྱི་ཐད་ནས་བསྒོམ་མེད་རབ་འབྲིང་ཐ་མ་གསུམ་

གྱི་དབྱེ་བ་བྱས་སོ། །ཅེས་སོ། །གསུམ་པ་བསྒོམ་མེད་དང་སྦྱར་བཤད་ནི། །པདྨ་དང་འོད་ཟེར་བླ་མ་གཉིས་ཀྱིས། །ས་བཅུ་པ་
བསྒོམ་མེད་ཆུང་ངུ་ས་བཅུ་རྒྱུན་ནི་མཐའ་བསྒོམ་མེད་འབྲིང་པོ། །བསྒོམ་མེད་ཆེན་པོ་སངས་རྒྱས་ཀྱིས། །བསྒོམ་མེད་ཀྱི་རྣལ་འབྱོར་འདི་ཐེག་
པ་དང་བསྟུན་ན་རྫོགས་ཆེན་དང་མཐུན་ཞེས། །དེ་ཡང་བསྒོམ་མེད་ཆུང་འབྲིང་དང་ས་བཅུ་རྒྱུན་མཐའ་སྦྱར་བཤད་ནི། །མདོ་ལས། སྤྲིན་བཞིན་
གཉིས་ཀྱིས་ནམ་མཁའ་ཆོས། །ཁྱབ་པའི་ཕྱིར་ནི་ཆོས་ཀྱི་སྤྲིན། །ཞེས་པ་དང་། །གླིང་རས་ཀྱིས། །རྟོགས་པའི་ཉམས་ཙམ་རྫོགས་ཙ་ན། །ས་
བཅུ་རྒྱུན་གྱི་ཐ་མ་ཡིན། །ཞེས་པ་དང་། །རྒྱ་རས་ཀྱིས། །ས་བཅུ་པ་དང་བསྒོམ་མེད་འབྲིང་པོ་འོག་དོང་མཉམ་པ་ཡིན་ཏེ། །ས་བཅུ་པའི་ནང་
ནས་རྒྱུན་མཐའ་དང་བསྒོམ་མེད་འབྲིང་པོ་མཉམ། །ལམ་ལྔ་ལ་སྤང་བྱ་དང་གཉེན་པོ་ཐམས་ཅད་ཡོངས་སུ་རྫོགས་པ་ཡིན། །ཞེས་སོ། བསྒོམ་

༄༅། །མེད་ཆེན་པོ་དང་མཐར་ལམ་སངས་རྒྱས་ཀྱི་ས་དང་སྦྱར་བཤད་ནི། །ཐིག་ལེ་ཀུན་གསལ་ཆེན་པོའི་རྒྱུད་ལས། །རྒྱལ་བའི་
དགོངས་པ་བླ་མེད་པ། །མི་གནས་རྣམ་དག་མཐར་ཕྱིན་པ། །མཐར་ཕྱིན་ལམ་དུ་བཤད་པ་ཡིན། །ཞེས་པ་དང་། །ཆོས་སྐུ་མཉམ་རྗེས་
མེད་པ་རུ། །བརྟན་པ་ཐོབ་པ་ཐོབ་པ་མཐར་ཕྱིན་ལམ། །ཞེས་སོ། །བསྒོམ་མེད་དང་རྫོགས་ཆེན་གྱི་སྦྱར་བཤད་ནི། །མདོ་ལས། །ཆོས་ཀུན་
མ་འདྲེས་ཡོངས་རྫོགས་ལ། །ངེས་པར་ཅི་ཕྱིར་ཡིན་པའི་དོན། །ཕྱི་ཅི་མ་ལོག་ཉིད་བརྗོད་ན། །དེ་ནི་རྣམ་དག་ལམ་ཆེན་ཡིན། །ཞེས་པ་དང་། 
ཀློང་ཆེན་པས། །གསེར་དངུལ་ཕྲིན་རྫས་ལྟ་བུ། །མ་འདྲེས་ཡོངས་རྫོགས་གཅིག་གིས་རྒྱན། །ཁྱད་པར་གྱུར་པ་ཨ་ཏིའི་རྫོང་། །ཞེས་སོ། 
བཞི་པ་བསྒོམ་མེད་ཀྱི་གོལ་སྒྲིབ་ནི། །ཡང་དགོན་པས། །བསྒོམ་བྱ་བསྒོམ་བྱེད་དང་བྲལ་བས་མཉམ་བཞག་འབའ་ཞིག་ཏུ་གྱུར་ཀྱང་

ཤེས་བྱ་མ་ཟད་པས། །ཡེ་ཤེས་ཀྱི་རང་སྒྲིབས་ཏེ་ལམ་གྱི་ཡེ་ཤེས་སུ་རྣམ་པར་མ་དག །ཤེས་བྱ་མ་ཟད་པས་ཅི་སྙེད་པའི་རྩལ་མ་ཤེས་
པ། གཉིས་འཛིན་ཕྲ་མོ་དང་མ་བྲལ་བར་འདུག་ན་བསྒོམ་མེད་ཉི་མ་སྤྲིན་གྱིས་བཀགས་བྱའི་འཁོར་ས་ཡིན་ཏེ་རྩལ་མ་རྫོགས་ཅེས་པ་
དང་། །ཆོས་དྷོར་བས། །དེ་གཟོད་རྨི་ལམ་དུ་ཤར་བ་གསུངས། །རྨི་ལམ་རང་ཡང་དྲན་པ་ཡེང་མ་ཡེང་གི་ཆ་གཅིག་ཡོད་པ་རག་པ་
དེ་ཆོད་པ་དང་། །དྲན་པ་བརྟན་པའི་རྣམ་པ་དགོས་པ་དེ་ཕྲ་བ། །དེ་དག་ནས་དེའི་ངང་དུ་ཡུན་རིང་གོམ་པ་དང་། །གཉིད་དུ་སོང་བ་རྨི་ལམ་
མ་ཤར་གྱི་བར་རྟོག་མེད་རང་གསལ་དུ་ཤར་གྱི་ཁྱད་གཅིག་ཡོད་པ་དེ་ཆོད་ནས་ལམ་ཟད་པར་གསུངས། །ཞེས་པ་དང་། །འབྲི་གུང་བས། 
གནས་ངན་ལེན་ཏེ། །ཉོན་མོངས་པ་ཕྲ་མོ་གཅིག་བཞེད་དོ། །ངོ་མ་ཤེས་པའི་ཆ་དེ་ཀ་མ་རིག་པའི་ཆ་ཕྲ་མོ་གཅིག་ཡིན་པར་ཐད་ཅེས་པ་དང་། 

༄༅། །གཙང་པ་རྒྱ་རས་ཀྱིས། །བསྒོམ་བྱ་ཉོན་མོངས་པའི་དྲི་མ་ཡིན་བྱ་བ། །དེ་ལ་དགོངས་པ་ཡིན། །བསྒོམ་བྱེད་ཤེས་བྱའི་
སྒྲིབ་པ་ཡིན་བྱ་བ་རང་གསལ་དུ་མ་ཤར་བར་དུ་མི་བསྒོམ་པའི་ཤེས་པ་དེ་ལ་རྒྱུན་བསྲིང་བ་ཡིན་ནོ། །ཞེས་སོ། །ལྔ་པ་བསྒོམ་མེད་ཀྱི་གཅུན་
ཐབས་ནི། །ཆོས་དྷོར་བས། །དེ་ལྟར་མཁྱེན་གཉིས་ཡེ་ཤེས་མ་ཤར་བར་དུ། །ཤེས་བྱའི་མྱང་ཚོར་ཕྲ་རག་དག་རྒྱུ་དང་། །ཟད་རྒྱུ་གྲངས་མེད་
གཅིག་ཤར་ནས་དག་དགོས་པས། །རང་སྣང་ཕྲ་རག་གིས་ཤར་ལུགས་ཡིན་པ་རང་མཐར་མ་ལུས་ཤིང་རང་མཐར་ཚོད་དགོས། །དེ་རང་མཐར་འདུས་
ན་ལམ་གོང་ནས་གོང་དུ་འཕར་མི་ཐུབ་པས། །མཐོ་ས་ཆེ་ན་གཡང་ས་ཆེ། །ཅེས་པ་དང་། །ཡང་ཉིན་སར་མཉོམས་འདྲེས་ནས་གཉིད་རང་ལ་
ཡང་ཕྲ་རག་རིམ་པས་ཕྱེས་ནས་རག་པ་ཆོད་ནས། །གཉིད་ཀྱི་ཕྲ་རག་ཉིན་སྣང་ནུབ་ནས། །རྨི་ལམ་མ་བྱུང་གི་བར་དུ་རྟོགས་མེད་འདི་རང་

རིགས་དུ་ཤར་དགོས། །དེ་ཤར་ནས་གཉིད་རྨི་ལམ་འོད་གསལ་གསུམ་དག་དགོས་པར་གསུངས། །ཅེས་སོ། །དྲུག་པ་བསྒོམ་མེད་ཀྱི་དྲོད་
རྟགས་ནི། །བཞི་རིམ་ཚིགས་བཅད་མ་ལས། །ཡེ་ནས་གནས་པའི་གནས་ལུགས་དེ། །མ་བཅོས་མ་བསླད་མ་སྤང་བ། །འགྱུར་བ་མེད་
པར་སྟེང་དུ་བརྟན། །རིག་པ་མ་འགགས་རང་གསལ་འདི། །མ་རིག་སྒོ་ངའི་སྦུབ་ནས་ཐོན། །རིག་པའི་ཡེ་ཤེས་མཐའ་དབུས་མེད། །རང་
རིག་དགེ་བའི་བཤེས་གཉེན་བྱོན། །སྣང་སྲིད་འཁོར་བཅས་ཆོས་རྣམས་ཀུན། །རང་རིག་ཉིད་དུ་སྒྲོ་འདོགས་ཆོད། །ཕྱི་རྟགས་མཁྱེན་པའི་
ཡེ་ཤེས་རྒྱས། །ནང་རྟགས་གཉུག་མ་རང་ས་ཟིན། །དགྲ་བུ་གསེར་དྷོ་ངོ་མཉམ་ཞིང་། །གཙང་དང་རྩོག་ལ་ཁྱད་པར་མེད། །སྐྱིད་དང་སྡུག་
ལ་མཉམ་པ་ཉིད། །གསེར་སྐྱོན་རི་དང་འདོམ་སྐྱེས་བཞིན་བྱ་བཙལ་མེད་པའི་སྤྱོད་པར་གནས། །རང་སྣང་མཐའ་རྒྱས་སྤྲོས་དང་བྲལ། །

༄༅། །གཞན་སྣང་སྒྱུ་མའི་འགྲོ་དོན་བྱེད། ཅེས་སོ། །བདུན་པ་བསྒོམ་མེད་ཀྱི་ཏིང་ངེ་འཛིན་དེ་གང་དུ་བོག་འདོན་པ་ནི། །རྟོགས་
ལྡན་ཤག་དྷོར་བས། །ལྷུན་གྱི་གྲུབ་པ་རང་རིག་པའི་ཡེ་ཤེས་ཀྱི་བག་ལ་ཉལ་གྱི་དྲི་མ་ཕྲ་མོ་དེ་གཉིས་སུ་མེད་པར་གྲོལ་ནས། །སྤང་ཐོག་མེད་
པར་སངས་རྒྱས་པར་གསུངས་ཏེ། །མཐའ་བྲལ་འོད་གསལ་འདུ་མ་བྱས། །དམིགས་མེད་རང་རིག་ཤེས་རབ་ཀྱིས། །སྐད་ཅིག་གཅིག་
ལ་ཐ་མ་ཡི། །བག་ལ་ཉལ་བཅོམ་དེ་བཞིན་གཤེགས། །ཅེས་སོ། །བརྒྱད་པ་བསྒོམ་མེད་དང་འབྲས་བུའི་ཁྱད་པར་ནི། །ཉམས་སྒྲོན་
ལས། །རྟགས་ནི་སངས་རྒྱས་རྫུ་འཕྲུལ་དང་། །ཡོན་ཏན་སྣ་ཚོག་རང་བཞིན་རྫོགས། །མ་སྒྲིབ་ཀུན་གསལ་མངོན་ཤེས་དྲུག །ཡུལ་དང་
མཁྱེན་ཚད་རྒྱལ་བ་དང་། །འདྲ་བ་བག་ལ་ཉལ་བས་ཕྱེ། །ཅེས་སོ། །དེ་རྣམས་བསྒོམ་མེད་སྐབས་སོང་ངོ་། །སྤྱི་དོན་གསུམ་པ་

དོན་བསྡུ་བ་ནི། །ཆོས་དྷོར་བས། །མ་བཅོས་ཤེས་པ་སྐད་ཅིག་འདི་རང་ཐོག་ཆགས་པ་རྩེ་གཅིག་ཡིན། །ང་རང་ངོ་ཤེས་པ་སྤྲོས་བྲལ་
ཏེ། །རང་འགྲོས་ཤེས་པ་རོ་གཅིག་ལ། །རང་ས་ཟིན་པ་བསྒོམ་མེད་ཡིན། །ཞེས་སོ། །དེ་ལྟར་རྣལ་འབྱོར་བཞི་ཡི་ཕྲ་ཐིག་གབ་
བཀུང་རྣམས། །བླ་མ་མཁས་རྟོགས་ཀྱི་ཞལ་ལ་ཡང་དྲིས་ཤིང་། །ཞལ་གྱི་གདམས་པ་རྣམས་ལག་ཁྲིད་བྱེད་ནས། །རང་རྒྱུད་ལ་
རིམ་པར་མ་སྐྱེས་ན་ཕྱག་རྫོགས་ཀྱི་རྟོགས་པ་ཡོད་སྐད་བྱེད་ནས་ཡིག་རིས་ནང་གི་ཁྲིད་ཀ་བསྟེན་པ་རྣམས། །ཕོ་ཚོད་བྱས་པའི་ལག་
ལེན་དང་འདྲ་སྟེ། །དཀོན་མཆོག་རྡོ་རྗེ་བས། །བླ་མའི་ཞལ་ལ་ནན་གྱིས་མ་དྲིས་ན། །ངེས་མེད་མཐའ་བྲལ་རིག་པའི་དོན་རྟོགས་སྐད། 
ཕྱག་ཆེན་འཆལ་འཆོལ་ཕོ་ཚོད་བྱེད་པ་ནི། །འགའ་ཞིག་མཐོང་སྟེ་མི་སྨྲ་ཆགས་སྡང་རྒྱུ། །ཞེས་གསུང་པ་དང་། །ཚུལ་མཐུན་ནོ། 

༄༅། །དེ་ཡན་ཆད་བསྒོམ་པ་ཉམས་སུ་འོད་ཐབས་ཐལ་ལོ། །སྤྱི་དོན་གསུམ་པ་སྤྱོད་པ་ཟུང་འཇུག་ལམ་ཁྱེར་ལ་གཉིས་ཏེ། །སྤྱོད་པའི་
དགོས་ཆེད་སྤྱིར་བསྟེན་པ་དང་། །སྤྱོད་པ་རང་གི་ངོ་བོ་བྱེ་བྲག་ཏུ་བཤད་པའོ། །དང་པོ་སྤྱོད་པའི་དགོས་ཆེད་སྤྱིར་བསྟན་པ་ནི། །ལྷ་ཡི་བུས་
ཞུས་པའི་མདོ་ལས། །ལྟ་བའི་ཡོངས་སུ་མི་བགྱི་རུ། །ཆོས་ཀྱི་དབྱིང་ས་ལས་ཡངས་དོགས་མེད། །སྤྱོད་པ་ཞིབ་ཏུ་མི་བགྱི་རུ། །ཁམས་
སུམ་འཁོར་བ་གཡང་ས་ཆེ། །ཞེས་པ་དང་། །གསང་བ་སྤྱོད་པའི་རྒྱུད་ལས། །ལྟ་བ་མི་ལྡན་སྤྱོད་པ་དང་། །སྤྱོད་པ་མི་ལྡན་ལྟ་བ་གཉིས། །
འདི་གཉིས་གསང་སྔགས་དམ་བསྲེ་སྟེ། །མནར་མེད་སེམས་ཅན་དམྱལ་བར་འགྲོ། །ཞེས་པ་དང་། །དམ་པས། །དཔའ་མཛང་ལྡན་གསུམ་བྱང་
ཁའི་འབྲང་ལ་ཚངས། །ལྟ་བའི་དུས་སུ་དཔའ་དགོས། །བསྒོམ་པའི་དུས་སུ་མཛད་དགོས། །སྤྱོད་པའི་དུས་སུ་བསར་བ་གཅིག་དགོས། །

ཅེས་སོ། །སྤྱོད་མེད་པའི་ཉེས་དམིགས་ནི། །ཏི་ལོ་པས། །དམ་ཆོས་སྤྱོད་པ་མེད་པའི་རྣལ་འབྱོར་པས། །སྫིང་ལ་འཕུར་བའི་བྱ་
རོག་བཞིན། །སེམས་ཕར་ཕར་བཏང་ཡང་ཚུར་ཚུར་འཁོར། །སེམས་བཟུང་འཛིན་གཉིས་ལས་གྲོལ་དུས་མེད། །ཅེས་སོ། །སྤྱོད་
པ་ཡོད་པའི་ཡོན་ཏན་ནི། །མེ་ལོང་སྐོར་གསུམ་ལས། །རྟོགས་པ་ལྟ་བའི་མ་རྨོང་ཞིང་། །སྤྱོད་པ་ཤིན་ཏུ་དག་གྱུར་ན། །གོལ་བའི་
ལམ་དུ་མི་འགྱུར་ཅིང་། །བླ་མེད་བྱང་ཆུབ་ཐོབ་གྱུར་ཞེས། །ངེས་དོན་བཀའ་ལུང་ཀུན་ནས་གསུངས། །ཞེས་སོ། །གཉིས་པ་སྤྱོད་པ་
རང་གིས་ངོ་བོ་བྱེ་བྲག་དུ་བཤད་པ་ལ་གཉིས་ཏེ། །ཞི་གནས་སྐྱེ་ནས་ཐུན་མོངས་ཀྱི་སྤྱོད་པ་དང་། །རྣལ་འབྱོར་བཞི་ལས་ཁྱད་པར་གྱི་
སྤྱོད་པའོ། །དང་པོ་ཞི་གནས་སྐྱེ་ནས་ཐུན་མོངས་གི་སྤྱོད་པ་ནི། །དེ་ཡང་། །དྲན་པ་ཉེར་བཞག་ཆུང་ངུ་ལས། །སྡིག་པ་ཅི་ཡང་མི་

༄༅། །བྱ་སྟེ། །དགེ་བ་ཕུན་སུམ་ཚོགས་པར་སྤྱོད། །རང་གིས་སེམས་ནི་ཡོངས་སུ་དུལ། །འདི་ནི་སངས་རྒྱས་ཀྱི་བསྟན་པ་
ཡིན། །ཞེས་པ་དང་། །ཐབས་དང་མཐུན་པའི་སྤྱོད་པ་ནི། །གང་ཟག་ལྟ་བསྒོམ་ཉམས་ལེན་པས། །སྐྱེས་བུ་དམ་པ་ལ་བསྟེན་ཅིང་། 
སོར་སོར་ཐར་དང་བྱང་ཆུབ་སེམས། །རིག་འཛིན་སྔགས་ཀྱི་བརྟུལ་ཞུགས་རྣམས། །སྤང་བླང་སྤྱོད་བསྲུང་གང་ཡིན་ཀུན། །གནང་
བཀགས་དུས་ཚོད་ཤེས་བྱ་ལ། །དྲན་དང་ཤེས་བཞིན་བག་ཡོད་ཀུན། །བཀའ་བཞིན་བསྒྲུབ་ལ་ནན་ཏན་བྱ། །ཞེས་པ་དང་། །བྱམས་པས་
ཞུས་པའི་མདོ་ལས། །རྣམ་རྟོག་མ་ཟད་བར་དུ་ལས་ཡོད་པས། །ལས་ཀྱི་རྣམ་པར་སྨིན་ལ་ཡིད་ཆེས་བྱ། །སྡིག་པ་ཆུང་ཡང་མི་བརྙས་
སྤང་ཞིང་བཤད། །ཆུ་ཐིག་བསོགས་པས་རྒྱ་མཚོ་ཆེན་པོ་ཙམ། །དགེ་བ་ཆུང་ཡང་མི་བརྙས་དྭང་དུ་ལེན། །རྡུལ་ཕྲན་བསོགས་

པས་རི་རབ་གླིང་ཁམས་ཙམ། །སྟོང་པ་ཉིད་དུ་བབ་ཀྱི་ཟིན་གྱུར་ན། །དུག་ལ་སྔགས་ཀྱིས་ཟིན་པ་ཅི་བཞིན་དུ། །ཞེས་སོ། །དེ་ཡང་
ཆོས་སྤྱོད་བཅུ་ལ་འབད་དགོས་ཏེ། །ཆོས་སྤྱོད་ཐམས་ཅད་ཀྱི་མན་ངག་མངོན་པར་རྟོགས་པའི་རྒྱུད་ལས། །ཡི་གེ་གཉིས་མཆོད་སྦྱིན་པ་
དང་། །ཉན་དང་འཛིན་དང་ཀློག་པ་དང་། །འཆད་དང་ཁ་ཐོན་བྱེད་པ་དང་། །དེ་སེམས་པ་དང་བསྒོམ་པ་སྟེ། །ཆོས་སྤྱོད་བཅུ་ཡི་
བདག་ཉིད་ནི། །འདྲེན་པ་རྣམས་ཀྱི་གཤེགས་ཤུལ་ཡིན། །ཞེས་སོ། །འཕགས་པའི་ནོར་བདུན་སྤེལ་བ་ནི། །ཀླུ་སྒྲུབ་ཀྱིས། །དད་
དང་ཚུལ་ཁྲིམས་ཐོས་དང་གཏོང་བ་དང་། །ངོ་ཚ་ཁྲེལ་ཡོད་ཤེས་རབས་འདི་དག་ནི། །ནོར་བདུན་ལགས་པས་འདི་དང་མི་འབྲལ་
མཛོད། །ཅེས་སོ། །ཐུན་ནང་དུ་སྒོ་གསུམ་བྱ་བ་དགུ་ཕྲུགས་སུ་བཏང་སྟེ། །ཀློང་གསལ་ལས། །ཕྱི་ནང་བསང་བའི་བྱ་བ་ནི། 

༄༅། །ལུས་ངག་ཡིད་གསུམ་གྱི་དགུ་ཕྲུག་བཏང་། །ཞེས་སོ། །གཉིས་པ་རྣལ་འབྱོར་བཞི་ལས། །ཁྱད་པར་གྱི་སྤྱོད་པ་ལ་
བཞི་སྟེ། །རྩེ་གཅིག་དང་སྤྲོས་བྲལ་དུས་སུ་གསང་བ་སྔགས་ཀྱིས་སྤྱོད་པ་དང་། །རོ་གཅིག་གི་དུས་སུ་ཚོགས་ཀྱི་སྤྱོད་པ་དང་། །དེ་
ལས་ནུས་པ་ཐོན་ནས་བཏུལ་ཞུགས་ཀྱི་སྤྱོད་པ་དང་། །བསྒོམ་མེད་ཀྱི་དུས་སུ་བྱ་བཙལ་མེད་པའི་སྤྱོད་པའོ། །དང་པོ་རྩེ་གཅིག་གི་དུས་
སུ་རྒྱལ་བུ་གཞོན་ནུ་ལྟ་བུའི་སྤྱོད་པ་ནི། །ཕག་མོ་གྲུབས་པས། །དང་པོ་ལས་ཀྱི་བསྒྲུབས་པ་པོས། །རྒྱལ་བུ་གཞོན་ནུ་ལྟ་བུའི་ཚུལ། །
གསང་སྟེ་སྤྱོད་པ་བརྩམ་པར་བྱ། །བསྒྲུབ་པའི་གནས་དང་མཐུན་པའི་གྲོགས། །གདམ་ངག་བརྒྱུད་པར་བཅས་པ་ཀུན། །ཤིན་ཏུ་གསང་
བས་བར་ཆད་སེལ། །དེ་བཞིན་ཉམས་དང་རྟོགས་པ་དང་། །དངོས་གྲུབ་མཚན་མ་མཁའ་འགྲོའི་ལུང་། །དེ་ཀུན་གསང་ན་འགྲུབ་པར་

དེས༑ །ཡེང་བ་བོར་ཞིང་དབེན་པ་བརྟེན། །རི་དྭགས་སྨས་མ་ལྟ་བུ་ཡི། །གཅིག་པུར་རི་ཁྲོད་འགྲིམས་པར་བྱ། །ཞེས་གསུངས་པས། 
རྒྱལ་བུ་གཞོན་ཞུ་དེས། །ཟས་ཆེན་མི་ཞུ། །ཆུང་ན་མི་འགྲོང་། །གོས་ཡངས་ན་མི་དྲོ། །ལྗིག་ན་མི་འཁྱགས། །ཟས་ཆེ་ཆུང་གོས་དྲོ་གྲོད་ཐམས་
ཅད་ཉམས་ཤེད་དང་བསྟུན་ནས་སྐྱོང་ན་སྟོབས་རྫོགས་པ་ལ་ཚོགས་མེད་པ་ལྟར། །རྒྱལ་བུ་སྐྱེས་མ་ཐག་དང་འདྲ་བའི་ཉམས་མྱོང་དེ་འཕེལ་བའི་
ཐབས་ཁོ་ན་གལ་ཆེ་སྟེ། །ཕྱིའི་སྤྱོད་ལམ་འདུལ་བ་ལྟར་གནས་པ། །ནང་དུ་གསང་སྔག་ལྟར་སྐྱོང་ལུགས་དང་། །དགེ་སྦྱོར་འཕེལ་བ་ལ་གང་
ལྟར་འཕེལ་འདུག་བརྟགས་པ་སྟེ། །གང་གིས་དེ། །ཕག་མོ་གྲུབས་པས་བཀྲོལ་ནས། །རྩེ་གཅིག་ཆེན་པོ་སྤྲོས་བྲལ་ཆུང་ངུ་དུས་སུ་རྒྱལ་བུ་
གཞོན་ནུའི་སྤྱོད་པ་དང་། །གསང་བ་སྔགས་ཀྱིས་སྤྲོད་པ་གཉིས་འབའ་ཞིག་ལ་གནས། །རྒྱལ་བུ་གཞོན་ནུའི་སྤྱོད་པ་ནི། །དམ་ཆིགས་ལ་ནན་

༄༅། །ཏན་བྱེད་པ་ལ་ཟེར། །གསང་བ་སྔགས་ཀྱིས་སྤྱོད་པ་ནི། །རྫས་གསང་ཚོགས་ཀྱི་རྒྱུ་རྐྱེན་སྦ། །གྲོགས་གསང་བའི་བསྟན་པ་
ལ་བྱ་ཉམས་དང་། །གདམ་ངག་གསང་བ་ནི། །སྨྲ་བཅད་ལ་བྱ་ལུས་གསང་བ་ནི། །འཚམས་ལ་བྱ། །མོས་གུས་བྱེད་ནས་ཉམས་བཟང་ངན་ལ་
ལྟོས་པ་མེད་པའི་ངང་ལ་འཇོག་པ་འབའ་ཞིག་གལ་ཆེ། །ཞེས་པ་དང་། །པདྨས། །སྤྱོད་པ་ནི་རྩེ་གཅིག་རྟོགས་དུས་དབེན་པ་བརྟེན་ཅིང་བསམ་སློབ་
པའི་སྤྱོད་པ་བྱའོ། །ཞེས་པ་དང་། །མཁའ་སྐྱོང་གྲགས་པས། །ཉམས་རྟོགས་སྐྱེས་པའི་གང་ཟག་གིས། །དབེན་པར་བསམ་བསྒོམ་
གཙོར་བྱ་ཞིང་། །ཐབས་དང་ཤེས་རབས་ཟུང་འཇུག་སྤྱད། །གཙོར་གཙོར་ཉམས་ལ་གང་ཕན་བརྟེན། །ཞེས་པ་དང་། །རྡོ་རྗེ་ཆིགས་གསུམ་པའི་
རྒྱུད་ལས། །ཐམ་ཅད་སྒྱུ་མའི་རྨི་ལམ་ལྟར། །ཆོས་སུ་འགྲོ་བའི་སྤྱོད་པ་བྱ། །ཞེས་སོ། །གཉིས་པ་སྤྲོས་བྲལ་གྱི་རྣལ་འབྱོར་ལ་སྤྱོད་པ་མི་འདྲ་བ་

གསུམ་དབྱེ་སྟེ། །བློ་རབ་ཀྱི་ཚོགས་སུ་སྤྱོད་པ་དང་། །བློ་འབྲིང་གི་ཚོགས་དབེན་རེས་མོས་སུ་སྤྱོད་པ་དང་། །བློ་ཐ་མ་རི་དྭགས་ལྟ་བུའི་སྤྱོད་
པའོ། །དང་པོ་བློ་རབ་ཀྱི་ཚོགས་སུ་སྤྱོད་པ་ནི། །ཨོ་རྒྱན་པདྨས། །སྤྲོས་བྲལ་དུས་ཀྱི་སྤྱོད་པ་ནི། །གང་ཟག་གི་རིགས་གཙོ་བ་གཅིག་འོང་། །གང་
ཟག་གཅིག་འཆར་བ་རིགས་ཡིན་ན། །རྒྱལ་ཁམས་བསྐོར་བ་དང་། །སྐྱེན་ལས་བསྲེ་བ་དེ་བོག་འདོན་ལ་གལ་ཆེ་བའོ། །ཞེས་པ་དང་། །ཉི་ཟླ་
ཁ་སྦྱོར་ལས། །སྨོན་པ་ལྟ་བུའི་སྤྱོད་པ་ནི། །གཅིག་དུ་གནས་པའི་ཡུལ་རྣམས་སྤང་། །ཞེས་པ་དང་། །བཀའ་མཚམས་ལས། །སྐྱེན་ངན་
ཁལ་དུ་བཀལ་བ་ཡིས། །སྐྱེན་ལ་ཐོག་འགེལ་བྱ་བ་གཅེས། །ཆོས་སྐུན་ཁལ་དུ་མ་ཁེལ་ན། །ཞི་བདེ་གཉེན་པོས་གྲོལ་མི་ནུས། །ཅེས་སོ། །གཉིས་
པ་བློ་འབྲིང་གིས་ཚོགས་དབེན་རེས་མོས་སུ་སྤྱོད་པ་ནི། །པདྨས། །ཐོད་དགལ་ས་ཡིན་ན། །བཙུན་ཚུགས་ལ་བཞི་བླང་དྲུ་ནས། །རེས་དབེན་

༄༅། །ས་བརྟེན། །རེས་གསང་སྤྱོད་བྱེད། །རེས་སྐྱེན་ལ་བསྲེ། །རེས་སེམས་ཅན་ལ་ཕན་པའི་དགེ་བའི་སྤྱོད་པ་དེ་རྣམས་བོག་འདོན་
ལ་དགའ་བར་འོང་། །ཞེས་སོ། །གསུམ་པ་བློ་ཐ་མས་རི་དྭགས་ལྟ་བུའི་སྤྱོད་པ་ནི། །པདྨས། །གང་ཟག་རིམ་གྱི་ས་ཡིན་ན། །གང་བས་ཀྱང་ཡེང་
བ་སྤང་ནས་བསྒྲུབས་པ་ལ་ནན་ཏན་བྱེད་པ་དེ་བོག་འདོན་གྱི་ཡང་མཆོག་ཡིན་པ་ལ། །གེགས་སེལ་གྱི་ཡང་མཆོག་ཡིན། །དེ་ཉིད་གསང་སྔགས་
གི་མཆོག་ཡིན། །དངོས་གྲུབ་ཞུ་བའི་མཆོག་ཡིན་ནོ། །ཞེས་གསུངས་སོ། །དེ་ཡང་རིམ་གྱིས་པས་རྟོགས་པ་མ་ཤར་བར་དུ་རི་དྭགས་སྨས་མ་
ལྟ་བུའི་སྤྱོད་པ་བྱེད་ནས། ཡུལ་ཐམས་ཅད་སྤང་དགོས་ཏེ། །ཉི་ཟླ་ཁ་སྦྱོར་ལས། །རི་དྭགས་ལྟ་བུའི་སྤྱོད་པས། །འཁྲུལ་པ་ཡུལ་གྱུར་སྐྱེན་རྣམས་
སྤང་༑ །ཞེས་པ་དང་། །ཅེར་བསྒོམ་གྱིས། །ཤེས་རབ་མཐུན་པའི་སྤྱོད་པ་ནི། །བླ་མ་དམ་པ་སྤྱི་བོར་བཀུར། །ཕྱི་ནང་དངོས་འཛིན་ཆགས་པ་

སྤང་། །བྱ་བ་བཏང་ལ་དབེན་པ་བརྟེན། །སྤྱོད་ལམ་རྣམས་བཞིར་ཉམས་མྱང་སྐྱོང་། །ཞེས་པ་དང་། །ཞང་གིས། རང་བྱུང་ལྷུག་པར་གནས་པར་བྱ། །
ཆོས་སྐུ་ཉམས་དང་འབྲལ་མི་བྱ། །གང་ལའང་ཞེན་པ་མེད་པར་བྱ། །རང་གི་འཁོར་རམ་གཞན་དག་གིས། །ལེགས་ཉེས་ལ་སོགས་གང་དཔྱད་
ཀྱང་༑ །སྐད་ཅིག་ཙམ་ཡང་འཁྲུགས་མི་བྱ། །བེམ་པོ་བཞིན་དུ་གནས་པར་བྱ། །སེམས་ལ་གནོད་པའི་བྱ་བ་རྣམས། །ནམ་དུ་ཡང་ནི་མི་བྱའོ། །
རི་དགས་མི་ལ་བྲོས་བ་བཞིན། །རྟག་ཏུ་རི་ལ་བྲོས་པར་བྱ། །བདག་བཟང་སྙམ་ནས་ཐམས་ཅད་ལ། །ཁོ་བཟང་ཁོ་ངན་ཤན་མི་ཕྱེ། །ཁྲམས་པས་
རང་མཚང་སྦ་བ་བཞིན། །རང་གི་ཡོན་ཏན་རྟག་ཏུ་སྦ། །མི་ཆེན་སྡེར་ཁ་མི་བྱ་ཞིང་། །རྟག་ཏུ་དབེན་པ་བཟུང་བར་བྱ། །མཐོན་དམན་མེད་པའི་
དོན་རྟོགས་ཀྱང་། བླ་མ་མཁའ་འགྲོ་རྟག་ཏུ་མཆོད། །མདོར་ན་རང་འདོད་གཡོ་སྒྱུ་དང་། །བཅོས་མ་ཐམས་ཅད་སྤང་བར་བྱ། །ཅི་སྲིད་མཉམ་

༄༅། །བཞག་རྗེས་ཐོབ་གཉིས། །ཡོད་པ་དེ་སྲིད་མཉམ་བཞག་ལ། །ཤེས་པ་བཏན་ནམ་མི་བཏན་བརྟགས། །ཅེས་པ་དང་། 
དབེན་པར་ནང་སྤྱོད་ཏིང་འཛིན་སྤེལ། །ནང་སྤྱོད་ཉམས་མྱང་འཕེལ་བའི་ཚེ། །དང་པོ་ལས་པས་མི་ཚོར་བར། །ཏིང་འཛིན་རྟོགས་
པ་གོང་འཕེལ་བའི། །སྤྱོད་པ་ཉམས་དང་བསྟུན་ཞིང་བྱ། །ཞེས་པ་དང་། །དམ་པས། །སྐྱེ་བོའི་ནང་དུ་རྣལ་འབྱོར་རྟོགས་པ་སྒྲིབ། །རི་
ཁྲོད་དབེན་པ་བརྟེན་ཅིག་དིང་རི་བ། །ཞེས་སོ། །དེ་ལྟར་དབེན་པར་རྩེ་གཅིག་ཏུ་གཅུན་པས། །སྤྲོས་བྲལ་གྱི་རྟོགས་པ་དེ་ཅུང་ཟད་བརྟེན་པ་དང་
བདུད་བཞིའི་འགལ་རྐྱེན་ཆོ་འཕྲུལ་ཅི་བྱུང་ཡང་ངོས་བཟུང་ཞིང་མི་སྤང་བར་ལམ་ཁྱེར་རོ་སྙོམ་ཅི་ཐུབ་བྱ་སྟེ། །དོན་ཐིག་ལས། །དེ་ལྟར་
ཐམས་ཅད་མཁྱེན་པ་ཡི། །ལམ་ལ་བར་དུ་གཅོད་བྱེད་པ། །བདུད་བཞི་མ་ལུས་འདུལ་བའི་ཕྱེར། །ཐོག་བརྫིས་སྤྱོད་པའི་རྣལ་འབྱོར་བྱ། །ཞེས་པ་

དང་། འཕྲུལ་གཅོད་ལས། ཆོ་འཕྲུལ་ཅི་ལྟར་རྩུབ་འགྱུར་ཀྱང་། །མ་ཆགས་མི་གཡོ་གདམ་ངག་ཡིན། །ཏིང་འཛིན་
སྒྱུ་མ་ལྟར་ཤེས་ན། །བྱ་སྒྲོ་མི་ལ་ཤོར་བ་བཞིན། །ཆོ་འཕྲུལ་རྟོག་པ་ཉམས་ཀྱིས་ཞི། ཞེས་པ་དང་། །ཡང་འཚམས་
མ་ལས། སྐྱིད་དང་བྲལ་བར་མི་ཕོད། སྡུག་ལ་གཅོད་པར་མི་ཕོད། གཉེན་པ་འགྲིམས་པར་མི་ཕོད། ནད་དང་འབྲེ་
ལ་སོགས་པ་ལ་མི་ཕོད་བཞིན་དུ་ཐོག་རྫིས་བྱ་ཞེས་པ་དང་། དྭགས་པོས། །རྣམ་རྟོགས་ཆོས་ཉིད་ཀྱི་རོལ་པ་ཡིན་མི་སྤང་། ཉོན་
མོངས་ཡེ་ཤེས་གསལ་འདེབས་ཡིན་པས་མི་སྤང་། འདོད་ཡོན་ཉམས་རྟོགས་ཀྱི་ཆུ་ལུད་ཡིན་པས་མི་སྤང་། ན་ཚ་སྡུག་བསྔལ་དགེ་བའི་བཤེས་གཉེན་

༄༅། །ཡིན་པས་མི་སྤང་། །ཞེས་པ་དང་། །བཀའ་འཚམས་ལས། །མེས་ཚིགས་མེ་ཡིས་གདུང་བ་དང་། །རྨ་བྱུང་གཏར་བསྲེག་བྱེད་པ་
བཞིན། །སླར་གཅོད་ལོག་ནོན་གདམས་པའི་གནད། །སྐྱེན་རྣམས་ཁལ་དུ་བཀལ་བར་གྱིས། །ཞེས་པ་དང་། དོན་ཐིག་མས། །གསུམ་པ་གསང་བ་དུག་ལྔ་
འདི། །མི་སྤང་མི་སྦྱང་བསྒྱུར་མི་བྱེད། །དེ་ལ་གཏད་ལ་མ་བཅོས་བཞག །ལམ་ཁྱེར་ཆོས་ཉིད་གྲོགས་སུ་ཆོད། །ཅེས་པ་དང་། །དེའི་དུས་སུ་ཡེང་བ་
ལོགས་པའི་བར་ཆད་བྱུང་ན་རང་གི་གཉེན་པོ་བརྟེན་ཏེ། །ཡེ་ཤེས་མཁའ་མཉམ་ལས། །འདུ་འཛིའི་ལོངས་སྤྱོད་བདུད་བྱུང་ན། །འདོད་ཆུང་ཆོག་ཤེས་
ཟིལ་གྱིས་གནོན། ཞེན་པ་གནས་ཀྱི་བདུད་བྱུང་ན། །ཡུལ་ལ་ངེས་མེད་ཟིལ་གྱིས་གནོན། །ཡོན་ཏན་གཡེང་བའི་བདུད་བྱུང་ན། །གཞན་དོན་མི་བྱ་ཟིལ་
གྱིས་གནོན། །འཁོར་ངན་སེམས་འཁྲུགས་བདུད་བྱུང་ན། །གདུང་སེམས་སྤང་ནས་འབྲེལ་ཐགས་བཅད། །མཁའ་འགྲོའི་ལུང་བསྟེན་བདུད་བྱུང་ན། 

རེ་དོགས་མི་བྱ་ཟིལ་གྱིས་གནོན། །ཉམས་མྱོང་ཞེན་པའི་བདུད་བྱུང་ན། །ཞེན་མེད་ལྟ་བས་ཟིལ་གྱིས་གནོན། །ཞེས་པ་དང་། །དེ་ནས་བཟང་རྟོག །
ངན་རྟོག་ཐམས་ཅད་ཟག་མེད་དུ་གཅོད་པའི་གཅུན་ཐབས་གལ་ཆེ་སྟེ། །བྱང་ཆུབ་སེམས་སྐྱོབ་ལས། །མངོན་ཤེས་འབྱུང་བ་འདྲ་ན་ཤིན་ཏུ་བསྒྲིམས། 
རྫུ་འཕྲུལ་འབྱུང་བ་འདྲ་སྟེ་ཤིན་ཏུ་བསྒྲིམས། །སྐྱེ་བ་དྲན་པ་འདྲ་ན་ཤིན་ཏུ་བསྒྲིམས། །བདེ་བ་འབར་བ་འདྲ་ན་ཤིན་ཏུ་བསྒྲིམས། །མཁའ་འགྲོའི་ལུང་
བསྟེན་བྱུང་ན་ཤིན་ཏུ་བསྒྲིམས། །དེ་ཀུན་ཐམས་ཅད་གཡེང་རྒྱུ་བར་ཆད་ཡིན། །ཞེས་པ་དང་། །མཁས་སྐྱོང་གྲགས་པས། །ཉམས་མྱོང་ཅུང་ཟད་བརྟེན་
པ་ཡིས། །ནང་དུ་དགགས་བསྒྲུབ་མེད་པ་ཡི། །རྣལ་འབྱོར་སྤྱོད་པ་གཙོར་བྱ་ཞིང་། །ཕྱི་རུ་ཐབས་ཀྱི་སྤྱོད་པ་ཡི། །དད་ལྡན་རྗེས་སུ་བཟུང་བར་བྱ། །
གལ་ཏེ་རོ་སྙོམ་བྱེད་འདོད་ན། །གསང་སྤྱོད་སྦས་བའི་བཏུལ་ཞུགས་བྱ། །ཞེས་པ་དང་། །པདྨས། །སྤྲོས་བྲལ་དུས་སུ་སྤྱོད་པ་ནི། །གསང་སྤྱོད་

༄༅། །བྱ་བའི་དུས་སུ་གཅེས། །གཉིས་པ་རོ་གཅིག་གི་དུས་སུ་ཚོགས་སྤྱོད་བྱ་བ་ནི། །བརྡ་ཙ་ལས། །ད་ཚོགས་སྤྱོད་བྱས་ཏེ་སྣང་བ་ཟྲིལ་
གྱིས་ཨི་གནོན་ལྟ་བའི་ཆེད་དུ། །ཚོང་འདུས། བལྟ་མོའི་ས་དང་། །འཐབ་མོའི་ས་དང་། །བྱམས་པའི་ས་དང་། གདོང་བའི་ས་ལ་སོགས་པ་ཕྱོགས་
མེད་དུ་ཕྱིན་ལ་ཉམས་ལ་ཕན་གནོད་བལྟ་ཉམས་ལ་གནོད་ན་སྣང་བ་ཟིལ་གྱིས་ནོན་བ་ཡིན་པས། །སླར་ལོག་ལ་དབེན་པར་སྟན་ཐོག་དུ་བསྒོམ་མཉེམ་
མེད་པར་གང་གི་ཀྱང་མི་གནོད་པར་འདུག་ན་སྣང་བ་ཟིལ་གྱིས་ནོན་པ་ཡིན་པས། །ས་ཕྱོགས་གང་བདེ་བའི་སར་འདོད་ཡོན་བརྟེན་སྙིང་འདོད་ཡོན་
བརྟེན་སྙིང་འདོད་ན་བརྟེན། །བརྟེན་སྙིང་མི་འདོད་ན་གང་བདེའི་སྤྱོད་པ་བྱས་ལ་ཏིང་ངེ་འཛིན་གྱིས་སྦར། །ཞེས་སོ། །གསུམ་པ་དེ་ལ་ནུས་པ་ཐོན་
ནས་བརྟུལ་ཞུགས་ཀྱིས་སྤྱོད་པ་ནི། །མཁས་སྐྱོང་གྲགས་པས། །ཉམས་རྟོགས་བརྟན་པ་ཆེར་ཐོབ་ནས། །དྲོད་རྟགས་ལྔ་དང་མངོན་ཤེས་དྲུག།།

འབྱུང་བཞིའི་གནོད་པས་མི་ཚུགས་ཤིང་། །སེམས་ཅན་བསད་གསོད་ནུས་ཐོབ་པས། །རིག་པ་བཏུལ་ཞུགས་བྱ་བར་གསུངས། །ཞེས་པ་དང་། 
ཉི་ཟླ་ཁ་སྦྱོར་ལས། །སེང་གེ་ལྟ་བུའི་སྤྱོད་པ་ཡི། །འཇིགས་པའི་སེམས་སྤང་དུར་ཁྲོད་རྒྱུ། །ཅེས་པ་དང་། །པདྨས། །སྤྱོད་པ་ལ་ནི་རོ་གཅིག་གི་
དུས་སུ་བརྟུལ་ཞུགས་ཀྱིས་སྤྱོད་པ་བྱའོ། །ཞེས་སོ། །དགུ་པ་བསྒོམ་མེད་ཀྱི་དུས་སུ་བྱ་བ་རྩལ་མེད་པའི་སྤྱོད་པ་ནི། ཅེར་བསྒོམ་གྱིས། །བྱ་བཙལ་
མེད་པའི་སྤྱོད་པ་ནི། །བཏུལ་ཞུགས་སྤྱོད་པས་གྲོལ་བའི་མཐར། །འཁོར་བཅས་གཉིས་མེད་རོ་གཅིག་འགྱུར། །རེ་དོགས་མེད་ཅིང་བློ་ཟད་པས། །
དགགས་བསྒྲུབ་སྤང་བླང་ཀུན་དང་བྲལ། །བུ་ཆུང་ལྟ་བུར་བྱས་པ་ཡིན། །ཡུལ་གྱི་རྐྱེན་གྱིས་ཅི་སྤྱོད་ཀྱང་། །དགྲ་བུ་གསེར་རྡོ་ངོ་མཉམ་པས། གསེར་
སྐྱོགས་དྲི་དང་འདམ་སྐྱེས་བཞིན། །དངོས་འཛིན་བག་ཆགས་གོས་པ་མེད། །གཔེར་ན་སྒྱུ་མའི་སྐྱེས་བུ་བཞིན། །ཅི་ལྟར་དཔྱད་ཀྱང་བཅིང་གྲོལ་མེད། །

༄༅། །དམིགས་མེད་ཐུགས་རྗེ་རྒྱུན་མི་ཆད། །ཅེས་པ་དང་། །མཁས་སྐྱོང་གྲགས་པས། །ཉམས་དང་རྟོགས་པ་མཐར་ཕྱིན་ཚེ། །བྱ་
བཙལ་མེད་པའི་སྤྱོད་པ་བྱ། །ཞེས་སོ། །དེ་ལྟར་སྤྱོད་པའི་རིམ་པ་དེ་རྣམས་མཐོན་དམན་དུས་ཚོད་དང་འབྲེལ་དགོས་ཏེ། །བརྡ་ཙར། །སྤྱོད་པ་དུས་
ཚོད་དང་འབྲེལ་བར་དགོས། །གལ་ཏེ་ལས་དང་པོ་པས་གོམ་པ་བར། །རབ་ཀྱི་སྤྱོད་པ་བྱས་ན། །ངན་སོང་དུ་ལྟུང་ལ། །ལས་གོམ་པ་རབ་ཀྱི་ལས་
དང་པོ་པའི་སྤྱོད་པ་བྱས་ན་འཁོར་བར་འཆིང་སྟེ། །དཔེར་ན་རྒོད་པོ་བུ་ཆུང་ངམ། །བྱ་རྒོད་བྱིས་ཆུང་དང་འདྲ་བས། །དེས་ན་སྤྱོད་པ་དུས་ཚོད་དང་
འབྲེལ་བ་གཅིག་དགོས། །ཅེས་པ་དང་། །དུས་འཁོར་གྱི་འབྲེལ་པ་དྲི་མེད་འོད་དུ། །ལས་དང་པོ་པས་རྣལ་འབྱོར་པའི་བྱ་བ་མི་བྱ། །རྣལ་འབྱོར་
པས་གྲུབ་པའི་བྱ་བ་མ་བྱ་གྲུབ་པས་སངས་རྒྱས་ཀྱི་བྱ་བ་མི་བྱ་ཞེས་གསུངས་སོ། །དེ་རྣམས་ཀྱི་སྤྱོད་པ་ཟུང་འཇུག་ལམ་ཁྱེར་གྱི་སྐབས་མདོ་ཙམ་

ཞིག་ཐལ་ལོ། །དེ་ཡན་ཆད་ཤེས་བྱ་ལམ་གྱི་སྐབས་སང་། །སྤྱི་དོན་གསུམ་པ་ཤེས་པ་མཐར་ཕྱིན་འབྲས་བུའི་ཐོབ་ཚུལ་ནི། །གསང་སྒྲོན་ལས། 
མཐར་ཕྱིན་ཉེས་པ་གཉིས་ཟད་ནས། །ཆོས་རྣམས་ཟད་པར་སྐྱོལ་བ་ཡིན། །ཞེས་གསུངས་པས། །དེ་ལ་གཉིས་ཏེ་གནས་སྐབས་ཀྱི་འབྲས་
བུ་ཐོབ་ཚུལ་དང་། །ཐར་ཐུག་གི་འབྲས་བུ་ཐོབ་ཚུལ་ལོ། །དང་པོ་གནས་སྐབས་ཀྱི་འབྲས་བུ་ཐོབ་ཚུལ་ནི། །ཉམས་སྒྲོན་ལས། །གདམས་པའི་གནད་
དམ་ཤེས་རབས་ཀྱིས། །འགའ་ཞིག་ཡེ་ཤེས་ཆོས་སྐུར་སྦྱོར། །འགའ་ཞིག་སྒྱུ་ལུས་བར་དོ་ནས། །ལྷ་མིའི་རིག་འཛིན་དེ་ནས་གྲོལ། །ཕལ་ཆེར་བག་
ཆགས་རྟོག་མཐུ་ཡི། །ངེས་པར་མི་ལུས་ཐོབ་ནས་ནི། །ཆོས་སྤྱོད་པ་དང་ལྡན་གྱུར་ན། །དེ་ཚེ་ཆོས་ཉིད་བདེན་པ་མཐོང་། །ཞེས་གསུངས་པས། །དེ་ཡང་
རྩེ་གཅིག་གི་རྣལ་འབྱོར་འཙལ་རྫོགས་ནས། །འཆི་ན་འབྲས་བུ་ཐོབ་ཚུལ་ནི། །པྲ་ཁྲིད་ལས། །རྣལ་འབྱོར་པ་དེ་འགོགས་པའི་ཚེ་དང་ངེས་པར་མི་ལུས་ཐོབ་

༄༅། །ན་ནི། །ཆོས་སྤྱོད་པ་དང་ལྡན་གྱུར་ནས། །དེ་ཚེ་ཆོས་ཉིད་བདེན་པ་མཐོང་། །ཞེས་སོ། །སྤྲོས་བྲལ་གྱི་རྟོགས་པ་ཤར་ནས་ཚེ་ཡི་དུས་
བྱས་ན། །འབྲས་བུ་ཐོབ་ཚུལ་ནི། །ཡང་དེ་ཉིད་ལས། །འབྱུང་བ་ལྔ་པོ་ཞིག་པའི་ཚེ། །ལྷ་མིའི་རིག་པ་འཛིན་པ་ཐོབ། །དེ་ཚེ་ཉིད་ལ་མངོན་སངས་རྒྱས། 
ཅེས་སོ། །རོ་གཅིག་རྟོགས་ནས་ཚེ་འཕོས་ན་འབྲས་བུ་ཐོབ་ཚུལ་ནི། །དུས་འཁོར་དུ། །འོད་གསལ་བ་ནི་རྒྱུན་བར་གནས། །བར་དོའི་གྲོང་ཁྱེར་དེས་མི་མཐོང་
ཞེས་གསུངས་སོ། །པྲ་ཁྲིད་ལས། །མཉམ་པ་ཉིད་ཀྱིས་ངོ་བོ་ལས། །ས་དང་ལམ་གྱི་རིག་འཛིན་ཐོབ། །དེ་ཡང་བསྒྲོད་དུ་མེད་པ་སྟེ། །དེ་ཚེ་ཉིད་
མ་མངོན་སངས་རྒྱས། །ཅེས་སོ། །བསྒོམ་མེད་གནས་སྐབས་འབྲས་བུ་ནི། །ཉམས་སྒྲོན་ལས། །ལྷུན་གྲུབ་རྣལ་འབྱོར་ལོངས་སྤྱོད་དང་། །མཐལ་
ཕྲན་འོད་གསལ་འདུས་མ་བྱས། །དམིགས་མེད་རང་རིག་ཤེས་རབ་ཀྱི། །སྐད་གཅིག་གཅིག་ལ་ཐ་མ་ཡིས། །བག་ལ་ཉལ་བཅོམ་དེ་བཞིན་

གཤེགས། །ཀུན་སངས་ཀུན་དངོས་རྫོགས་སངས་རྒྱས། །ཅེས་སོ། །གཉིས་པ་མཐར་ཐུག་གི་འབྲས་བུ་ལ་གཉིས་ཏེ། །སྤྱིར་བསྟེན་པ་དང་། བྱེ་
བྲག་དུ་བཤད་པའོ། །དང་པོ་སྤྱིར་བསྟེན་པ་ནི། །གཅན་འཕྲོང་ལས། །གཞན་ནས་འོང་བ་མ་ཡིན་ཏེ། །རྒྱལ་བུ་རྒྱལ་སར་བཏོན་ཚུལ་དུ། །རིམ་
དང་གཅིག་འཆར་ལམ་རྐྱེན་གྱིས། །རང་གནས་ཡེ་ཤེས་མངོན་དུ་རྟོགས། །ཞེས་པ་དང་། །ལང་གཤེགས་ལས། །ཅི་ལྟར་གསེར་ཉིད་དག་པ་
དང་། །ཆུ་ཡང་སྙོགས་མ་དྭངས་པ་དང་། །ནམ་མཁའ་ལ་ནི་སྤྲིན་དེངས་ལྟར། །རྣམ་པར་རྟོགས་པ་དེ་བཞིན་ནོ། །ཞེས་པ་དང་། །བརྟག་གཉིས་
ལས། །དྲི་མ་མེད་གསལ་སངས་རྒྱས་ཉིད། །ཅེས་པ་དང་། །གཅན་འཕྲོང་ལས། །ཉོན་མོངས་ཞེན་པའི་རྩོལ་བ་དང་། །མ་རིག་ཤེས་སྒྲིབ་གཏན་
ནས་སངས། །ཡེ་ཤེས་ཡོན་ཏན་ཕྱོགས་མེད་རྒྱས། །ངོ་བོའི་ཆ་ནས་མིང་དུ་བརྗོད། །ཅེས་སོ། །གཉིས་པ་བྱེ་བྲག་ཏུ་བཤད་པ་ལ་བཞི་སྟེ། །སྐུ་

༄༅། །རྟེན་སྐུ་དང་། །བརྟེན་པའི་ཡེ་ཤེས་དང་། །མཛད་པའི་ཕྲིན་ལས་དང་། །ཆེ་བའི་ཡོན་ཏན་ནོ། །དང་པོ་རྟེན་སྐུ་གསུམ་ནི། ། །གསེར་
འོད་དམ་པ་ལས། །འཇུག་པའི་རྣམ་པར་ཤེས་པ་སྦྱངས་པས་སྤྲུལ་པའི་སྐུ་མངོན་དུ་འགྱུར་རོ། །ཀུན་གཞི་ལ་གནས་པའི་ཡིད་སྦྱངས་པས། ། །ལོངས་ 
སྤྱོད་རྫོགས་པའི་སྐུ་སྟོན་ནོ། །ཀུན་གཞིའི་རྣམ་པར་ཤེས་པ་སྦྱོངས་བས་ཆོས་ཀྱི་སྐུ་ཐོབ་སྟེ། །དེ་ལྟར་ན་དེ་བཞིན་གཤེགས་པ་ཐམ་ཅད་སྐུ་གསུམ་ལྷུན་གྱི་གྲུབ་
པ་ཞེས་བྱའོ། །སྤྲུལ་པའི་སྐུ་ནི་སངས་རྒྱས་ཐམ་ཅད་དང་སྤྱོད་པ་མཐུན་པའོ། །ལོངས་སྤྱོད་རྫོགས་པའི་སྐུ་ནི་སངས་རྒྱས་ཐམས་ཅད་དང་དགོངས་པ་མཐུན་
པའོ། །ཆོས་ཀྱི་སྐུ་ནི་སངས་རྒྱས་ཐམས་ཅད་དང་སྐུ་མཐུན་པའོ། །ཞེས་པས། །དེ་ཡང་ཆོས་སྐུ་ནི། །རིན་ཆེན་རྒྱན་ལས། །སྟོན་པ་ཆོས་སྐུ་འཁོར་བཅས་
འཁོར༑ །ཡིན་ལ་རྐྱེན་གྱིས་ཤར་བའོ། །ཡང་དག་དོན་གྱི་འོག་མིན་ཏུ། །བསམ་གྱིས་མི་ཁྱབ་དུས་གང་དུ། །མི་ནུབ་དོན་དུ་གཏད་པ་ཡིན། །བསྟན་པ་

བསྐྱེད་རྫོགས་རྣམས་པ་གསུམ། །ཞེས་སོ། །ལོང་སྤྱོད་རྫོགས་པའི་སྐུ་ནི། །རིན་ཆེན་རྒྱན་ལས། །བསྟན་པ་ལོང་སྐུ་རིག་པའི་གནས། །རིག་འཛིན་བྱང་ཆུབ་
སེམས་དཔའི་འཁོར། །རང་རིག་བདེ་ཆེན་ཤར་བའི་དུས། །བསྟན་པ་ཕྱི་ཡི་ཐེག་པ་གསུམ། །མཚན་དང་དཔེ་བྱད་ལྷ་ཡིས་བསྡུ། །ཆ་མཐུན་ལོང་
སྐུ་བསྟེན་པར་གསུངས། །ཞེས་སོ། །སྤྲུལ་པའི་སྐུ་ནི། །རྒྱན་ལས། །སྤྲུལ་སྐུ་སྟོང་གསུམ་མི་མཇེད་ནས། །གནས་གཅིག་ངེས་མེད་དགོངས་པས་
སྤྲུལ། །མོས་པ་སྤྱོད་པའི་འཁོར་རྣམས་དང་། །སྡུག་བསྔལ་བཅོལ་བསྒྲུབ་འཁོར་རྣམས་ལ། །སྡུག་བསྔལ་བརྩོལ་བསྒྲུབ་བཅས་དུས་སུ། །བསྟན་
པ་མཚན་ཉིད་སྡེ་གསུམ་སྟེ། །ཅེས་སོ། །དེ་ལྟར་སྐུ་གསུམ་པོ་དེ་ངོ་བོ་གཅིག་པ་སྟེ། །ཡིད་སྐྱོབས་ལས། །ཆོས་ཀྱི་དབྱིངས་ཉིད་ངོ་བོ་སྟེ། །མ་
བྱས་སྤྲོས་བྲལ་ཆོས་ཀྱི་སྐུ། །མ་འགགས་རང་བྱུང་ལོངས་སྤྱོད་རྫོགས། །ཆོས་ཉིད་གཅིག་ལས་མ་གཡོས་པར། །མཚན་ཉིད་སྣ་ཚོགས་སྤྲུལ་པའི་

༄༅། །སྐུ༑ ༑སེམས་དང་ཆོས་སྐུ་འདྲེན་པས་ན། །སྐུ་གསུམ་ངོ་བོ་དབྱེ་བ་མེད། །ཕྱི་བ་མེད་པའི་ཡོན་ཏན་གྱི། །ཡོན་ཏན་མཆོག་
ཏུ་རྒྱལ་བས་གསུངས། །བློ་ལྡན་ཁྱེད་ཀྱི་དེ་ལྟར་ཟུང་། །ཞེས་སོ། །གཉིས་པ་བརྟེན་པའི་ཡེ་ཤེས་ནི། །ཡུམ་ལས། །ཡང་དག་རྫོགས་པའི་
སངས་རྒྱས་རྣམས་ནི། །ཆོས་ཐམ་ཅད་ལ་སྒྲིབ་པ་མེད་པའི་ཡེ་ཤེས་བརྙེས་པའོ། །ཞེས་པ་དང་། །མདོ་སྡེ་རྒྱན་ལས། །སངས་རྒྱས་རྣམས་ནི་མངོན་
སུམ་དུ་སྤྱོན། །ཀུན་ཏུ་ཐོག་མེད་གཟིགས་པར་འཇུག །ཅེས་པས་དེ་ལ་གཉིས་ཏེ། །ཇི་སྙེད་མཁྱེན་པའི་ཡེ་ཤེས་དང་། །ཇི་ལྟ་བ་མཁྱེན་པའི་ཡེ་
ཤེས་སོ། །དང་པོ་ཅི་སྙེད་མཁྱེན་པའི་ཡེ་ཤེས་ནི། །ཡུམ་རྒྱས་པ་ལས། །རྣམ་པ་ཐམས་ཅད་དུ་མ་མཐོང་བའམ། །མ་ཐོས་པའམ་མ་ཤེས་པ་
འམ། །ཁུང་དུ་མ་ཆུད་པ་གང་ཡང་མེད་དོ། །ཅེས་པ་དང་། །མདོ་ལས། །མཐར་ཐུག་མེད་པའི་གཟུགས་དང་། །རྒྱ་སོད་པ་དང་། །འདུ་ཤེས་

མཐར་ཐུག་པ་མེད་པ་ཉིད་མི་མཁྱེན་པ་དང་། །མི་གཟིགས་པ་དང་མི་འདྲེས་པ་གང་ཡང་མེད། །ཅིའི་ཕྱིར་ན། །སྙིང་པོ་བྱང་ཆུབ་མ་འདྲེས་ལ་ཡོངས་
སུ་རྫོགས་པའི་ཕྱིར་ཞེས་པ་དང་། །ནམ་མཁའ་མཐའ་མཉམ་ལས། །མ་བཅོས་ངང་ལ་གཉིས་མེད་ཀྱང་། །ཤེས་རབ་འོད་གསལ་ཆེན་པོའི་མཁའ་
ལ་གཟའ་སྐར་བཀྲམ་བའམ། །མེ་ཏོག་མཛེས་པའི་ཕུང་པོ་ལྟར། །མ་འདྲེས་ཡོངས་སུ་རྫོགས་པ་ནི། །ཕྱོགས་མེད་ངང་གསལ་ཡེ་ཤེས་སུ། །དུས་
མཐའི་ཚད་ལས་འདས་པར་མཁྱེན་ཞེས་སོ། །གཉིས་པ་ཅི་ལྟ་བ་མཁྱེན་པའི་ཡེ་ཤེས་ནི། །ཡུམ་བར་པ་ལས། །གང་ཟག་ཕ་རོལ་གྱི་སེམས་དེ་ལ་འགྲོ་
པ་དང་། །སྐྱེ་བ་དང་། །འགགས་པ་དང་། །གནས་པ་དང་། །གནས་པ་ལས་གཞན་དུ་འགྱུར་བ་མི་གཟིགས་སོ། །མ་ནོར་བའི་དེ་བཞིན་ཉིད་དང་། །
འགྱུར་བ་མེད་པ་དང་། །རྣམ་པར་རྟོགས་པ་མེད་པ་དང་། །མཚན་མ་མེད་པ་དང་། །བྱེད་པ་མེད་པ་དང་། །སྤྲོས་པ་མེད་པ་དང་། །དམིགས་སུ་

༄༅། །མེད་པ་དང་། །ཡང་དག་པ་ཅི་ལྟ་བ་བཞིན་དུ་རབ་ཏུ་མཁྱེན་ནོ། །ཅེས་པ་དང་། །ནམ་མཁའ་མཐའ་མཉམ་ལས། །མཁྱེན་ལྡན་ཡེ་
ཤེས་སྙིང་པོ་ཡིས། །གང་ཡང་མི་མཁྱེན་རང་གསལ་མཁྱེན། །ཞེས་སོ། །མཁྱེན་པ་དེ་གཉིས་ཀྱང་སོ་སོར་མ་ཡིན་གཉིས་སུ་མེད་དེ། །བརྒལ་
ལེན་ལས། །མཁྱེན་བྱ་མཁྱེན་བྱེད་ཡེ་ཤེས་ལ། །ཞེས་པ་དང་། །ཡིད་སྐྱོབ་ལས། །རྣམ་རྟོག་མི་མངའ་ཆོས་སྐུར་ས་ལེར་མཁྱེན། །དེ་ནི་ངེས་
པའི་དོན་རྣམས་ཐམས་ཅད་མཁྱེན་པ་ཡིན། །རྡོ་རྗེ་སེམས་དཔའ་མཁྱེན་པའི་མཆོག་ཏུ་གསུངས། །ཞེས་པ་དང་། །ཡུམ་བར་པ་ལས། །ཆོས་ཐམས་
ཅད་མཉམ་པ་ཉིད་དུ་རྟོགས་པའི་ཡེ་ཤེས་ལ་མཁས་པ་དང་། །ཞེས་སོ། །གསུམ་པ་མཛད་པའི་ཕྲིན་ལས་ནི། །ཡུམ་ལས། །སྐུ་ཡི་ཕྲིན་ལས་ཐམས་
ཅད་ཡེ་ཤེས་ཀྱི་སྔོན་དུ་འགྲོ་བ་སྟེ། །ཡེ་ཤེས་ཀྱི་རྗེས་སུ་འབྲང་ངོ་། །གསུང་གི་ཕྲིན་ལས་ཐམས་ཅད་ཡེ་ཤེས་ཀྱི་སྔོན་དུ་འགྲོ་བ་སྟེ། །ཡེ་ཤེས་ཀྱི་རྗེས་སུ་

འབྲང་ངོ་། །ཐུགས་ཕྲིན་ལས་ཐམས་ཅད་ཡེ་ཤེས་ཀྱི་སྔོན་དུ་འགྲོ་བ་སྟེ། །ཡེ་ཤེས་ཀྱི་རྗེས་སུ་འབྲང་ངོ་། །ཞེས་གསུངས་པས། །དེ་ཡང་སྐུ་གསུམ་
གྱི་ཕྲིན་ལས་ནི། །རྒྱུད་གསང་བའི་སྙིང་པོ་ལས། །དེ་ཚེ་འགྲོ་དྲུག་ཐམས་ཅད་ལ། །སྡིག་སྤང་གཟུགས་སུ་རྣམ་པར་སྣང་། །དགེ་ཚུལ་རྣམས་ལ་དགྲ་
བཅོམ་གཟུགས། །རང་རྒྱལ་རྣམས་ལ་བསེ་རུའི་ཚུལ། །གཞན་ཡང་ཐེག་མཆོག་རིམ་པ་བཞིན། །འོག་མིན་བླ་མེད་གནས་མཆོག་ན། །སྐུ་ནི་རྣམ་པར་སྣང་
མཛད་ཚུལ། །བྱང་ཆུབ་སེམས་དཔའི་ཚོགས་རྣམས་ལ། །དེ་བཞིན་གསུངས་མཆོག་མི་སྨྲ་སྟེ། །སྐུ་ཡི་ཆོས་རྣམས་མཇལ་བར་བསྟེན། ། །ཞེས་པ་
དང་། །མདོ་ལས། །སྐྱེ་བ་ཐམས་ཅད་ཀྱི་གཟུགས་སུ་སྣང་བ་ནི། །འཇུག་སྲེད་དང་། །བྱ་རོག་དང་། །མེ་ཁྱེར་ལ་སོགས་སྲོག་ཆགས་གང་ཟིན་པ་
དེ་དང་། །དེའི་སྣང་བར་མཛད་ཅིང་། །དེ་དག་གིས་ཁྱོད་ཀྱི་གང་ཅི་ལྟར་མོས་པ་རྣམས་ལ་དེ་བཞིན་དུ་སྣང་། །ཅེས་པ་དང་། །དཔེ་བརྗོད་ཀྱི་

༄༅། །ལེའུ་ལས། །ལ་ལར་འཚོ་བར་བཅས་པའི་སེམས། །ལ་ལར་སྐམ་ལ་ལ་ལར་བཀྲེས། །ལ་ལར་མེ་ཏོག་འབྲས་བུར་སྣང་། །ལ་
ལར་འབྱུང་བ་ཆེན་པོ་ལྔ། །ལ་ལར་བྲམ་ཟེ་གདོལ་པ་དག །ལ་ལར་མ་དད་སྲིང་མོ་རུ། །ལ་ལར་ཚངས་དང་ཁྱབ་འཇུག་དང་། །ལ་ལར་ཉི་ཟླ་གཟའ་སྐར་
དང་༑ །ལ་ལར་ཉིན་མོ་མཚན་མོར་སྣང་། །ཞེས་པ་དང་། །མ་གཅིག་ཞལ་ནས། །ལོ་ཐོག་ཆར་ཆུ་དུས་འབྱུང་དང་། །མདོར་ན་ལོངས་སྤྱོད་
ཐམས་ཅད་ཀྱང་། །སངས་རྒྱས་ཀུན་གྱི་ཡོན་ཏན་ཡིན། །ཞེས་པ་དང་། །རད་རྣ་ཀློང་དགུ་ལས། །ས་དང་ཆུ་དང་མེ་དང་རླུང་། །འདོད་ལྔ་
ཀུན་ཏུ་སྦྱོར་བ་ཡང་། །སངས་རྒྱས་ཐུགས་རྗེའི་རོལ་པ་ཤར། །ཐུགས་རྗེ་ནམ་མཁའ་མཐའ་ལྟར་བརྡལ། །ཞེས་པ་དང་། །རྒྱུད་ལས། །ནད་དང་
མུ་གེ་མཚན་ཉིད་དང་། །མེ་ཆུ་རླུང་དང་ནམ་མཁའ་སྟོང་། །དེ་དག་རིམ་པར་ཅི་བསྟེན་པ། །ཐུགས་རྗེ་རྨད་བྱུང་རོལ་པ་ཡིན། །ཅི་ལྟ་ཅི་སྙེད་དེ་

དག་ཏུ། །འདུལ་བའི་ཐབས་སུ་བསྟེན་པ་ཡིན། །ཞེས་པ་དང་། །ཀློང་ཆེན་ལས། །འགགས་མེད་ཐུགས་རྗེའི་སྤྲུལ་པ་ནི། །ངེས་མེད་སྐུ་སྟེ་ཅིར་
ཡང་འཆར། །ཞེས་སོ། །གསུང་གི་ཕྲིན་ལས་ནི། །བཅོམ་ལྡན་འདས་ཀྱིས། །དེ་བཞིན་ཐུག་པ་སངས་རྒྱས་ནི། །རང་གི་ཞིང་ལ་མ་གཡོས་ཀྱང་། །དཔག་
མེད་རྒྱལ་བའི་ཞིང་དུ་སྣང་། །སེམས་ཅན་ཅི་ལྟར་སྨིན་གྱུར་པ། །དེ་ལྟར་རྒྱལ་བས་ཆོས་བསྟེན་ཏོ། །ཅེས་པ་དང་། །སྒྱུ་འཕྲུལ་བརྒྱད་ཅུ་ལས། །རྡོ་རྗེ་ཐེགས་
མཆོག་མང་པོ་ཀུན། །ཉིད་ལ་གཡོས་ཤིང་སྤྲོས་མེད་ཀྱང་། །མ་རིག་འཁྲུལ་པར་རྟོག་པ་ཡི། །ལྟ་བ་མཐོན་དམན་བསམ་མི་ཁྱབ། །དེ་འདུལ་དོན་ཕྱིར་མཚམས་
པར་བསྟེན། །ཞེས་པ་དང་། །མདོ་བཅུ་ལས། །ལྷ་དང་ལྷ་མིན་གནས་རིས་སུ། །ཆེ་བ་ང་རྒྱལ་འཇོམས་པར་བསྟེན། །ཤེས་པ་མི་ཡི་གནས་རིས་སུ། །དགེ་
སྡིག་རྒྱུ་འབྲས་སྡེ་སྣོད་བཤད། །གཏི་མུག་བྱོལ་སོང་གནས་རིས་སུ། །རིག་པ་ཤེས་པའི་ཆོས་ཀྱང་བསྟེན། །སེར་སྣ་ཡི་དྭགས་གནས་རིས་སུ། །མ་

༄༅། །ཆགས་ཚིམས་པའི་ཆོས་ཀྱང་བསྟེན། །སྡུག་བསྔལ་དམྱལ་བའི་གནས་རིས་སུ། །སྔ་ཕྱི་དྲན་པས་ཞེན་པ་བཟློགས། །ཅེས་པ་དང་། རྒྱུད་
དགོངས་འདུས་ལས། །འཁོར་བ་ཅི་སྲིད་ཡོད་བར་དུ། །བསྟན་པའི་སྙིང་པོ་ཉི་མ་ཤར། །རང་བཞིན་ཆོས་ཀྱི་འཁཱོར་ལོ་འདི། །མི་ནུབ་རྒྱུན་མི་ཆད་པར་
བསྐོར། །ཞེས་སོ། །ཐུགས་ཀྱི་ཕྲིན་ལས་ནི། །མདོ་ལས། །ཅི་བཞིན་ཉིད་ལས་བཞུགས་པས་ན། །འདི་ཞེས་ཚིགས་སུ་མ་གསུངས་ཀྱང་། །ཁྱབ་པ་
གཅིག་པས་བྱིན་གྱིས་རླབས། །ཅི་ལྟར་འདོད་པ་སོ་སོར་གསལ། །ཞེས་པ་དང་། །འདས་རྗེས་ལས། །བྱེད་པ་སེམས་ཅན་ཀུན་དོན་བྱེད། །ཡོད་པ་སེམས་
ཅན་ཀུན་ལ་ཡོད། །ཅེས་པ་དང་། རིག་པ་མཚང་ཐོག་ཏུ་ངོ་སྤྲོད་པའི་ཁྲིད་ལས། །ཡེ་ཤེས་གསུམ་ལྡན་གདོད་མའི་གནས་ལུགས་དེས། །སེམས་ཅན་མ་
ལུས་ཀུན་གྱིས་དོན་བྱེད་དོ། །ཅེས་སོ། །བཞི་པ་ཆེ་བའི་ཡོན་ཏན་ནི། །རྒྱལ་བ་ཡང་དགོན་པས། །ཆེ་བའི་ཡོན་ཏན་སངས་རྒྱས་ཀྱི་ཚུལ་ཁྲིམས་གཅིག་

སུ་ནས་ཁྲིད་བརྩམ་ཏེ་ཆེ་བའི་ཡོན་ཏན་བསྐལ་བར་བརྗོད་ཀྱིས་ཟད་མི་ཤེས་པའོ། །དེ་ཡང་བསྡུ་ན་གསུམ་སྟེ། །སྐུ་ཆེ་བའི་ཡོན་ཏན་མཚན་དང་དཔེ་བྱད་འོད་
དང་འོད་ཟེར། །སྐུའི་གསུངས་བསམ་གྱིས་མི་ཁྱབ་པས་སྐུ་ཐམས་ཅད་པའོ། །གསུང་ཆེ་བའི་ཡོན་ཏན་ནི། །གསུངས་དབྱངས་དྲུག་ཅུ་གསུང་གི་གསང་བ་
བསམ་གྱིས་མི་ཁྱབ་པ་གསུང་ཐམས་ཅད་པའོ། །ཐུགས་ཆེ་བའི་ཡོན་ཏན་ནི། །མཁྱེན་པའི་ཡེ་ཤེས། །བརྩེ་བའི་ཐུགས་རྗེ། །ནུས་པའི་ཕྲིན་ལས། 
ཐུགས་ཀྱི་བསང་བ་བསམ་གྱིས་མི་ཁྱབས་པ་ཐུགས་ཐམས་ཅད་པའོ། །ཞེས་སོ། འབྲས་བུའི་ངོ་བོ་ནི། །འདི་ཞེས་བྱ་བ་གང་ཟག་གིས་བརྗོད་པར་མི་ནུས་ཏེ། །ཐལ་
འགྱུར་ལས། །འབྲས་བུ་བརྗོད་པར་མི་ནུས་ཀྱང་། །ཆོས་རྣམས་ཟད་པར་ཕྱིན་པ་དང་། །རང་གི་གྲུབས་པའི་མཐའ་འང་འཇིགས། །འདི་དུས་བླ་མའི་
གདམས་ངག་ནུབ། །ལྟ་བསྒོམ་སྤྱོད་པའི་མཐའ་སྟོངས་པས། །ཆོས་སྐུའི་སྣང་བ་ཡོད་མ་ཡིན། །སྐུ་དང་ཡེ་ཤེས་རྒྱུན་ཆད་པས། །སངས་རྒྱས་མེད་

༄༅། །ཅིང་སེམས་ཅན་མེད། །མདོར་ན་གང་ཡང་གནས་པ་མེད། །སོང་བ་མེད་པས་འོང་བ་མེད། །ཅེས་སོ། །དེ་རྣམས་ཀྱིས་འབྲས་བུའི་སྐབས་
སོང་། །སྤྱི་དོན་གསུམ་པ་དོན་བསྡུ་བ་ནི། ཡེ་ཤེས་རྒྱལ་མཚན་པས། །ཕུག་དབྱེ་ན་ཤེས་བྱའི་གྲངས་དང་མཉམས། །དོན་བསྡུ་ན་ངོས་བཟུང་མེད་པ་གཅིག །
ཅེས་པ་དང་། །བདག་མེད་མས་ཞུས་པའི་མདོ་ལས། །ཆོས་རྣམས་སྤྲོས་པ་ཀུན་དང་བྲལ། །དེ་ནི་ཐིག་ལེ་ཉག་གཅིག་ཡིན། །ཞེས་གསུངས་པ་དང་། 
ངོ་བོ་ཉག་གཅིག་ངོས་བཟུང་མེད་པའི་ཐད་ནས། །གཞི་ལམ་འབྲས་གསུམ་གྱི་རྣམ་དབྱེ་ཐམས་ཅད་ནམ་མཁའི་མེ་ཏོག་འདྲ་སྟེ། །མི་ལས། །དོན་དམ་
བདེན་པའི་དབང་དུ་ནི། །གལ་དུ་སངས་རྒྱས་ཉིད་མེད་ཀྱང་། །བསྒྲོད་བྱ་ས་དང་ལམ་རྟགས་མེད། །འབྲས་བུ་སྐུ་དང་ཡེ་ཤེས་མེད། །ཅེས་པ་དང་། 
རྗེ་བཙུན་གྲགས་པ་རྒྱལ་མཚན་གྱིས། །བླ་མ་དམ་པའི་གདམ་ངག་ཀྱང་། །སྒྱུ་མས་སྒྱུ་མ་བསླུ་བ་འདྲ། །རང་གི་རྟོགས་པའི་ཉམས་མྱང་ཡང་། །ཆུ་ལ་

རི་མོ་བྲི་བ་ཡིན། །ལམ་ལྔ་ས་བཅུ་བཤད་པ་ཡང་། །རི་བོང་ར་གཉེར་བསྒྲང་བ་ཡིན། །ཕུན་གསུམ་ཚོགས་པའི་སངས་རྒྱས་ཀྱང་། །དོན་ལ་མེད་པ་མིང་ཙམ་
ཡིན། །ཞེས་གསུངས་པས། །དེ་ལྟར་མ་རྟོགས་པའི་ཐད་ནས། །དབྱེ་བ་བྱེད་པ་ཡིན་ཏེ། །ཡང་མི་ལས། །ཀུན་རྫོབ་བདེན་པའི་དབང་དུ་ནི། །ཐམས་ཅད་
ཡོད་ཅེས་ཐུབ་པས་གསུངས། །ཞེས་སོ། །ངེས་པའི་དོན་ཅི་ལྟ་བ་བཞིན་ཏུ་རྟོགས་ན། །ཆོས་ཐམས་ཅད་དེར་མ་ལུས་པ་མེད་དེ། །དགའ་རབ་རྡོ་རྗེས། 
མང་པོར་བཤད་ཀྱང་གཅིག་ལས་མེད་མོད་གསུངས། །རྡོ་རྗེ་བཙོགས་པའི་རྒྱུད་ལས། །ཆོས་སྒོ་བརྒྱད་ཁྲི་བཞི་སྟོང་ཡང་། །རྩ་བ་རང་སེམས་དག་
ལ་འདུས། །ཅེས་པ་དང་། །འདུས་པ་ཆེན་པོའི་མདོ་ལས། །ཐེག་པ་ཐམས་ཅད་གཅིག་དུ་མཉམ་སྟེ། །ཆོས་དབྱིངས་དབྱེར་མེད་ལ་འཇུག་པ་
གཅིག་དགོས། །ཅེས་སོ། །དེ་རྣམས་ཀྱི་གཞི་ལམ་འབྲས་བུའི་སྐབས་འགའ་ཞིག་ཐལ་ལོ། །ཤེས་བྱའི་གནས་ལུགས་མཁའ་བཞིན་འགྱུར་

༄༅། །མེད་ལ། །མ་རིག་བློ་བུར་སྤྲིན་འདྲའི་བསྒྲིབ་པ་དེ། །ཟབ་ལམ་བསང་སྔགས་རླུང་གིས་སངས་པར་བྱས། །སྒྲིབ་མེད་སྐུ་
གསུམ་ཉི་མ་རང་གསལ་བས། །སངས་རྒྱས་ཡོན་ཏན་ཡེ་ནས་རང་མ་ཡོད། །ཡོད་བཞིན་མ་ནོར་ངེས་པར་རྟོགས་པ་སྟེ། །རྟོགས་ནས་ཡེང་མེད་
བསྒྲུབ་ལ་བརྩོན་པ་དང་། །ལམ་གྱི་སྐྱོན་བྲལ་ཡོན་ཏན་མཐར་ཕྱིན་མཛོད། །ཚུལ་འདི་མདོ་རྒྱུད་བསང་སྔགས་དུ་མ་ཡི། །ལུང་ཚིགས་དྲི་མེད་
རྣམ་པ་མང་བསྡུས་ནས། །རྣམ་དཔྱོད་རིག་པས་རབ་དུ་གསལ་བར་བྱས། །བློ་ཆུང་རྣམས་ལ་ཕན་ཕྱིར་ཡི་གེར་བཀོད། །འདི་སྐད་དགེ་དང་བདག་
གཞན་ཀུན་གྱི་ནི། །དུས་གསུམ་ཚོགས་གཉིས་དགེ་བ་གང་བསགས་རྣམས། །དེ་དག་ཐམས་ཅད་གཅིག་ཏུ་བསྡུས་ནས་ནི། །ཡང་དག་རྫོགས་
པའི་སངས་སར་བསྔོའོ།། །།དེ་ལྟར་བསྔོས་པའི་མཐུ་དང་བྱིན་གྱིས་བརླབས། །བདག་གི་ཕ་མ་ལ་སོགས་སྦྱིན་བདག་དང་། །དཀར་ནག་

ལས་ཀྱིས་འབྲེལ་པ་གང་ཡོད་རྣམས། །དེ་དག་ཐམས་ཅད་གཅིག་ཏུ་བསྡུས་ནས་ནི། །གནས་ལུགས་ངེས་དོན་ཅི་བཞིན་རྟོགས་པར་ཤོག།། །། 
ཅེས་ཟབ་ལམ་གསལ་བའི་མེ་ལོང་གི་རྒྱབ་ཆོས། ལུང་དྲི་མེད་རབ་གསལ་ཞེས་བྱ་བ་འདི་དབེན་གནས་ཀམ་མེ་ཡང་དགོན་དུ། སྤྲང་པོ་བདག་
གིས་བཀོད་པ་རེ་ཞིག་རྫོགས་སོ།། དགེའོ།། །།

ག༽ ༄༅། །བཅའ་ཡིག་དོན་གཉིས་ལྷུན་གྲུབ་ཞེས་བྱ་བ་བཞུགས་སོ། །

༄༅། །ཨོཾ་སྭ་སྟི། བཀའ་བརྒྱུད་བླ་མ་ནོར་བུའི་ཕྲེང་བཞིན་དུ། །སྙན་བརྒྱུད་གཅིག་ནས་གཅིག་ཏུ་རྒྱུན་མ་ཆད། །
བསྒྲུབ་བརྒྱུད་བསྟན་པའི་རྒྱལ་མཚན་ཚུལ་བཞིན་འཛིན། །བདག་རྒྱུད་བྱིན་གྱིས་བརླབ་མཛད་རྣམས་ལ་འདུད། །བླ་མ་
གོང་མ་གྱུར་པ་ཐམས་ཅད་ཀྱི། །བྷེཾ་བསྒྲུབ་ཅི་ལྟར་མཛད་ཚུལ་རྣམ་ཐར། ལོ་རྒྱུས་རྗེས་འབྲང་གསུངས་སྒྲོས་ལ་བརྟེན་
ནས། །རང་གཞན་དོན་དུ་བཅའ་ཡིག་བྲི་བར་བྱ། །འདི་མྱུར་དུ་སངས་རྒྱས་པར་བྱེད་པའི་ཐབས་ལ་བྷེཾ་བསྒྲུབ་དམ་

༄༅། །བཅའ་བྱེད་དགོས་སོ། །དེ་ཡང་དོན་གསུམ་གྱིས་བསྟན་ཏེ། དམ་བཅའ་ཚུལ་བཞིན་བྱ་
དགོས་པའི་གཏན་ཚིགས་དང་། དམ་བཅའ་ཅི་ལྟར་བྱེད་པའི་ཚུལ་དང་། དམ་བཅའ་དེ་ལྟར་བྱས་ནས་འབྲས་བུ་ཐོབ་
ཚུལ་ལོ། །དང་པོ་ནི། སྟོན་པ་ཡང་དག་པར་རྫོགས་པའི་སངས་རྒྱས་བཅོམ་ལྡན་འདས་ཀྱི་ཐུན་མོང་གི་བསྟན་པ་ལྔ་བརྒྱ་
ཕྲག་བཅུ་ཡོད་པ་ལ། དེང་སང་བརྒྱ་ཕྲག་བཅུའི་མར་ཞབས་རྟག་ཙམ་འཛིན་པའི་དུས་ཡིན་ཞིང་སྐྱེ་དགུ་རྣམས་ཀྱི་ཚེ་ཚད་

ལྔ་བཅུ་དང་། བཞི་ཅུ་ཁ་རལ་གཉིས་ཀྱི་བར་ཡིན་ཏེ། བར་ཆད་ཀྱི་རྐྱེན་མང་བས་ཚེ་དེ་ཙམ་ཡང་ཐུབ་པའི་ངེས་པ་མེད་ལ། དེས་ན་མདོ་རྒྱུད་ཀྱི་
གཞུང་ལུགས་རྒྱ་ཆེ་ལ་ཐོས་བསམ་ཡུན་རིང་བྱེད་ལོང་མེད་པས་ན། བྷེཾ་བསྒྲུབ་ལ་འབད་དགོས་ཏེ་མར་པས་མི་ལར་གསུངས་པ། ཤཱཀྱ་ཐུབ་བསྟན་
པའི་མར་ཞབས་འདིར། །མི་རྣམས་ཚེ་ཐུང་བསོད་ནམས་དབུལ། །བདུད་རིགས་བར་ཆད་མང་བའི་ཕྱིར། །ཡུན་དུ་བསྡད་པའི་ལང་མེད་པས། །
ཤེས་བྱའི་མཐའ་ལ་ཐུག་པ་མེད། །རྒྱུད་སྡེའི་མཁྱེན་རྒྱ་མི་འཚལ་གྱི། །བུ་བསྒྲུབ་པ་སྙིང་ནས་ལོང་ཅིག་ཨཾ། །ཞེས་པས། དེ་ཡང་བསྟན་པའི་
སྙིང་པོ་ཐུན་མོངས་མ་ཡིན་པའི་སྒོ་ནས་སངས་རྒྱས་ཐབས་དཔག་ཏུ་མེད་པ་བཤད་ནས་ཡོད་ཀྱང་ལྡེམ་དགོངས་ཀྱི་ཚིག་ཡིན་ངེས་པའི་དོན་གནད་འགགས་
ནི་བྷེཾ་བསྒྲུབ་ལ་རགས་ལས་ཏེ། སློབ་དཔོན་པདྨས། གལ་ཏེ་བསམ་གཏན་མེད་པ་ན། །རྒྱ་མཚོ་གཏིང་གི་ཕ་ཝཾ་ལྟར། །དཔག་ཏུ་མེད་པའི་མདའ་

༄༅། །བཤད་ཀྱང་། །དོན་མེད་ཁ་རུ་ཐོན་མི་འགྱུར། །རྩེ་གཅིག་བྷེཾ་བས་གྲོལ་བར་འགྱུར། །ཞེས་དང་། ཇོ་བོ་རྗེས། བླ་མེད་བྱང་
ཆུབ་ཐོབ་འདོད་ན། །བྱང་ཆུབ་བསྒྲུབ་ལ་རགས་ལས་པས། །བསྒྲུབ་པ་ལྷུར་བླང་སྙིང་པོར་བྱ། །ཞེས་གསུངས། དེས་ན་བསྒོམ་བསྒྲུབ་
མ་གཏོགས་པ་གཞན་གང་གིས་ཀྱང་སྤང་བྱ་སྤང་ཞིང་། བསྒྲུབ་བྱ་སངས་རྒྱས་ཐོབ་མི་ནུས་ཏེ། འདུལ་བ་ལུང་ལས། གང་ལ་མཉམ་བཞག་
སེམས་མེད་ན། །ཉམས་རྟོགས་ཡེ་ཤེས་མེད་པ་སྟེ། །ཟག་པ་རྣམས་ནི་སྤང་མི་ནུས། །དེ་བས་ཁྱོད་ཀྱིས་ནན་ཏན་སྒྲུབ། །ཞེས་གསུངས་
སོ། །དེ་ཡང་བྷེཾ་བསྒྲུབ་མིང་འདོགས་པ་ཙམ་གྱི་སངས་རྒྱས་ཐོབ་པ་མ་ཡིན་ཏེ། དམ་བཅའ་དང་བརྩོན་འགྲུས་དྲག་པོའི་སྒོ་ནས་ཚུལ་བཞིན་ཉམས་
སུ་བླང་དགོས་ཏེ། སྔོན་མི་ལ་དང་རིན་ཆེན་བཟང་པོ་བཞིན་ནོ། །མི་ལའི་ལོ་བཅོ་བརྒྱད་དུ་ཟྭ་ཁོ་ན་ཡི་དཀའ་ཐུབ་དང་། རིན་ཆེན་བཟང་པོས་མུན་

ཁང་གསུམ་རིམ་གྱི་ནང་དུ་སྒོ་འདི་ཡན་ཆད་དུ་ཆོས་མིན་གྱི་བསམ་པ་སྐད་གཅིག་སྐྱེ་ན་ཡང་། དཔའ་བོ་མཁའ་འགྲོས་སྙིང་ཁྲག་ཕྱུག་ལ་ཤི་
བའི་འོག་ཏུ་མནར་མེད་པར་དམྱལ་བར་ཁྲོལ་ཅིག །ཅེས་དམ་བཅའ་མཛད་ནས་བསྒྲུབ་པ་བྱས་པས་ལྷགས་མེད་དུ་སངས་རྒྱས་སོ། །
དེའི་རྗེས་སུ་ཚེ་གཅིག་ལུས་གཅིག་ལ་བྷེཾ་བསྒྲུབ་དམ་བཅའ་མཐར་ཕྱིན་ཞིང་བར་དོ་དང་པོ་ལ་སངས་རྒྱས་པའི་ཚད་དང་ལྡན་པ་ཤིང་འགོ་བ་ཡབ་
སྲས་ལྟ་བུའོ། །དེ་ལྟ་བུ་དེང་སང་རང་རེ་རྣམས་བྱེད་མི་ནུས་ཏེ། འོན་ཀྱང་བླ་མ་མཚན་ལྡན་གཅིག་གི་མན་ངགས་ལ་ངེས་ཤེས་ཐོབ་པར་བྱས་ལ་
དེ་ནས་འཇིག་རྟེན་གྱི་བྱ་བ་བཏང་སྟེ། དབེན་པའི་གནས་སུ་དམ་བཅའ་བྱེད་ཅིང་ཉམས་ལེན་གཉུག་བསྲིངས་དགོས་ཏེ། ཞང་རིན་པོ་ཆེས། མན་
ངག་ཤེས། བྱང་བ་བཏང་། རི་ཁྲོད་འགྲིམས། ཉམས་སུ་ལེན་པ་འདི་ངོ་མཚར་ཆེ། །ཞེས་པས། དེ་འདྲ་བའི་ཚུལ་ལ་བསམ་ནས་དམ་

༄༅། །བཅའ་ཚུལ་བཞིན་བྱེད་དགོས་པའོ། །གཉིས་པ་དམ་བཅའ་ཅི་ལྟར་བྱེད་པའི་ཚུལ་ལ་གསུམ་སྟེ། གང་དུ་དམ་བཅའ་
བའི་གནས་བསྟན་པ་དང་། གང་དམ་བཅའ་བའི་སྐབས་སུ་མཐུན་རྐྱེན་བསྒྲུབ་པ་དང་། གང་བཅའ་བ་དངོས་ཀྱི་དུས་སོ། །དང་པོ་ནི་
གནས་ཀྱི་སྤྱི་ཆིངས་ལས། བསྒོམ་ཆེན་གྱི་ལུགས་ལ། གནས་ཆེན་དུ་བསྒོམ་ན་བྱིན་རླབས་ཆེ། །གཡའ་ཁྲོད་བསྒོམ་ན་དྭང་སྙིགས་
འབྱེད། དུར་ཁྲོད་དུ་བསྒོམ་ན་བརྩོན་འགྲུས་མྱུར། ནགས་ཁྲོད་དུ་བསྒོམ་ན་མཐུ་ཆེན་འཛོམས། གངས་ཁྲོད་དུ་བསྒོམ་ན་རིག་པ་དངས། 
ཞེས་པས་གང་ཡིན་ཀྱང་དབེན་པ་གལ་ཆེ་སྟེ། རྒྱལ་སྲས་ཐོགས་མེད་པས། ཡུལ་ངན་སྤང་བས་ཉོན་མོངས་རིམ་གྱིས་འགྲིམས། །
རྣམ་གཡེང་མེད་པས་དགེ་སྦྱོར་ངང་གི་འཕེལ། །རིག་པ་དྭངས་བས་ཆོས་ལ་ངེས་ཤེས་སྐྱེ། །དབེན་པ་བརྟེན་པ་རྒྱལ་སྲས་ལག་ལེན་ཡིན། །

ཞེས་སོ། །དེས་ན་ཕྱི་ཡི་ཡུལ་མ་དབེན་ན་ནང་གི་སེམས་དབེན་ཐབས་མེད་པས་ཤིན་ཏུ་དབེན་ཞིང་ཉམས་དགའ་བའི་གནས་སུ་དམ་བཅའ་བྱེད་
དགོས་ཏེ། ཇོ་བོ་རྗེས། ལུས་དབེན་པ་ལ་མ་བརྟེན་བར། །སེམས་དབེན་རྙེད་པར་དཀའ་བའི་ཕྱིར། །འདྲེས་སྤང་ནགས་སུ་གནས་པར་
བྱ༑ །ཞེས་གསུངས་སོ། །ཁྱད་པར་དུ་ཟབ་མོ་སྙིང་ཐིག་ཉམས་སུ་ལེན་པའི་གནས་ནི། ཀློང་གསལ་ལས། ལུང་སྟོང་གངས་ཁྲོད་རི་
རྩེ་དུར་ཁྲོད་རམ། །ཤིན་ཏུ་དབེན་པ་དང་ཞིང་མཐོ་བའི་སར། །སྐལ་ལྡན་སྐྱེས་བུས་ཉམས་ལེན་བྱེད་པའི་གནས། །ཞེས་པས། དེ་ལྟ་
བུའི་གནས་སུ་དམ་བཅའ་བར་བྱའོ། །ད་ནི་གཉིས་པ་གང་གིས་སྐབས་སུ་དམ་བཅའ་བའི་མཐུན་རྐྱེན་བསྒྲུབ་པ་ནི། སྟོན་ཟླ་གསུམ་དང་། 
དཔྱིད་ཟླ་དང་པོ་ལ་བཅའ་བའི་མཐུན་རྐྱེན་བརྒྱག་ཆུ་སྡེར་ཐབ་ཆ་འབུད་ཤིང་ལ་སོགས་པ་གང་མཁོ་ཡོ་བྱད་རྣམས་བསྒྲུབ་དགོས་སྟེ། གསང་

༄༅། །སྔགས་ཐབས་ཀྱི་ལམ་ཡིན་ཕྱིར་རྟེན་འབྲེལ་སྤྱོད་པའི་རྫས་རྣམས་བསོགས། ཅེས་པས་དེ་དག་མི་གཞན་ལ་རེ་མི་
དགོས་པར། བརྒྱག་རང་འཚོ་ཙམ་ཡོད་ན་ཤིན་ཏུ་ལེགས་སྟེ། སློབ་དཔོན་པདྨས། ཟས་མི་ལ་རེ་ཡང་གཡེང་བའི་རྒྱུ་ཡིན། བསྒོམ་ཆེན་
བརྒྱགས་རང་འཚོ་ཙམ་བྱ། །ཞེས་སོ། །དེ་འདྲ་བ་མེད་ན་བསྡམ་བུ་བྱེད་ནས་འཚོ་བར་གནས་སྟེ། ཉག་རས་པས། ནོར་རྫས་མེད་ཀྱང་
བསྡམ་བུས་འཚོ། །ཡ་ཡོལ་བཟུང་འཛིན་ལེ་ལོ་སྤང་། །ཞེས་སོ། །དེ་ཡང་རང་གི་ནུས་པ་དང་བསྟུན་པ་དང་རེ་ཞིག་གང་འཛོམ་གྱི་སྟེང་ན་འདོད་
པ་ཆུང་ཞིང་ཆོག་ཤེས་པར་བྱས་ཏེ། རྒྱལ་སྲས་ཐོགས་མེད་པས། གང་ཡོད་ཙམ་གྱི་ཆོག་ན་འཛམ་པ་མཐར་ཕྱིན་ཡིན། །ཞེས་སོ། 
གཡོ་རྫུན་ཚོང་བུན་སྐྱེད་ལ་སོགས་པའི་སྒོ་ནས་ལོག་འཚོ་བསྒྲུབ་མི་རུང་སྟེ། སློབ་དཔོན་པདྨས། གཡོ་དང་རྫུན་གྱི་ཟས་སྐོམ་མ་འཚོལ། 

འདིར་འགྲོང་ཡང་ཕྱི་མ་ལྕི་བ་ཡིན། །ཞེས་སོ། །དེ་བཞིན་དུ་དམན་པའི་འཚོ་བ། རྨོ་བསྐོ་སོ་ནམ་ལ་སོགས་པས་ཀྱང་མཐུན་རྐྱེན་མི་བསྒྲུབ་སྟེ། 
རྒྱ་སྟོན་གྱིས། ཞེན་མེད་སྤྲང་པོ་མ་བྱས་པས། །ས་ཞིང་གི་སོ་ནམས་བྱས་པ་ཧོར། །བརྒྱག་ཆད་རྩ་བ་དེ་ལ་བྱུང་། །ཕྱུག་པོ་དབུལ་པོར་
སོང་བ་འདྲ། །ཞེས་པ་དང་། ཁ་རགས་བསྒོམ་ཆུང་བས། སོ་ནམས་མ་བྱས་ཡོ་བྱད་མ་བསོགས་ཀྱང་། །བསྒོམ་ཆེན་ལྟོག་གམ་གྲང་
ནས་འཆི་བ་ནི། །མཐོང་དང་ཐོས་པར་གྱུར་པ་ཡོད་སྲིད་དམ། །ཕྱིན་ཆད་དུ་ཡང་མཐོང་ཞིང་ཐོས་མི་འགྱུར། །ཚེ་འདིའི་ལྟོ་བརྒྱག་ཅི་ལྟར་
བྱས་ཀྱང་ཕྱི། །ཞེས་སོ། །དེ་ལྟར་བཅའ་བ་སྐབས་སུ་ཆོས་དང་མཐུན་པའི་སྒོ་ནས་མཐུན་རྐྱེན་གང་དགོས་བསྒྲུབ་པར་བྱའོ། །གསུམ་
པ་དམ་བཅའ་དངོས་ཀྱི་དུས་ལ་གསུམ་སྟེ། ཐུན་མོངས་སྤྱི་ཡི་དམ་བཅའ་དང་། ཐུན་མིན་ནང་གི་དམ་བཅའ་དང་། བླ་མེད་གསང་བའི་

༄༅། །དམ་བཅའོ། །དང་པོ་ནི། དབྱར་ཟླ་བཞི་དང་། དགུན་ཟླ་བཞི་ནི། དམ་བཅའ་བའི་དུས་ཡིན་པས། དུས་ལ་
བབས་པའི་ཚེ་བཅའ་ཞུགས་རྣམས་ལྷན་གཅིག་ཏུ་འཚོགས་ནས་བཅའ་བའི་གྲོས་བསྟུན་གང་དགོས་བྱེད་ཅིང་། ཐུན་དཔོན། ཐོ་བསྲུང་དང་། 
ཆུ་ལེན་དང་། ར་རྫི་ལ་སོགས་སོ་སོར་གཉེར་གཏད་དེ། གསལ་བཀྲ་ལས། གཉེར་གཏད་པ་ནི་དམ་པ་སྟེ། །ཅེས་སོ། །དབྱར་དགུན་གང་
ཡིན་ཡང་ཡར་ངོའི་ཚེས་གཅིག་གམ་བརྒྱད་བཅུ་ལ་སོགས་པ་བཀྲ་ཤིས་པའི་གཟའ་སྐར་ལ་བཅའ་ཞུགས་རྣམས་ཀྱིས་བསང་རྫས་བསྡུས་ནས་
བསང་མཆོད་ཐུན་མོང་དུ་བྱས་སྟེ། སངས་རྒྱས་གསང་བས། ཆོས་གྲངས་ཡར་གྱི་བརྒྱད་ལ་བརྩམ་ཤིན་ཏུ་སྐར་མ་རྒྱལ་རྣམས་ལ། བྱང་ཆུབ་
སྤྱོད་པ་ཆེར་སྤྱོད་པ། །གསང་མཆོད་དངོས་གྲུབ་མྱུར་བའི་ཕྱིར། །གཟའ་སྐར་ཤེས་པར་བླང་བར་བྱ། །ཞེས་སོ། །དེ་ནས་དགོན་གྱི་ཕྱོགས་

རྒྱལ་ཆེན་སྡེ་བཞིའི་ཐོ་བཞི་བཙུག །གཏོར་མ་དང་སྐྱེམས་འབུལ་ལ། དམ་བཅའ་མ་གྲོལ་གྱི་བར་དུ་ཕྱི་ནང་གི་བར་ཆད་མི་འབྱུང་བའི་ཕྲིན་བཅོལ་ཏེ། རྒྱལ་བ་ཡང་དགོན་པས། ཚེས་པ་ཡར་གཅིག་ནས་
མཚམས་དམ་པོར་བཅད། སྒོ་དྲུང་དུ་ཐོ་དཀར་པོ་གཅིག་བརྩེགས་ནས་བར་ཆད་པར་བཅའ་དང་མི་འགལ་བ་གཅིག་དགོས་ཏེ། ནམ་མཁའ་འབུམ་པས། རང་སེམས་དཔང་པོར་བཞག་ལ། ངོས་སྐོག་
མེད་མི་འབྱུང་བའི་རྟེན་འབྲེལ་ཡོད། །ཅེས་སོ། །དེ་ནས་བཅའ་ཞུགས་རྣམས་སོ་སོར་རང་སེམས་དཔང་པོར་བཞག་ནས་བྱ་བ་ལ་དངོས་ལྐོག་མེད་ན་དེ་ག་ཡིན། །ཞེས་སོ། །དེ་ནས་ཐོ་
བཙུག་ནས་ཞག་གསུམ་ཚུན་ཆད་ལ་བཅའ་བ་ནང་དུ་ཞུགས་མི་སུ་མ་ཕེབ་ན་ཁྲལ་ནས་ཁལ་གཅིག་འཇལ་དགོས། དེ་བཞིན་དུ་བཅའ་ཞུགས་སུ་ལ་རྐྱེན་ཆེ་ཆུང་གང་བྱུང་ཡང་བཅའ་བའི་ནང་
ནས་འགྲོ་ན། འགྲོས་ཡིན་ན། ནས་ཁལ་གཅིག་འཇལ་དགོས། འགྲོས་མིན་ན་ཞག་བྲོ་ཉིན་འདུང་འཇལ་དགོས་ཏེ། རྒྱལ་སྲས་ཐོག་མེད་པས། ལྟོ་འགྲང་ཉི་
མས་དྲོས་ཚེ་ཆོས་པའི་གཟུགས། །རྐྱེན་ངན་སྡུག་བསྔལ་བྱུང་ཚེ་ཐ་མལ་པ། །ཞེས་སོ། །དེ་ནས་བདེ་སྐྱིད་ཕུན་གསུམ་ཚོགས་ཚེ་དམ་བཅའ་བྱེད་ཅིང་། འགལ་རྐྱེན་བཀྲེས་

༄༅། །སྐམས་ལ་སོགས་བྱུང་བའི་དུས། དམ་བཅའ་ཉམས་མི་རུང་སྟེ། རྗེ་མི་ལས་དྭག་པོ་ལ་གསུངས་པ། སྐྱིད་འཁྱག་
ལ་སྡུག་ཐུབ་པ་ཡུག་ས་མས་ད་ཕྲུག་སྐྱོང་བ་འདྲ་བ་དགོས་ཞེས་གསུངས་སོ། །གཙང་པ་རྒྱ་རས་པས། ཚ་ཐུབ་གྲང་ཐུབ་ཀྱི་བསྒྲུབ་པ་དགོས། །
ཞེས་གསུངས་པ་ཡིན་པས། ཁྲལ་ནས་འདུང་གང་ལ་ཡང་འཕྲི་བསྣོན་མེད་དོ། །ཡོན་བདག་ལ་སོགས་པ་དང་གཞན་ཕ་རོལ་གྱི་མི་སྡེ་གང་ཡིན་
ཀྱང་ངོ་ཆེ་ཆུང་མེད་པར་ཐོ་ཁང་ཕྱིར་དུ་འདུག་བཅོལ་བཟའ་བཏུང་ཡོད་ན་དེར་སྐྱོལ། དེ་བཞིན་མི་བྱེད་པར་རང་རང་གི་སྐྱིལ་པོ་ནང་དང་། སྒོ་རྩ་
ལ་སོགས་པ་ལ་འོང་བཅོལ་ན་ནས་གང་དགོས་ཏེ། གླིང་རྗེ་རས་པས། ངོ་སྲུང་གི་ཐག་པ་མ་བཅད་ན། །མི་སེམས་བཟུང་གི་ག་ལ་ལོང་། །
ཞེས་གསུངས་སོ། །དེ་བཞིན་དུ་བཅའ་ཞུགས་སུ་གྲོང་ཡུལ་ལ་སོགས་དོན་གཉེར་ལ་ཐག་རིང་ཐུང་གང་ན་འགྲོ་ཡང་ཞག་བྲེ་ཉིན་འདུང་དགོས་

ཏེ། ནམ་མཁའ་འབུམ་པས། རི་ཁྲོད་དགོན་པ་བརྟེན་པ་ལ། །གྲོང་ནག་ཉུག་ས་ག་ལ་འཐད། །ཅེས་སོ། །བཅའ་ཞུགས་དཔོན་སློབ་
མཆེད་གྲོགས་གང་ཡིན་རུང་གཉིས་འདུག་བྱས་ན་ཆགས་སྡང་འཕེལ་ཞིང་དགེ་སྦྱོར་ཆགས་པས། གཉིས་འདུག་ནམ་ཡང་བྱེད་པར་མེད་པས། 
རྒྱལ་སྲས་ཐོག་མེད་ཀྱི། གང་དང་འགྲོགས་ཀྱང་དུག་གསུམ་འཕེལ་གྱུར་ཞིང་། །ཐོས་བསམ་བསྒོམ་པའི་བྱ་བ་ཉམས་གྱུར་པས། །བྱམས་
དང་སྙིང་རྗེ་མེད་པར་བསྒྱུར་བྱེད་པའི། གྲོགས་ངན་སྤང་བ་རྒྱལ་སྲས་ལག་ལེན་ཡིན། །ཞེས་གསུངས་སོ། །འོན་ཀྱང་འབྱུང་བས་མི་ནུས་
ན་གྲོགས་པོ་རེ་རེ་མི་འདུག་ཁ་མེད་པས། འཚོ་བའི་དུས་མིན་པ་གྲལ་མལ་ལོགས་སུ་དགོས་པ་ཡིན། འཚོ་བ་དུས་སུ་འདོན་བརྗོད་མ་གཏོགས་
པའི་དོན་མེད་ལུང་གཏམ་བྱ་ན་ནས་ཕུལ་གང་དགོས་སྟེ། ནམ་མཁའ་འབུམ་པས། འདོན་བརྗོད་ཚུལ་བཞིན་བྱེད་པ་ལ། །ཁ་དལ་ལབ་པ་

༄༅། །ག་ལ་ཐད། །ཞེས་སོ། །དེ་བཞིན་དུ་བཅའ་ཞུགས་དེ་དག་གི་བླ་མ་གང་ཡིན་དེ་ལ་ཡང་འཁོར་གཡོག་མང་པོ་དགོས་པ་
མེད་དེ། ཁ་རག་བསྒོམ་ཆུང་པས། སྙིང་རིང་བཀའ་བློ་མི་བདེ་རང་འདོད་ཆེ། །ཟག་པ་འཕེལ་བའི་འཁོར་གཡོག་མེད་ཀྱང་བཟོད། །བདག་གི་
ཉེ་གནས་ཤེས་རབ་བརྩོན་འགྲུས་ཡིན། །དགོས་པའི་བྱ་བ་བསྒྲུབ་ལ་སྐྱོ་ངལ་མེད། །ཅེས་གསུངས་སོ། །འོན་ཀྱང་ཐོ་བསྲུང་དང་བཅའ་བ་
གཅིག་ཡོད་ན་འགལ་བ་མེད་དོ། །བཅའ་བ་ནང་ན་ཁ་ཐབས་བྱས་ན་དགོན་པ་དེ་ལ་གང་བཞུགས་ལ་ཚོགས་སོགས་གཅིག་དང་ཡིག་བརྒྱ་ཁྲི་ཚོ་
གཅིག་འདོན་དགོས། ལག་འཐབ་བྱས་ན་ཚོགས་སོགས་ཉིན་ཐུབ་གཅིག་དང་ཚོགས་གང་དུ་བརྒྱ་ཕྱག་དགོན་པ་དེ་ལ་བསྐོར་བ་བརྒྱ་དགོས་དེ་ཡང་
ལན་གསུམ། མི་ལེན་པ་སུམ་གསུམ་ཆ་ཡིན་ནོ། དེ་ལར་ཚོགས་སོགས་དང་བཤག་བསྡུམ་མ་བྱས་ན་དམ་ཚིག་ཉམས་པས་ཚེ་འདིར་བཀྲ་མི་

ཤིས་ཤིང་། ཕྱི་མར་མནར་མེད་དུ་འགྲོ་བར་ཐེ་ཚོམ་མེད་དོ། །རྗེ་ཤིང་འགོ་བས། ཁྱད་པར་དུ་ལྟ་བ་མཐུན་པ་བླ་མ་དང་མན་ངག་མཐུན་པ། རྡོ་
རྗེ་སློབ་དཔོན་དང་དཀྱིལ་འཁོར་གཅིག་པ། །དམ་ཚིག་མཐུན་པ་ལ་ཕྲག་དོག་མཐོ་ནོན་བྱུང་ན། བླ་མེད་ཀྱི་ཆོས་ཁྱད་པར་འཕགས་པ་ཙམ་
གྱིས་རྣམ་སྨིན་ངང་དེ་ཙམ་ཆེ་ཞིང་། མཐུན་པའི་རྡོ་རྗེ་ཆགས་ནས་དམ་ཚིག་ཉམས་པའི་ནང་ནས་ཀྱང་ཤིན་ཏུ་ལྕི་བས། རྡོ་རྗེ་དམྱལ་བ་ནས་
འདྲེན་ཅིང་། དམ་ཚིག་བདག་གཞན་གཉིས་ཀྱིས་རྡོ་རྗེ་ཐེག་པའི་ཉེ་ལམ་བགྲོད་པའི་གྲོགས་སུ་འགྱུར་རོ། །ཞེས་གསུངས་པས། དེ་བཞིན་
དུ་དཔོན་སློབ་གྲོགས་མཐུན་པའི་བར་ལ་དབྱེན་ལ་སོགས་མི་མཐུན་པའི་ཐབས་སུས་བྱས་པས་དེ་དངོས་སུ་ཕུད་དགོས་ཏེ། ནམ་མཁའ་
འབུམ་པས། བླ་མ་དཀོན་མཆོག་བཀའ་བཅགས་དང་། །མཆེད་གྲོགས་དམ་ཚིག་ཉམས་པ་དང་། །དགེ་འདུན་བར་དབྱེན་བཏང་བ་

༄༅། །རྣམས། ཆོས་དང་མི་མཐུན་སྤང་བར་བྱ། །ཞེས་པ། དེ་རྣམས་བྱེད་པའི་རྒྱུ་དང་གཞན་ཡང་ཉེས་པ་ཐམས་ཅད་རྩ་
བ་འཆང་ཡིན་པས་བཅུ་མཆོད་ཀྱི་ཚོགས་ཆང་མ་གཏོགས་པ་ཆང་བཅོས་ན་ཆང་གང་ཡིན་དེ་དང་། ཆང་རིན་གཉིས་མཇལ་དགོས་ཏེ། འབྲི་གུང་བས། 
ཆང་འཐུང་བའི་ཉེས་པ་ནི་ཉིན་མཚན་མེད་པར་གཉིད་པ་དང་། གཞན་གྱི་སེམས་ཡང་དཀྲུག་བྱེད་ཅིང་། །བུད་མེད་དག་ལ་ལོངས་སྤྱོད་པས། །
འདི་གསུམ་བསྟན་པའི་ཆོམ་རྐུན་ཡིན། །ཞེས་སོ། །དེས་ན་རྒྱུན་དུ་ཆང་བག་མེད་འཐུང་ན་དགེ་སྦྱོར་འགྲིགས་རིམ་རྣམས་ཆགས་པས་བག་མེད་མི་
འཐུང་བ་གལ་ཆེ་སྟེ། རྒྱ་སྟོན་གྱིས། ཆང་ལ་བག་མེད་སྤྱོད་པ་དེ། །དགེ་བ་འཇམ་འཇམ་པའི་ཆོམ་རྐུན་ཡིན། །ཞེས་སོ། །བཅའ་ཞུགས་
སུས་ཀྱང་རང་མི་དབང་བའི་ཤིང་ཆ་སོགས་ཟས་ནོར་དངོས་པོ་ཆེ་ཆུང་གང་ཡིན་རུང་མ་བྱིན་པར་བླང་གང་བླང་བ་དེ་ལ་གསུམ་འགྱུར། བདག་པོ་ལ་འཇལ་

དགོས་ཏེ། རིན་ཆེན་སྤུངས་པའི་རྒྱུད་ལས། མ་བྱིན་བླང་བ་ཕྱི་ཡི་ཡང་། །སྐུ་ཡི་དམ་ཚིག་ཉམས་པར་འགྱུར། །ཞེས་སོ། དེས་ན་
དགེ་འདུན་པ་སྤྱི་ལ་མ་བྱིན་པ་ཆེན་པོ་བླང་ན་མང་ཇ། འབྲིང་པོ་བླང་ན་ཚོགས་སོགས། ཆུང་ངུ་ལ་བརྒྱ་ཕྱག་ཕུལ་དགོས་སོ། བཅའ་བཞུགས་རྣམས་གཅིག་
ཁྱིམ་དུ་གཅིག་འགྲོ་བ་དང་། དགོན་སྲིབ་ན་འཕང་ར་བྱས་ན་ཁྲལ་ནས་ཕུལ་རེ་དགོས་ཏེ། ནམ་མཁའ་འབུམ་པས། དགེ་སྦྱོར་ཚུལ་བཞིན་བྱེད་པ་ལ། །
འདུས་ཕུང་བཟུང་བ་ག་ལ་འཐད། །ཅེས་སོ། །དེ་ལྟར་བཅའ་ཁྲལ་གང་སྙེད་རྣམས་ཐོ་བསྲུང་བས་ལྷན་གཅིག་ཏུ་བསོགས་ནས་རེ་ལྟོས་མེད་པའི་སྤྲང་པོ་
ལ་སོགས་པ། མ་ནུས་པ་ལ་སྦྱིན་པ་བྱས་ཏེ། ཕག་མོ་གྲུབ་པས། ལྟོས་མེད་རེ་མེད་ལེན་མེད་གསུམ། །བསྒོམ་ཆེན་པ་ཡིན་སྦྱིན་པ་ཡིན། །ཅེས་
གསུངས་སོ། །ཚོགས་སོགས་ལས་སོགས་བྱུང་ན། ལོ་འཚམས་པ་མིན་པ་ཚོགས་གྲལ་ལ་བྱོན་མཛད། ཚོགས་སྐལའང་ཐུན་དཔོན་དང་། ཐོ་

༄༅། །བསྲུང་དང་། ར་རྫི། ཆུ་ལེན་གསུམ་མ་གཏོགས་པ་ཀུན། ཆེ་ཆུང་མེད་པར་གྱིས། དེས་དམ་བཅའ་ཕྱིའི་རྣམ་པར་
བཞག་པའོ། །ད་ནི་གཉིས་པ་ཐུན་མིན་ནང་གི་དམ་བཅའ་ནི། ཉིན་མཚན་ཞག་གཅིག་ལ་ཐུན་ཆ་བརྒྱད་དུ་བགོས་ཏེ། ནམ་ལང་ནས་ཉི་མ་དྲོས་ཀྱི་བར་
ཐུན་གཅིག །དྲོས་ནས་ཉིན་ཕྱེད་པར་ཐུན་གཉིས། ཕྱེད་ནས་དགོངས་གི་བར་ཐུན་གསུམ། གུང་ནས་ཉི་མ་ནུབ་བར་ཐུན་བཞིའོ། །ནུབ་མོར་ཡང་
ཐུན་བཞིའི་ཆ་བགོས་ཏེ། ས་སྲོས་ནས་ཆ་སྟོད་བར་ཐུན་གཅིག །ཆ་སྟོད་ནས་གུང་གི་བར་ཐུན་གཉིས། གུང་ནས་ཆ་སྨད་བར་ཐུན་གསུམ། ཆ་སྨད་
ནས་སྐྱ་རེངས་ཐ་མའི་བར་ཐུན་བཞིའོ། །དེ་ལྟར་བགོས་པས་ཉིན་མཚན་གཉིས་ལ་ཐུན་བརྒྱད་དུ་འོང་སྟེ། ཕག་མོ་གྲུབ་པས། ཆུ་ཚོད་དུས་
ཆད་ཐུན་ཚོད་གསུམ། །བསྒོམ་ཆེན་པ་ཡི་བརྩོན་འགྲུས་ཡིན། །ཞེས་གསུངས་པས། དེ་ཡང་ཉིན་མོའི་དབང་དུ་བྱས་ན། ཐུན་དང་པོ་ནམ་ལང་ནས་

ཉི་ནར་ཐུན་མ་གྲོལ་གྱི་བར་ལ། ནག་འབུར། དགག་ཐུག །དུ་བ་འདོན་བརྗོད་ལ་སོགས་སུས་བྱས་ན་ནས་ཕུད་རེ་དགོས་ཏེ། ཁ་རག་བསྒོམ་ཆུང་
བས། ཉམས་ཆུང་དག་ལས་རྐྱེན་ངན་གནོད་པ་མང་། །ཞེས་གསུངས་པའི་ཕྱིར། དེ་བཞིན་དུ་དུས་མ་ཡིན་པར་བཟའ་བཏུང་བྱེད་པ་དང་། གཉིད་
ལོག་པ་དང་། རི་ཁར་འགྲོ་བ་དང་། བཟོ་ཚེམ་ལ་སོགས་པ་ལག་ལས་བྱས་ན་ནས་ཕུལ་གང་རེ་དགོས་ཏེ། མི་ལས། ཆང་དང་ངལ་དུབ་གཉིད་དང་
གསུམ། །དེ་གསུམ་རྣལ་འབྱོར་ཆོམ་པོ་ཡིན། །ཞེས་པ་དང་། ནམ་མཁའ་འབུམ་པས། །རི་ཁར་སྟོང་འདུག་བྱེད་པ་དང་། །བཟོ་ཚེམ་ལག་
ལེན་ལུང་གཏམ་དང་། །དགེ་བརྒྱག་ཆུད་ཟོས་བྱེད་པ་དེ། །ཆོས་དང་མི་མཐུན་སྤང་བར་བྱ། །ཞེས་གསུངས་སོ། །ཉི་མ་ཤར་བ་དང་སྔ་ཐུན་
བཀྲོལ་བར་བྱའོ། །དེ་ནས་དྲོས་ཆུང་བར་ཐུན་འཚམས་སུ་ཆོས་སྤྱོད་རྣམས་རིམ་བཞིན་བྱ་སྟེ། དང་པོ་མཐུན་གྱི་ནམ་མཁར་སངས་རྒྱས་བྱང་ཆུབ་

༄༅། །སེམས་དཔའ་རྣམས་བཞུགས་པར་བསྒོམ་ལ། ཕྱག་ཚུལ་བཞིན་འཚལ་ནས། ཕྱག་འཚལ་རིང་མོ། ཡན་ལག་བདུན་པ། 
བྱང་ཆུབ་ལྟུང་བཤག་ལ་སོགས་མདོའི་བཤག་པ་ཐམས་ཅད་བྱའོ། །དེ་ནས་ཕྱི་གཏོར་གཏུང་བཞིན་བཏང་སྟེ། རྗེས་སུ་ཡི་གེ་དྲུག་དང་། མདོ་ཡང་འདོན་
པར་བྱའོ། །འཚོ་བ་བྱེད་པའི་བར་ལ་དྲི་མེད་བཤགས་རྒྱུད་ལ་སོགས་རྣམས་ཁ་འདོན་དུ་བྱ་ཞིང་བཟའ་བཏུང་གང་ཡིན་པའི་ཕུད་མེ་ནང་དུ་མེ་ལྷ་བསྐྱེད་
ལ་མེ་མཆོད་བསྡུས་པ་རེ་བྱ། བཟའ་བཏུང་རོལ་དུས་རང་ཉིད་ལྷ་གསལ་གདབ་ནས་བདུད་རྩིར་བྱིན་གྱི་རླབས་ལ་རོལ། རྗེས་སུ་དམ་པའི་སྨོན་ལམ་ལ་
སོགས་རྒྱས་པར་བྱའོ། །ཆོས་སྤྱོད་དེ་དག་ལ་སྦྱོར་བ་སྔོན་འགྲོ་སེམས་ཀྱིས་ཟིན་པར་བྱས་ཏེ། རྗེ་ནམ་མཁའ་འབུམ་པས། ཚད་མེད་བཞི་ལ་གཞི་
བླངས་ནས། །ཆོས་སྤྱོད་མཛོད་ཅིག་འདིར་བཞུགས་རྣམས། །ཞེས་སོ། །དངོས་གཞི་བདག་བསྐྱེད་ཀྱི་ལྟ་བས་ཟིན་པར་བྱས་ཏེ། རྒྱུད་ལས། 

ཐམས་ཅད་སྒྱུ་མའི་རྨི་ལམ་ལྟར། །ཆོས་སུ་འགྱུར་བའི་སྤྱོད་པ་བྱ། །ཞེས་སོ། །རྗེས་སུ་འཁོར་གསུམ་ཡང་དག་གི་དགེ་བས་རྒྱས་གདབ་དགོས་ཏེ། 
ཚིག་བཅད་བཅུ་གཅིག་པ་ལས་ཐུན་འཚམས་ཀུན་དུ་རྨི་ལམ་ལྟ་བུའི་བློས། སྙིང་བརྩེ་འབད་ནས་དགེ་བ་བྱང་ཆུབ་བསྔོ་ཞེས་གསུངས་སོ། །དེ་ལྟར་ཐུན་
འཚམས་སུ་སྒོ་གསུམ་ལུང་མ་བསྟན་དུ་ཡུད་ཙམ་ཡང་མི་བསྡད་པར་ཆོས་སྤྱོད་བྱའོ། །དེ་ནས་ཉི་མ་དྲོས་ནས་ཡང་ཐུན་བཟུང་སྟེ། ཉིན་ཕྱེད་ཐུན་མ་
གྲོལ་གྱི་བར་དུ་སྔར་ཐུན་དང་འདྲའོ། །སྤྱིར་ཐུན་ནང་དུ་སྒོ་གསུམ་མ་བཅོས་པར་རང་ལུགས་སུ་བཞག་པར་བྱ་སྟེ། རྗེ་རིན་པོ་ཆེ་ཆོས་རྡོར་བས། ལུས་
ངག་མི་འགུལ་མི་རོ་བཞིན། །དབང་པོ་མི་འགགས་འདེར་པོ་བཞིན། །རིག་པ་མ་བཅོས་རང་ལུགས་ལ། །གང་བྱུང་སོ་མའི་ང་སུ་བཞག །ཅེས་
པས། དེ་ནས་ཐུན་འཚམས་མ་གཏོགས་པ་ཐུན་ནང་དུ་ཡི་གེ་བལྟ་བ། དཔེ་བྲི་བ། སྔགས་བཟླ་བ། བསྐོར་བ་ལ་སོགས་བྱས་ན་ནས་ཕུལ་རེ་

༄༅། །དགོས་ཏེ། ཇོ་བོ་རྗེས། སྤྱིར་ནི་མཉམ་བཞག་སེམས་བརྟན་ན། ལུས་ངག་དགེ་སྦྱོར་དབྱེར་མི་བྱ། །ཞེས་གསུངས་སོ། །
དེ་ནས་ཉིན་ཕྱེད་ལ་ཐུན་བཀྲོལ་བར་བྱའོ། །ཐུན་འཚམས་སུ་ཆོས་སྤྱོད་བྱ་ཞིང་འབྱུང་བཞི་ཁམས་སྙོམས་པའི་ཕྱིར་བསྐོར་བ་ཅུང་ཟད་རེ་བྱ་སྟེ། མི་
ལས། དུས་བཞི་འབྱུང་བ་ཚོད་སྙོམ་པས། །ཁམས་བཞི་རོ་སྙོམ་བྱ་ཕྱིར་དུ། །བསྐོར་བ་ཤས་རེ་རྒྱུན་དུ་བྱ། །ཞེས་སོ། །དེ་ནས་ཉི་མ་མ་ནུབ་
གྱི་བར་དུ་ནང་ནུབ་བཟའ་བཏུང་རྒྱུ་གང་ཡོད་འཚགས་པར་བྱའོ། །བཟའ་བཏུང་ཡང་འབྱུང་བཞི་ནོན་པོས་ཙམ་གྱིས་ཉིན་ཕུལ་དང་། ར་ཆུལ་ཙམ་མ་
གཏོགས་པ་བཟའ་བཏུང་བཟང་པོ་ཁོ་ནའི་རྗེས་སུ་འབྲང་ཞིང་ཇ་ཆང་ཤ་གསུམ་ལ་ལོངས་སྤྱོད་རྒྱུན་དུ་བྱེད་པ་དང་། རི་ཁྲོད་བསྒོམ་བསྒྲུབ་བྱེད་པ་ཅུང་
ཟད་མི་མཐུན་ཏེ། རྗེ་ནམ་མཁའ་འབུམ་པས། ལུས་སྲོག་འབེན་དུ་བཙུགས་པ་ལ། །ལྟོ་ཕྱིར་འབྲང་བ་ག་ལ་འཐད། །ཅེས་པ་དང་། ཇ་ཆང་

ཤ་ཐུད་ལོངས་སྤྱོད་ལ། །བཟའ་བཏུང་འདོད་པ་ག་ལ་འཐད། །མུ་གེའི་ཟ་མ་ཟ་བ་ལ། །ཕུན་གསུམ་ཚོགས་པ་ག་ལ་འཐད། །ཅེས་བས། གང་ལ་ལོངས་སྤྱོད་ཡོད་ན་བསྐང་ཚོགས་
བསྡུས་པ་བྱ། ཉི་མི་ནུབ་པ་དང་ནང་གཏོར་གཏོར་ཆུང་རེ་རྒྱུན་དུ་བཏང་ཞིང་གསང་སྔགས་བླ་མེད་ཀྱི་ལྷ་གང་རུང་གཅིག་གི་གཞུང་བསྲང་ནས་
སྤྱན་འདྲེན་འཚམས་སུ་བཞག་ཏེ། མཁའ་འགྲོའི་ལས་རིམ་གསང་བའི་མན་ངག་ལས། དགོངས་དུས་གསང་སྔགས་ནང་གི་ཕྲིན་ལས་བཏང་། 
ཚོགས་རོལ་ལྷག་མ་བཏང་ཞིང་བརྟན་མ་སྐྱོང་། །ཞེས་སོ། །དེའི་བར་དུ་བཟའ་བཏུང་ཉུང་ངུ་རེ་བྱ། དེ་ནས་ཉི་མ་དམར་ཐག་ཆད་པ་དང་ཇོ་དུང་
འབུད་དེ། བཅའ་ཞུགས་རྣམས་ཡིག་དྲུག་དུས་གཅིག་དུ་དབྱངས་དང་བཅས་ཏེ་འུར་འདོན་བྱ། མདོ་སྡེ་ཟ་མ་ཏོག་ལས། རིགས་ཀྱི་བུ་འདི་ལྟ་སྟེ། 
ངས་རྡུལ་ཕྲ་རབ་ཚོགས་ནི་བགྲང་བར་ནུས་ཀྱི། རིགས་ཀྱི་བུ་ཡི་གེ་དྲུག་པའི་རིགས་སྔགས་ཆེན་མོ་འདི་ལན་གཅིག་བཟླས་པའི་བསོད་ནམས་གྱི་

༄༅། །ཕུང་པོའི་ཚད་ནི་བགྲང་བར་མི་ནུས་སོ། །ཞེས་སོ། །དེའི་རྗེས་སུ་རྔ་ལ་སོགས་རོལ་མོ་གང་ཡོད་དུས་གཅིག་ལ་བསྒྲགས་
ནས་ཡེ་ཤེས་པ་སྤྱན་འདྲེན་ཏེ། དྲག་པོ་ཐོད་ཕྲེང་རྩལ་ལས། རྔ་ཆེན་དུང་སོགས་རོལ་མོའི་སྒྲ། །ཁྱད་པར་སྙན་པའི་དབྱངས་ཀྱིས་མཆོད། །
ཅེས་གསུངས་སོ། །དེ་ནས་སྲོད་ལ་སྐར་མ་མ་ཆིལ་གྱི་བར་དུ་ཐུན་དུང་ནག་འབུར། དགག་ཐུག་ལ་སོགས་པ་སྔར་དང་འདྲའོ། །སྲོད་སྐར་མ་ཆིལ་
བ་དང་རྐང་གླིང་གང་ཡོད་དུས་ཅིག་ཏུ་འབུད་དེ། ལུང་ལས། རྐང་གླིང་ཐོད་པའི་རྔ་སྒྲས་མཆོད། །ཅེས་གསུངས་སོ། །སྤྱིར་ཐུན་བཟུང་བ་དང་། 
བཀྲོལ་བའི་དུས་སུ་རྐང་གླིང་སུས་མི་འབུད་ན་ཁྲལ་དགོས་སོ། །དེ་ནས་ཀུན་གྱི་གཅོད་ཐུན་དུས་གཅིག་ལ་བྱས་ཏེ། ཡང་ན་ཀུ་སུ་ལའི་ཚོགས་མཆོད་
བྱས་ཀྱང་རུང་། རང་ལུས་མཁའ་འགྲོ་བསྐྱེད་ལ་ཚོགས་སོགས་སུ་བྱས་ཏེ། ཀློང་གསལ་ལས། ཁྱད་པར་སྲོད་དམ་ནམ་གུང་ཚེ། །མཁའ་འགྲོའི་

ཚོགས་སོགས་ཆེན་པོ་བྱ། །ཞེས་པ་དང་། །མ་གཅིག་གིས། ལུས་ཀྱི་མཆོད་སྦྱིན་རེ་རེ་དོ། །ཚོགས་སོགས་ཕལ་གྱི་དོ་ཟླ་མེད། །ཞེས་སོ། །
དེ་ནས་ནམ་གྱི་གུང་སྟོད་བར་སྔར་དང་འདྲ་ཞིང་སྒོ་གསུམ་མ་བཅོས་རང་ལུགས་སུ་བཞག་ཏེ། ཕ་དམ་པས། གཞི་སེམས་ཅན་ལུས་ངག་ཡིད་
གསུམ་དེ། ལམ་རྣལ་འབྱོར་པས་བཅོས་མེད་གསུམ་དུ་བཞག །འབྲས་བུ་སངས་རྒྱས་ཀྱི་སྐུ་གསུང་ཐུགས་སུ་གྲོལ། །ཞེས་གསུངས་སོ། 
ནམ་གུང་ལྷང་ངེར་ཉལ་བསྟབས་ཀྱིས་གཉིད་ལོག་གོ །དེ་ཡང་ལུང་ལས། ནམ་ཕྱེད་ཤེས་བྱ་བུམ་པར་བསྡུ། །ཞེས་སོ། །ཐོ་རས་བླ་མའི་རྣལ་
འབྱོར་དབྱངས་དང་བཅས་པས་རྒྱས་པར་བྱ་ཞིང་། སྤྱིར་ཉམས་ཀྱི་བོག་འདོན་བླ་མའི་རྣལ་འབྱོར་ཡིན་པས། ཐུན་མགོ་ཐུན་རྟིང་དུ་རྒྱས་སྡུས་
གང་རུང་བ་གཅིག་མ་ཆགས་བར་བྱ་སྟེ། ཁྲོ་ཕུ་ལོ་ཙ་བས། བསྒོམ་ཀྱང་བློ་སྐྱེད་མ་བྱུང་ན། །བརྒྱུད་པའི་བྱིན་རླབས་མི་འཇུག་རྟགས། །

༄༅། །རྟོགས་ལྡན་རྗེ་ལ་གསོལ་བ་ཐོབ། །བོག་འདོན་གྱི་རྒྱལ་པོ་མོས་གུས་ཡིན། །ཞེས་གསུངས་སོ། །དེ་ནས་ནམ་ལང་བར་
ལ་ཐུན་སྔར་དང་འདྲའོ། །དེ་ལྟར་དམ་བཅའ་ཞག་བརྒྱ་དང་ཉི་ཤུ་ལ་ཉིན་མཚན་ཐུན་བརྒྱད་དུ་བོགས་པའི་འགྲིགས་མི་འགྱུར་བར་ཉམས་སུ་ལེན་
དགོས་ཏེ། རྗེ་ནམ་མཁའ་འབུམ་པས། སྤྱིར་ཡང་ལོ་ཟླ་ཞག་དུས་ནམ། །སྟངས་བསྐྱལ་མ་བྱེད་འདིར་བཞུགས་རྣམས། །སྒོས་སུ་ཉིན་མཚན་དུས་
བཞི་ལ། །ཐུན་བཞི་ཆོད་ཅིག་འདིར་བཞུགས་རྣམས། །ཞེས་གསུངས་སོ། །དེས་ནི་ཐུན་མིན་ནང་གི་དམ་བཅའི་རྣལ་འབྱོར་བཞག་པའོ། །
ད་ནི་གསུམ་པ་བླ་མེད་གསང་བའི་དམ་བཅའ་ནི། དང་པོ་བཅའ་བ་བསྡམ་ནས་མ་གྲོལ་གྱི་བར་དུ་སྨྲ་བཅད་བྱེད་ན་དམ་བཅའི་མཆོག་ཡིན་ཏེ། 
མངའ་བདག་མི་ཏྲི་བས། འཚམས་ཡང་མི་བཅད་ཐོ་ཡང་མ་བརྩིགས་ནས། སྨྲ་བཅད་བྱེད་ན་འཚམས་ཀྱི་མཆོག་ཏུ་འགྱུར། །ཞེས་གསུངས་སོ། །

དེ་ནས་འཇིག་རྟེན་པའི་སྔ་ཕྱི་བར་གསུམ་གྱི་ཡིན་མིན་གླེང་བསླང་ན་ཉོན་མོངས་རང་ཤུགས་སུ་འཕེལ་ཞིང་རང་ལ་དགེ་སྦྱོར་བྱེད་རྒྱུ་གང་ཡོད་འགྲིབ་
པས་ན། སྨྲ་བཅད་གལ་ཆེ་ཏེ། རྗེ་ནམ་མཁའ་འབུམ་པས། འཇིག་རྟེན་ལང་གཏམ་འཕེལ་བ་དགག་པའི་ཕྱིར། །ངག་འཚམས་ལྐུག་པའི་ཚུལ་
ང་འདུག་པ་ཡིན། །ཞེས་པ་དང་། ལང་གཏམ་སྤང་བ་ངག་གི་འཚམས། །སྨྲ་བཅད་མཛོད་ཅིག་འདིར་བཞུགས་རྣམས། །ཞེས་གསུངས་སོ། །
གཞན་ཡང་ཕ་རོལ་སུ་དང་ཆོས་གཏམའང་མི་བྱ་ཞིང་། དུས་དང་རྣམ་པ་ཀུན་དུ་སྨྲ་བཅད་ནི་ཤིན་ཏུ་གལ་ཆེ་ཏེ། ཁྲོ་ཕུ་ལོ་ཙ་བས། རང་ཕྱོགས་སྐྱོང་ཞིང་གཞན་
ཕྱོགས་འགོག་པ་ཡི། །སྒྲོ་གླེང་ཆོས་ཀྱི་ག་དལ་ཡིན་མོད་ཀྱང་། །དེ་ལ་བརྟེན་པ་ཕལ་ཆེར་ཁྲོ་བ་མང་། །སྨྲ་བཅད་མཛད་པ་ཁོ་བོའི་སྙིང་གཏམ་ཡིན། །
ཞེས་གསུངས་སོ། །དེ་བཞིན་དུ་རང་ལུས་མིས་མི་མཐོང་བར་འཚམས་སྒོ་བཅད་བྱས་ཏེ་དེ་ཡང་དམ་བཅའ་མ་གྲོལ་བར་དུ་ཆུ་མ་གཏོག་པ་གཞན་གང་གིས་

༄༅། །འཚེ་བ་མེད་པར་བྱེད་ཅིང་། ཆུ་ཡང་ཕྱི་རོལ་ནས་ཝ་སྦྱར་ལ་ནང་དུ་འོང་བར་བྱེད་ཅིང་། ཆུ་ལེན་མིན་པ་གཞན་སུ་དང་ཡང་
མཐུན་འཇུག་མི་བྱེད་ཅིང་། འཚམས་ཤིན་ཏུ་དམ་པར་བྱས་ཏེ། ཡང་དགོན་པས། ངོ་བསྲུང་དང་མཐུན་འཇུག་སྤང་སྟེ་ཚེ་འདིའི་གདོས་ཐག་
བཅད་ལ་བསྒྲུབ་པ་ཤིན་ཏུ་དམ་པར་བྱའོ། །ངག་དང་བདུག་པ་ཡང་མི་སྤྲད། ཕྱིར་མི་འདོན་པར་རང་གཅིག་པུ་ལས་མེད་ཀྱང་སྒོ་བརྩིགས་ལ་
རྒྱུ་འགྲུལ་མི་བྱ་འཚམ་དམ་པོ་འདི་ལ་བར་ཆད་གང་གིས་ཀྱང་མི་ཚུགས་པར་འདུག་ཅིང་ཐུན་མོངས་ཀྱི་ཡོན་ཏན་ཐམས་ཅད་འབྱུང་ངོ་། །ཞེས་སོ། །
དེ་ཡང་འཚམས་ནང་དུ་འཚོ་བ་དུས་མིན་པ་སྐྱིལ་དཀྲུང་མི་བཤིགས་པའི་དམ་བཅའ་བྱེད་ཅིང་ཉམས་སུ་ལེན་ཏེ། རྗེ་ཤིང་འགོ་བས། དེ་ཡང་ཕྱི་
རྐྱེན་བཀག་འདོད་ན་རང་ལ་འགོ་བཙུག་པ་ཡིན། སྨྲ་བའི་སྐྱོན་འོང་དོགས་ནས་སྨྲ་བཅད་བྱ། འབྲེལ་བའི་རྐྱེན་འོང་དོགས་ན་རང་གི་སྒོ་བཅད། 

དེ་ནས་ནང་དུ་འདུག་པའི་ཚེ་རང་གི་བསམ་རྒྱུད་ཀྱི་སྐྱོན་དག་ནི་འགྲོ་འདོད་མཁོ་འདོད་བྱེད་འདོད་ཀྱི་འདུ་ཤེས་གང་བྱུང་། འདུ་ཤེས་དེའི་སྟེང་དུ་མི་བསམ་
བར་གཡོ་སྒྱུ་མེད་པར་མི་རེ་བའི་གོ་ཆ་ཞེ་དམ་བྱེད་དེ། བསམ་རྒྱུད་དེད་འདོད་པ་བྱུང་ན། བསམ་རྒྱུད་རང་གིས་མ་ཚོར་ཚེ། བྱེད་རྒྱུ་མེད་ཀྱང་ཚོར་བའི་
ཚེ་མི་བསམ་ཁ་མེད་ཡིན་ན་མ་གཏོགས་པ། བསམ་རྒྱུད་མི་དེད་པར་ཉམས་ལེན་སྟེང་དུ་ཁྱེར། །ཞེས་སོ། །དེ་ལྟར་ངག་བཅད་ལུས་འཚམས། 
ཡིད་བསམ་མཐའ་མི་དེད་པར་བྱས་ན། ཕྱི་ནང་གསང་གསུམ་སྐྱོན་རང་འགགས་སུ་འགྲོ་བ་ཡིན་ཏེ། དུས་རྟགས་ཏུ་སྐྱོན་བྲལ་གནས་ལུགས་ཀྱི་ཐོག་
དེར་ཕྲ་གཅུན་བྱེད་པ་གལ་ཆེའོ་། །དེས་གསང་བ་བླ་མེད་ཀྱི་དམ་བཅའ་རྣམ་པར་བཞག་པའོ། །སྤྱི་དོན་གསུམ་པ་དམ་བཅའ་དེ་ལྟར་བྱས་ན་
འབྲས་བུ་ཐོབ་ཚུལ་ནི། དེ་ཡང་གནས་ལུགས་ངོ་བོ་མཐོང་བ་ཡན་ཆད་ནས་ཕྱི་ནང་གསང་གསུམ་གྱི་དམ་བཅའ་གོང་དུ་ཅི་ལྟར་བཤད་པ་བཞིན་ཏུ་

༄༅། །དབང་པོ་རབ་ཀྱི་ལོ་གསུམ། འབྲིང་གི་ལོ་བདུན། ཐ་མས་ལོ་བཅུ་གཅིག་མ་ཆགས་པར་བྱས་ན་ཉམས་ལེན་ལ་བརྟན་པ་
ཐོབ་པར་ངེས་ཏེ། མཁའ་འགྲོ་མའི་ཉམས་མྱོང་གསལ་བའི་སྒྲོན་མེ་ལས། གང་ཟག་དབང་པོ་རབ་འབྲིང་ཐ་མ་གསུམ། ལོ་གསུམ་ལོ་བདུན་
མི་ལོ་བཅུ་གཅིག་ཏུ། ཉམས་སུ་བླང་ན་འོག་མིན་གནས་སུ་འགྲོ། དེ་ཕྱིར་ཉམས་ལེན་འདི་ལ་བརྩོན་པར་གྱིས། །ཞེས་སོ། །དེས་དམ་
བཅའ་དེ་ལྟར་བྱས་ན་འབྲས་བུ་ཐོབ་ཚུལ་གྱི་རྣམ་པར་བཞག་པའོ། །དེ་ལྟར་བསྒོམ་བསྒྲུབ་དམ་བཅའི་འགྲིགས་རིམ་འདི་ནི། བླ་མ་གོང་མ་
རྣམས་ཀྱི་གསུངས་སྒྲོས་ལ་བརྟེན་ནས། རྗེ་རིན་པོ་ཆེའི་མཛད་སྲོལ་ཅི་ལྟར་བ་བཞིན་སྤྲང་བདག་གིས་ཡི་གེར་བཀོད་པའོ། །བཅའ་ཡིག་
འདི་བྲིས་དགེ་བའི་རྩ་བ་དེས། །བདག་སོགས་ཐར་ལམ་བྱང་ཆུབ་བསྒྲུབ་པ་རྣམས། །ཚེ་གཅིག་ལུས་གཅིག་བསྒོམ་བསྒྲུབ་མཐར་ཕྱིན་ནས། །

དོན་གཉིས་འབད་མེད་ལྷུན་གྱིས་འགྲུབ་པར་ཤོག །ཕྱི་རབས་དམ་བཅའ་བྱེད་མི་ཡོད་ན་འདི་བཞིན་མཛོད་དང་ཚད་མ་གསུམ་དང་མི་འགལ་ལོ། །
བཅའ་ཡིག་དོན་གཉིས་ལྷུན་གྲུབ་ཅེས་པ་རེ་ཞིག་རྫོགས་སོ། །དགེའོ། །བཀྲ་ཤིས་པར་གྱུར་ཅིག ། །།

ག༽ ༄༅། །བཅའ་ཡིག་དང་གསུང་མགུར་སོགས་རིན་ཆེན་དཔལ་གྱིས་གསུངས་བཞུགས་སོ། །

༄༅། །ཨོཾ་སྭ་སྟི། །གུ་རུ་ལ་ན་མོ། །དཔལ་ལྡན་བླ་མ་རྣམས་ལ་སྤྱི་འོས་འདུད། །སྲིད་པའི་སྡུག་
བསྔལ་རྒྱལ་མཚོའི་གྲོང་ཁྱེར་ལས། །ནང་ནས་དལ་འབྱོར་རྙེད་དཀའ་ཐོབ་དུས་འདིར། །མི་རྟག་འཇིག་སླ་བདུད་ལས་
སྐྱོབ་པའི་ཕྱིར། །དོན་མེད་ཚེ་འདིའི་བྱ་བ་ཀུན་སྤངས་ནས། །ཕྱི་མའི་ཐར་པ་དོན་དུ་གཉེར་བ་རྣམས། །ཉིན་དང་མཚན་
དུ་ཡེངས་པ་མེད་པར་ནི། །ཐོས་བསམ་བྷོམ་ལ་རབ་ཏུ་བརྩོན་པའི་ཐབས། །གཉེན་དང་ཉེ་དུའི་འབྲེལ་པ་ཀུན་བཅད་ནས། །

༄༅། །བཀའ་རྒྱུད་གོང་མ་རྣམས་ཀྱིས་བཀའ་སྲོལ་བཞིན། །དབེན་པའི་གནས་སུ་ཆོས་ཁྲིམས་ཕྱོགས་རྩམ་
ནི། །སྐལ་ལྡན་རྣལ་འབྱོར་རྣམས་ཀྱི་དོན་ཕྱིར་བསྡོམ། ༈ །སངས་རྒྱས་དོན་ཡོད་གྲུབ་པ་ལ་ཕྱག་འཚལ་ལོ། །རི་ཁྲོད་
པ་དཔོན་སློབས་བཅའ་ཁྲིམས་བསྡམ་པ་ལ། །བཅའ་ཡན་ལ་འཚོག་དཔོན་དཔེ་ཕུད། །དེ་མིན་བཅུ་རེ་ཞིང་རེ་རེ་ཕུད་པ་དེས།
བཅུ་ཚན་སོ་སོའི་མངའ་བཞུག་གང་དགོས་དང་། །དགེ་འདུན་བྱིངས་པའི་སྤྱི་ལས་ལ་བབ་ན། །ཅི་ཡིན་ཀྱང་ཁ་སྲ་མི་

བྱེད་པར་བྱས། །ཐོ་སྲུང་བ་གང་འདེས་བཞི་ཕུད་པ་དེས། །ཕྱི་ནང་གི་ཕྲིན་བརྡའ་སྦྱར་བ་དང་། །སྐྲུན་ལོང་ལ་སོགས་ཕྱི་རྒྱབ་ན་ཁྲལ་སྤྲད་དགོས་གང་བྱུང་ལ། །ཀུན་ལ་
བསྡུ་ནས་བསྦྲས་པ་ལ། །འགྲེན་ལྔ་ལ་སོགས་མི་བྱེད་ཅིང་། །ནང་དུ་བཞུགས་པའི་དཔོན་སློབ་རྣམས་ལ་མི་གཟན་བ་དང་གཉིས། །ནང་དུ་དགེ་འདུན་པ་རྣམས་ཀྱིས་ཀྱང་སྤྱི་
བབ་ཀྱི་ཁྲལ་ཅི་དགོས་སྐབས་སུ་བསྡུ་བ་ལ་ཁ་སྲ་མ་མཛད་དེ་འདྲ་བྱེད་མི་བྱུང་ན། །སྤྱི་ཁག་དེའི་ཙར་ཞོག་པ་དང་གསུམ། །སྤྱི་དོན་གྱི་མངའ་བཞུག་བྱེད་དགོས་ཅི་
བྱུང་ན་ཡང་། །སྔ་མོ་འདི་འདྲ་མི་དགོས་མི་ཤེས་ཟེར་ནས། །ཁ་སྲ་མི་བྱེད་པ་དང་བཞི། །ཆང་བཅའ་ལ་ཐོ་བཙུགས་ཕྱིར་འཆད། །མ་གྲོལ་གྱིས་བར་དུ། །རྒྱབ་
ནས་ཚུར་མ་ལོན། །ནང་ནས་ཕྱིར་འགྲོན་མ་བྱེད། །རང་ན་ནས་རྩི་ཆང་བྱེད་ན་ཡང་། །གྲོགས་མཆེད་ལ་མགྲོན་མ་བྱེད། །ཆང་ཤེར་དུས་བུད་ན། །རིམ་འགྲོ་བསྐང་བ། །ཙི་ཆང་
གསུམ་གྱིས་མནའ་ཕེར་ན་མེན་པ། ཆང་སྣོད་དང་བཅས་པ་ལ་རེ་འཁང་མ་བྱེད། །བསྐང་བ་ལ་སོགས་རིམ་འགྲོ་བྱེད་དགོས་བྱུང་ན། བླ་མཆོད་མན་པ་གཞན་ལ་མགྲོན་མ་བྱེད། །ཕྱི་ནས་རྒྱུས་

༄༅། །མེད་ཀྱི་ཆང་ཁྱེར་བས་བྱུང་ན་ཕྱིར་ཟློགས་ལ་སིངས་མོ་དང་བཅས་པ་ཐིག་གཅིག་ཀྱང་འཐུང་དེ་མནའ་ཕེར་བ་གྱིས། །ཚུར་
བཅའ་བ་མ་གྲོལ་གྱིས་བར་དུ། །ངོ་ཆེན་སུ་ཡིན་གྱང་སྣ་ཁྲིད་མ་བྱེད། །ཉིན་ལམ་གཅིག་ཕྱི་འཆད་ཐག་རིང་བའི་དགེ་འདུན་པ། །ཕྱི་འཆད་
ཀྱིས་བཅའ་བ་ལ་ཞུག་འདོད་བྱུང་ན། །ཁྲལ་འདོངས་ལྔ་སྤྲད་ནས་བཙུད་པར་བྱ། །བཅའ་བ་བ་འཕྲད་གོང་དུ་ཡི་གེ་ལ་ཐོབ་ན་མེན་པ། །ཕྱི་
མི་སུ་རྐོག་དུ་མ་བཙུད། །གལ་ལྟེ་བཙུད་ན། །སུ་ཡིན་ཀྱང་མི་དུ་བཙུད་གྱིས་གྲངས་བཞིན། །ཞག་རེ་ལ་ཞོ་རེ་སྤྱད་པར་བྱས། །བཅའ་བ་འཕྲད་
ཉིན་མ་ཕེབ་ན་ཁྲལ་ཞོ་གཅིག་བཅད། །ཐོ་བཙུག་ཕྱི་འཆད་བཅའ་བ་དེ་ལ་ཞུག་ར་མེད། །ཐོ་རྒྱབ་དུ་འགྲོ་ནས་བཅའ་བ་དེ་མ་གྲོལ་གྱིས་བར་དུ་མི་
འོང་ན། །ཞོ་གཅིག་སྤྲད་ནས་འགྲོ་བར་བྱས། །གཞན་ཐོ་རྒྱབ་དུ་འགྲོ་དགོས་བྱུང་ན། །ཐོ་སྲུང་ས་གང་འདེབས་གཅིག་ལ་བསྐད་ནས་འགྲོ་བ་

ལ། །ཞག་རེ་ལ་ནས་རྒྱུག་འདོང་རེ་ཞག་དུ་ཐོག་གྱིས་གྲངས་བཞིན་སྤྲད་པར་བྱས་པ། །ཉིན་སྐོར་ལམ་ཕྱིས་ཉིན་ཚུན་འཆད། །སྔ་ཕྱི་ནམ་ཕེབ་ཀྱང་ཞག་ཅིག་གི་ཁྲལ་ཡིན། 
ཚུར་ཕེབ་དུས་ཐོ་སྲུངས་བ་ལ་གཏུག་ལ། །ཁྲལ་གང་བབ་ཆགས་བུབ་མེད་པར་སྤྲོད། །བཅའ་བ་གང་རྐུ་དཀོན་མཆོག་གསུམ་གྱི་ཁུག །ཐོ་སྲུངས་བས་ཞག་
བཅུ་ཚུན་ཆོད་ལ་ཁྲལ་ལོ། །གལ་ལྟེ་ཡོངས་སྐྱོངས་བྱས་པས་དེ་ལ་མ་བླང་ན། །ཐོ་སྲུངས་བ་ཁོ་རང་རྣམས་ཀྱིས་འཇལ་བར་བྱས། །གལ་ཏེ་འཇལ་མིས་མ་
འཇལ་ན། །ཁྲལ་གཉིས་འགྱུར་གཅིག །བཅུ་ཞིང་རམ་ཕུད་པའི་བཅུའ་ཡན་རྣམས་དང་བཅས་པས་སྒོ་འདུག་བྱེད་ནས་བཅད་བར་བྱས། །བཅའ་བ་གྲོལ་དུས་
ཁྲལ་གང་འདུས་ཕྱོགས་རིས་ལ་སོགས་མ་རབ་ཀྱིས་སྤྱོད་པ་ཐམས་ཅད་བྱས་རེ་གཏམ་རྗེས་མནས་མཐུ་བྱེད་ནས་སྤྲད་པ་ལ། ཐོ་སྲུང་བའི་ཚག་རིན་གང་བབ་ཀྱང་དེ་
དུས་གཟིན་པ་ཡིན། །བོར་སྟོར་ཞོ་ཅིག་མ་ཆད་ལ། །རྐུ་ཆལ་ངོ་བཅུ་བཅད་པ་ལ། །བདག་པོ་གཉིས་འགྱུར་ཅིག །བརྒྱད་པོ་དགེ་འདུན་བྱིངས་པོ་ལ་ཕུལ། །ཞོ་གཅིག་

༄༅། །ཡན་འཆད་ལ། །བདག་པོ་གཉིས་འགྱུར་གཅིག། །བཤགས་པ་དགེ་འདུན་བྱིངས་པོ་ལ་གྲོ་གཅིག་བྱེད་པའམ། །ཡང་
ན་ཐོ་རྒྱབ་དུ་ཕུད་ནས་ཕྱི་འཆད་ཀྱི་བཅའ་བ་ཐམས་ཅད་ལ་ཞུག་ར་མེད། །ཁ་འཐབ་ལ་ཞོ་གཉིས་དང་བརྒྱ་ཕྱག་གཅིག །དབྱེན་ལ་ཁལ་གཅིག།
ལག་འཐབ་ལ་ཁལ་གཉིས་རེ་སྤྲད་པའམ། །ཡང་ན་ཐོ་རྒྱབ་དུ་ཕུད་ནས་ཕྱི་འཆད་ཀྱི་བཅའ་བ་ལ་ཞུགས་ར་མེད་པ་ཡིན། །དགེ་འདུན་པ་
བྱིང་པོ་ལ་གནོད་པའི་འཐབ་མོ་བྱས་ན། །དཔོན་སློབ་རྣམས་ཀྱིས་བསྐོར་བའི། །གཞི་བྱེས་ཀྱིས་བན་ལས་ཀྱི་གཤག་རལ་གང་བྱས་ཡིན། 
ཁྲལ་འདི་རྣམས་ལ་ནས་མེན་པ་མི་ལེན་པ་རྒྱུག་འདུང་ལ་དུས་ལ་ནམ་བབ་པའི་ཚེ། །ཞག་བཅུ་ཚུན་ཆད་ལ་སྤྲད་པར་བྱས། །གལ་ལྟེ་གཏམ་
མ་བཞག་ནས་སྟོན་ཛ་སྤྲད་དང་དགོས་ཟེར་ན། །སྐྱེད་འགྲོ་བ་ཡིན། །རྒྱུས་མེད་ཐོ་ནང་དུ་བྱུང་བ། །དོན་པ་དེས་མཐོང་མ་ཁད་ནས་ཐོ་རྒྱབ་དུ་

བཟློག་ལ། །མནའ་འཕེར་བ་གྱིས། །དེ་བར་དུ་ན་ན། །ཚུར་ཡིན་ན། །མོ་མ་ཁོ་རང་ཁེ་ཡར་ཤོག། །སྨན་པ་ཡིན་ན་དཔོན་གཡོག་གཉིས་
ཤོག། །ཕིར་འགྲོ་ན་རོག་གང་འདེས་གཉིས་དང་གསུམ་སོངས། །བཟའ་བཟོབ་དགོས་གལ་ཆེན་ཡིན་ན་དཔོན་གཡོག་གཉིས་ཤོག། 
ཕ་མ་གཉིས་ཤི་བ་དང་། །རང་ནད་ཚབ་ཆེན་ན་ན། །དཔོན་གཡོག་གསུམ་བཅའ་ཐར་ཡིན། །ཚོག་སོག་བྱེད་དུས། །འཚམ་ཡིན་ངེས་
མེན་པ། །ཀུན་སར་ཆ་བྱེད་ནས་སྐད་ཚོར་མ་ཁད་ནས་བྱོན་ལ། །གཉིས་གཏམ་རྩེ་མོ་མི་བྱེད་ཅིང་། །ཡོན་སྦྱངས་གི་ས་འདོན་པ་ཚུལ་བཞིན་ 
མཛོད་ལ། །བསྔོ་བ་མ་ཚར་གྱི་བར་དུ་སུ་མ་ལོངས། །གྲོ་སྐལ་འཚོག་དཔོན་གང་ཡིན་པ་མ་གཏོག་པ་བླ་མ་དང་བཅས་པ་སུ་ལ་ཡང་ཆེ་ཆུང་མ་
བྱེད། །དེ་འདྲའི་ཕྱོགས་རིས་བྱས་ན། །དེ་ལ་མཉེས་མི་གཉིས་ཅི་བྱུང་ཡང་། །བགོས་པ་གང་ཡིན་པ་དེས་གན་ཁུར། །གཞན་གྱང་དཔོན་

༄༅། །སློབ་གྲོང་མཆེད་རྣམས་ཀྱིས་བར་དུ། །སྙིང་བརྩེ་མ་སྐད་བྱེད་ནས། ཁོས་ཁྱེད་ལ་འདི་འདྲ་གཅིག་སྨྲ་བར་འོ་
ཟེར་ནས། །སྙིང་གཏམ་འདྲ་བའི་དབྱེན་མ་བྱེད། །གལ་ཏེ་བྱེད་མི་བྱུང་ན་དངོས་སུ་ཕུད། །དངོས་སུ་མ་ཕུད་ན་ཁོང་ཁྲོ་བྱས་ན་རང་རྩར་
ཆད། །གཞན་ཀྱང་སྤྱད་ཆེ་འབྲིང་ཆུང་གསུམ་ཤིང་འཇག་རྩམ་ལ་འཆད། །བདག་པོས་མངོན་གསུམ་དུ་བྱིན་པའམ། །གཡར་ན་མན་པ་མ་
ཁྱེར། །གཞན་ཡིག་སློབ་རྣམས་ཀྱང་སློབ་དཔོན་དེས་མདག་ན་མེན་པ་གྲངས་མ་རྒྱུ། །སྲུག་གུ་རྣམས་ཀྱང་ལྷན་གཅིག་དུ་འདུ་འཚོགས་མ་
བྱེད། །ཡིག་སློབས་རྣམས་ཀྱང་གཡས་གཡོན་དུ་མི་གཟན་པར་ཡི་གེ་ལྟོས། །གཞན་ཀྱང་རྩེད་མོ་འབོད་སྐད་འཐབ་འཛིན་ལ་སོགས་
གཞན་ལ་གཟན་པའི་ཐབ་མ་བྱེད། །འདི་རྣམས་མི་བྱེད་པའི་ཞལ་ད་དང་གན་ཁུར་སློབ་དཔོན་གང་ཡིན་པ་དེས་མཛོད། །གཞན་ཀྱང་དཔོན་སློབ་

གྲོགས་མཆོད་རྣམས་ལ་དག་སྣང་བསྐྱེད་ནས། །རང་ཀུན་གྱིས་ཐུགས་ལ་འོང་ཞིང་། །གཞན་དཔོན་སློབས་གྲོགས་མཆོད་རྣམས་ཀྱང་། །མཐུན་
པའི་ཐབས་ལ་འབད་པ་མ་གཏོག །མཐོས་དོག་དམའ་དགའ་སྔ་བ་མཁོན་ཞེ་རན་ལ་སོགས་ངན་པའི་ཐབས་མ་བྱེད། །གལ་ཏེ་དེ་འདྲ་བྱེད་མི་བྱུང་ན་
སུ་ལ་ཐུགས་ཀྱང་། །དཔོན་སློབ་གྲོགས་མཆོད་དམ་ཚིག་གང་བསམ་པ་རྣམས་ཀྱིས། །ཕྱོགས་གཅིག་ནས་རྐོག་དངོས་གཉིས་ན་ཅི་ཐུབ་ཀྱི་མནར་
བའི་ཐབས་མ་བྱེད་པ་དཀོན་མཆོག་གསུམ་དཔང་པོར་ཞོག །གཞན་ཀྱང་དགོན་པར་ཚུར་ལ་སོགས་གར་འགྲོ་ན་ཡང་། །སྐྱིལ་པོ་བཙང་བའི་རིན་
དང་། །བཟིན་པའི་ཁངས་སུ་ལ་ཡང་མི་འགྲོ་ནས་བླ་མ་ལ་འབུལ་བར་བྱས། །ནད་པར་གྱི་གཏེར་བསྔོ་ནག་ཅོག་གྷོར་ཉི་མ་ཤར་ཛ་དུས་གཅིག་
མཛོད། །ནུབ་མོད་ཡིག་གེ་མི་མཐོང་ནས་གཏོར་བསྔོ་ལ་འཇུག་རིང། །ཀུན་གྱིས་དུས་གཅིག་ཚར་བ་མཛོད། །བྷམ་ཆེན་རྣམས་ལ་མི་གཟན་པའི་

༄༅། །ཐབས་གྱིས། །དུས་མིན་གྱི་ལྷ་ཆ་མ་བསྐྲོལ། །དག་སྣང་གིས་སྒོ་ནས་ཚོགས་སོག་བྱེད་ན་མེན་པ། །རྗེས་སུ་ཟས་ལེན་རེ་བའི་
མགྲོན་མ་བྱེད། །ཕྱིས་ཙ་དཔོན་སློབ་གྲོགས་མཆོད་གཅིག་གི་གཅིག་ལ་ཞེ་མཁང་བྱེད་དོག་ཡིན། །ནང་པར་ཕྱི་གཏོར་བསྔོ་མ་ཐོན་གྱི་བར་དུ། །ཆོས་
ལུང་ཞུ་བཤད་ཀྱང་མཛོད། །གཡས་གཡོན་དུ་གྲོང་མ་རྒྱུ་ཚོགས་སོག་བྱུང་ན་དེ་བར་དུ་སྒུག། །ཁྲིམ་དེ་རྣམས་ལ་སུས་ཀྱང་དབང་ཡོད་དོ་ཆེན་
དེས་ཆོག་ལ་སོགས་བྱེད་པ་མེད་ཙ། །ད་ནས་ཀུན་གྱིས་མཁྱེན་པ་མཛོད། །རེ་སེམས་བསྣོལ་དོག་ཡིན། །ཕྱིས་ཙ་འདི་འདྲ་ཨི་དགོས་མི་ཤེས་
མ་ཟེར། །ཁྲིམ་འདི་རྣམས་ལ་འགལ་བྱེད་མི་བྱུང་ན། །སུས་ཀྱང་འདི་ངའི་སློབ་མ་ཡིན། །ཤ་ཉེ་ཡིན། །ཆུང་འགྲོག་ཡིན་ཟེར་ནས་ཞུ་བ་བྱེད་
སྐེ་མེད། །དེ་འདྲ་ཟེར་མི་བྱུང་ན་བསྙད་བཏུ་འདོད་ཡིན། །ཐོ་རྒྱབ་ད་དགོན་ཡུལ་འབྲོག་གསུམ་ལ་གཏུག་འགྲོ་མིས། །ཐོ་སྲུངས་བ་ལ་མ་བསྐད་

ཅིང་། །ཁྲལ་གང་བབ་ལ་གཡོ་སྒྱུ་བྱེད་ནས་བཅའ་བ་སུས་བཀུས་པ་དང་། །གཞན་ཀྱང་བཅའ་ཁྲིམ་འདིའི་ནང་དུ་གང་ཡོད་པ་རྣམས་མི་
གཉན་པར་བྱེད་ཅིང་། །བཅའ་བོ་ཞིག་རལ་དུ་གྱུར་པའི་རྩ་བ་གང་བྱེད་པའི་མི་ཕྱི་ནང་སུ་ཡིན་ཀྱང་། །བསྟན་དགྲ་ཡིན་པས། །ཆོས་སྐྱོངས་
རྣམས་ཀྱི་བཀའ་ཆད་ཆོད་ཅིག །རི་ཁྲོད་ཀྱི་ཆོས་གྲྭ་ཞིག་པའི་གན་ཁུར་དོག་ཡོད་པས། །ཁྲིམ་འདི་རྣམ་དེ་དམ་མཛོད་པ་གལ་ཆེ། །འདི་
ཕྱི་གཉིས་ཀའི་ཏིང་མིས་ཡིན། །དེ་ལས་བྱུང་བའི་བསོད་ནམས་ལས་འཁྲུངས་པ། །བཀྲ་ཤིས་དཔལ་འབར་བསྟན་པ་དར་རྒྱས་ཤོག །
དབེན་གནས་ཟང་རིའི་འགུལ་པར། །ཀཿཐོག་པའི་བླ་མ་རིན་དཔལ་བས། །འཚོགས་པ་ཐམས་ཅད་ལ། །བཅའ་ཁྲིམས་ཆོས་སྤྱོད་ཀྱི་བྱ་ཐབས། །བཅའ་ཡིག་ཞལ་
ད་རིང་མོ་མཛད་པ་སྗོགས་སོ། །དེ་ནས་སློབ་དཔོན་ཐམས་ཅད་ཞལ་ད་མཛད་བཞིན། །བཅའ་ཁྲིམ་དམ་ནས་ཡོད་པ་ལ། །ལེན་གཅིག་སྤྲུག་གུ་གཅིག་གིས། །རྐུ་

༄༅། །སྗུན་གྷ་ཞིག་བྱས་པ་ལ། །རྐོ་ལུང་མང་དུ་བྱུང་བས། །ཕྱི་ནང་བར་གསུམ་ཀུན་ལ། །བླ་མས་ཞལ་ད། །མི་བཞུགས་དག་པོ་ནས། །སྤྲིང་ཡིག་འདི་
གསུང་པའོ། །ཨོཾ་སྭ་སྟི། །རྒྱལ་བ་སྲས་དང་སྲུངས་མར་བཅས་པ་དང་། །རྗེ་མཚན་ལྡན་གྱི་བླ་མ་རྣམས་ལ་འདུད། །ཁྱེད་གཞི་བྱེས་ཀྱིས་
གྲོགས་རྣམ་སྙན་གསོན་དང་། །སེམས་དང་བའི་ནང་ནས་འགུར་གཅིག་བཞེང་། །བདག་ཤེས་རིག་བླུན་པའི་སྤྲང་པོ་ང་། །ཕ་བླ་མ་རྣམས་
ཀྱིས་ཐུགས་རྗེ་དང་། །ཚེ་སྔོན་ནས་འབྲེལ་པ་ཡོད་པའི་ཕྱིར་། །སྒྲོན་མའི་སྐལ་པ་འཛམ་གླིང་ཡུལ་དབུས་འདིར། །ལོ་བཅུ་གཉིས་ལོན་ནས་
ཆོས་སྒོར་འཇུག །ཆོས་འབྲལ་པ་བླ་མ་མང་ན་ཡང་། །སྒོས་བཀའ་དྲིན་ཅན་གྱིས་ཐུགས་རྗེ་ཡིས། །ལོ་ཉེར་གསུམ་ཐོག་ནས་སྡོག་རིམ་ཞུས། 
ཕ་བླ་མའི་བྱིན་གྱིས་རླབས་པའི་ཕྱིར་། །ཉམས་གྱི་འཆར་ལུག་མང་ན་ཡང་། །ཡིག་གེས་འཇིག་ཕྱིར་འདིར་མ་བྲིས། །སྣོད་ལྡན་ཕལ་གྱིས་དྲིས་

པའི་ལེན། །མ་མཁའ་འགྲོས་གསང་རྒྱ་བཀྲོལ་བར་མཛོད། །མདོ་རུ་ཚིག་བཞི་བསྡུས་ནས་བརྗོད། །རྗེ་བླ་མ་ཁང་གིས་སྐུ་དྲིན་གྱིས། །བདག་
འཛིན་ནམ་མཁའི་མདུད་པ་དེས། །སྐྱེ་མེད་ཆོས་སྐུའི་ངང་དུ་གྲོལ། །སྣང་སྲིད་མཚན་མའི་ཆོས་ཐར་པ་ཅད། །འགགས་མེད་རིག་པའི་རྒྱན་དུ་ཤར། །
སྔར་འདྲིས་ཀྱི་མ་དང་འཕྲད་པ་བཞིན། །ཐམས་ཅད་མེད་པར་རང་ངོ་འཕྲོད། །བླ་མ་སངས་རྒྱས་དངོས་སུ་མཐོང་། །སེམས་མི་ཕྱེད་དད་
པས་རྟོགས་པ་ཕུལ། །རྗེ་བཀའ་རྒྱུད་གོང་མ་རྣམས་ལ་ཡང་། །གདམ་ངག་དེ་ལས་མེད་དོ་གསུང་། །ད་རྣམས་གཡེང་སྤངས་ལ་ཉམས་སུ་
ལང་། །ཅེས་སོགས་ཞལ་ད་མཛོད་ན་ཡང་། །ཕ་བླ་མའི་གདམ་ངག་རིན་ཆེན་འདི། །བཀའ་རྒྱུད་ཀྱི་བསྟན་པ་སྤེལ་བསམ་ནས། །དུས་ད་
ལྟ་བར་དུ་སྣོད་ལྡན་བསྐྱོངས། །བསྐྱངས་པའི་འབྲས་བུ་བྱུང་བ་དེ། །ཡང་གཅིག་གསན་དང་བྷམ་ཆེན་རྣམས། །ཁྱེད་བྣམ་པའི་འབྲས་བུ་

༄༅། །ལེགས་པ་དེ། །དཔེ་སེང་ཕྲུག་གང་ལ་འཁྲིག་པ་འདྲ། །སེང་རང་རྩལ་བརླམ་པ་མ་ཆེ་ལ། །ཕྱིས་བར་དོའི་འཕྲང་ལ་
བརྒལ་བའི་དུས། །རྩལ་ཆེན་དབྱོངས་པའི་སྙིང་རུས་མཛོད། །དེས་ཀྱང་དཔལ་ལྡན་བླ་མ་མཆོད། །ཡང་ཅིག་གསོན་དང་ཐོས་པ་བ། །ཁྱེད་
ཐོས་པའི་འབྲས་བུ་འཁྲུངས་པ་དེ། །བྱ་ང་ངུར་མཚོ་ཁར་འཁྲིགས་པ་འདྲ། །བྱ་སྐད་སྙན་གྱི་གདང་ལ་མ་འགྱོགས་བར། །གཞུང་ཉམས་
ཐོག་སློང་བའི་གདམ་ངག་དེ། །ཕ་བླ་མས་གསུངས་པ་བཞིན་དུ་མཛོད། །དེས་ཀྱང་དཔལ་ལྡན་བླ་མ་མཆོད། །ཡང་གཅིག་གསན་དང་གསར་
སྟོབས་རྣམས། །ཁྱེད་གསར་སློབ་ཀྱི་སློབ་གྲྭ་འགྲིག་པ་དེ། །བྱ་དང་མོ་ལམ་ལ་སྦྲིང་བ་འདྲ། །འགྲོས་མཁས་ནས་ལམ་མཐར་ཕྱིན་པའི་ཐབས། །བུ་ 
སྙིང་རུས་ཆེ་བའི་བསྒུར་ཚུག་མཛོད། །དེས་ཀྱང་དཔལ་ལྡན་བླ་མ་མཆོད། །ཡང་ཅིག་གསན་དང་ཡོན་བདག་རྣམས། །ཁྱོད་ཡོན་བདག་བཟང་

བའི་མཚན་ཉིད་ནི། །ངོས་ལ་མེ་ཏོག་བཀྲལ་བ་འདྲ། །བཙུན་བུང་བའི་ཚོགས་ལ་སྟེར་བའི་དུས། །སེམས་ཕྱོགས་རིས་མེད་པའི་ཚོགས་སོག་
དང་། །ལོན་རེ་བ་མེད་པའི་གཏོང་ཕོད་མཛོད། །དེས་ཀྱང་དཔལ་ལྡན་བླ་མ་མཆོད། །ཡང་གཅིག་གསན་དང་སྤྲང་པོ་བདག །ཁྱེད་སྟོང་
འུང་ཀྱིས་ཁ་རྒྱང་མ་ཆེ་ལ། །ཕ་བླ་མས་གསུངས་པའི་གདམ་ངག་སྐྱོང་། །ཁྱོད་བཀའ་རྒྱུད་ཀྱིས་རུས་པ་མ་དྲུད་ལ། །སྦྲང་པོས་སྤྲང་མཐའ་
སྐྱོལ་བར་གྱིས། །དེས་ཀྱང་དཔལ་ལྡན་བླ་མ་མཆོད། །དེ་ལྟར་ཅི་བསམ་འགྲུབ་པ་དེས། །ཁྱོད་གྲོགས་པོས་བཟང་བའི་རྟེན་འབྲེལ་དང་། 
རྗེ་བླ་མ་ཁོང་གིས་སྐུ་དྲིན་ཡིན། དྲིན་ཆེ་བར་ངོས་སོ་གསོལ་བ་འདེབས། །ཕྱི་མའི་ལམ་སྣ་འདྲེན་པར་མཛོད། །ཡང་ཅིག་གསན་དང་གྲོགས་
པོ་རྣམས། །ང་འཁོར་བའི་ཆོས་ལ་མ་བསམ་ནས། །རྒྱལ་བའི་བཀའ་ལ་གྲོས་ཐག་བཅད་པ་དེ། །ཆགས་སྡང་འཁྲུག་པའི་གཞི་རྟེན་བཟུང་འདོད་

༄༅། །མིན། །ཐར་པའི་ཡོན་ཏན་སེམས་ལ་དྲན་པ་ཡིན། །མཚན་ལྡན་བླ་མའི་ཞབས་དྲུང་དེར། །བརྩེ་གདུང་མཉེས་པའི་མཆོད་
པ་ཕུལ་བ་དེ། །སེམས་ཆགས་ཉི་འགྲོ་བའི་ཆེད་ཕྱིར་མིན། །དུས་ད་ལན་གདམ་ངག་ལོན་པའི་ཆེད། །ངས་ཆོས་མཐུན་གྲོགས་པོ་བསྟན་པ་དེ།
ཆགས་སྡང་རུ་ང་འདོད་པའི་ཆེད་ཕྱིར་མིན། །བརྩེ་གདུང་དག་སྣང་སྦྱངས་པའི་དགོས་དོན་ཡིན། །སྣོད་ལྡན་སློབ་མ་བུ་ལྟར་བསྐྱངས་བ་དེ། །འཁོར་
དན་གཙོ་བོ་བྱེད་འདོད་མིན། །བསྟན་པ་སྤེལ་བའི་ཆེད་ཕྱིར་ཡིན། །ང་རི་སུལ་དབེན་གནས་འདྲིམ་པ་དེ། །བཙན་པོ་རྣམས་དང་དཔུང་པ་འདྲེན་
འདོད་མིན། །ཁས་དམན་རང་ཚོད་བཟུང་བའི་ཆོད་ཕྱིར་ཡིན། །ངས་འཇིག་རྟེན་བྱ་བ་བཏང་བ་དེ། །རྒྱལ་པོ་རྣམས་དང་རྒྱལ་སྡེ་བྱེད་འདོད་མིན། 
ང་སྦྲང་པོ་སྤྲང་གྲ་བསྒྲིག་ཕྱིར་ཡིན། །ངས་ཡོན་བདག་གིས་ངོ་སྲུངས་མ་བྱས་ནས། །མི་སུ་དང་ཡང་འབྲེལ་ཟབ་ཆུང་བ་དེ། །སེར་སྣ་ཆེ་ནས་

ཁང་ཁྲོ་བྱེད་པ་མིན། །སྤྲང་པོས་ཅི་བསམ་རང་དབང་ཆེ་ཕྱིར་ཡིན། །དེ་ལྟར་བྱས་པའི་སྤྱོད་པ་རྣམས། །ཕ་བླ་མ་རྗེའི་སྐུ་དྲིན་ཡིན། །དྲིན་ཆེ་
བར་ངོས་སོ་གསོལ་བ་འདེབས། །ཡང་ཅིག་གསེན་དང་གྲོགས་པོ་རྣམས། །ཞེ་མུག་པའི་ངང་ནས་དབྱངས་གཅིག་ལེན། །ཨེ་མ་ད་དུས་དོ་
གཅིག་གནས་སྐབས་འདིར། །ཉོན་མོངས་དུག་ལྔའི་ཁ་འཕྱོ་ནས། །སྐུ་སྫུན་དབྱེན་གསུམ་མགོ་འཕོང་རི་བས་མཐོ། །དམགས་བསྡུ་གོ་བསོག་
དཔྲལ་བའི་རྒྱན་དུ་ཁྱེར། །བཏབ་འདེབ་བདའ་དེད་བུ་ཡུག་འཚུབ་པ་འདྲ། །ཆགས་སྡང་རྨངས་གསུམ་མཚན་ཚའི་འཁོར་ལོ་བསྐོར། །རང་ཅིག་
བུར་བཞུགས་པའི་ཇོ་བཟང་དེ། །ས་ཟད་ནས་འགྲོ་ས་མེད་པར་གོ། །གྲོགས་སྦྱོངས་པ་ཅན་གྱིས་ཡོན་ཏན་རྣམས། །རང་ལ་ཡོད་པ་གཞན་
ལ་ཤོར་བ་འདྲ། །གྲོགས་ངན་མཚངས་སྣ་གཅིག་མཐོང་ན་ནི། །བ་དན་ལྟར་དུ་རླུང་ལ་ཕྱར། །གྲོགས་བཟང་བའི་ཡོན་ཏན་ཐམས་ཅད་ནི། །རྐུ་

༄༅། །ཤ་བྱས་པའི་རོ་ལྟར་སྦ། །མཁས་གྲུབ་འཛམ་པའི་བཤེས་གཉེན་དཔེ། །དམ་ཆིག་ཚུལ་བཞིན་བསྲུངས་བ་ལ། །པྲ་ཆེ་ནས་
ཚུལ་ཆོས་བྱེད་པར་མཐོང་། །ཇེ་བཟང་གིས་གསུང་རྣམས་ཁྱད་བསད་ནས། །མནར་སྡན་དར་བའི་དུས་ངན་འདི། །ཁྱེད་གྲོག་པོ་བཞི་པའི་
མཚན་ཉིད་མིན། །ང་ལོགས་རྟོག་ཆེ་བའི་འཁྲུལ་གཟུགས་ཡིན། །ཇོ་བཟང་བསྟན་པ་ནུབ་འདོད་ཡིན། །རྒྱལ་པོའི་བཟའ་ཤིང་ར་བ་དེར། 
དུག་གིས་སྡང་པོ་སྐྱེས་པ་དེ། །བཟའ་ཤིང་གཞན་མ་ལེན་པ་མིན། །རྒྱལ་པོའི་བསྟན་པ་ནུབ་འདོད་ཡིན། །ཟངས་ཀར་འོ་མས་གང་བའི་
ནང་། །སྐྱུར་ཐིག་སོང་བས་རུལ་བ་དེ། །ཟངས་དང་འོ་མ་ལེན་པ་མིན། །མི་ཚངས་ཟ་བསོད་ཚུང་བ་ཡིན། །ལར་ཇོ་བཟང་རི་འཁྲུག་འོང་བ་དེ། །
ཁྱེད་གྲོགས་པོ་ཆགས་སྡང་ཆེ་བ་མིན། །ང་སྔོན་སྦྱངས་ཆུང་པའི་རྟེན་འབྲེལ་ཡིན། །ཡང་གཅིག་གསན་དང་གྲོགས་པོ་རྣམས། །ལོ་ཉེ་ཤུ་

ལེན་ནས་འདི་བར་དུ། །སྔོན་འགྲོ་ལ་སོགས་གང་ཤེས་ཀྱིས། །ཁྱེད་གྲོགས་པོའི་ཐུག་དགོངས་སྗོགས་པར་བྱས། །དུས་མེན་ཕྱིར་དུ་
བསྒྲུབ་ལ་ཅུང་ཞིག་གནོད། །དུས་ད་ལྟ་ཆེ་ལོ་བཞི་བཅུ་གཉིས། །སྐྲ་དཀར་པོའི་རྩེ་མོ་འགུགས་པ་དེ། །སྔོན་མ་མཐོང་བའི་ལྟས་བྱུང་། 
གཤིན་རྗེའི་ལྕ་ཀྱུས་བཟུང་བར་གོ། །ལུས་གཉེར་མའི་རི་མོ་མང་བ་དེ། །ཕོ་ཉའི་ཞགས་པས་བཅིང་བར་གོ། །ད་གདུལ་བྱའི་དུས་ལ་མ་བབ་
བས། །རང་ཡིད་རང་ལ་ཆད་པའི་ཕྱིར། །བདག་ཀྱང་ཐང་ཅིག་དབེན་གནས་བསྟན། །ཁྱེད་དེར་བཞུགས་ཀྱི་གཞི་བྱས་ཐམ་ཅད་ཀྱང་། །ཁྱོད་
བར་དོ་དྲན་པའི་གཤིན་རྗེ་རྣམས། །འཆི་བ་ནམ་འོང་ཆ་མེད་པས། །གཅིག་པུར་ཉམས་ལེན་གཅུན་ན་ལེག། །ལར་རྣམས་གཡེང་མེད་
པའི་ཐབས་མཁས་མཛོད། །ཁྱེད་གཞན་དོན་བཞེད་པའི་གཤིན་རྗེ་རྣམས། །སྡེ་དགོན་འཚོག་པ་ཆེ་ས་དེར། །ཆོས་བཤད་པའི་རྒྱལ་མཚོའི་

༄༅། །བསྐྱིལ་ན་ལེགས། །ལར་ཏུ་ཆ་མེད་པའི་ཐབས་མཁས་མཛོད། །ཁྱེད་སློབ་སྦྱངས་འདོད་པའི་གཤིན་རྗེ་རྣམས། །བླ་མ་
མཁས་པའི་ཞབས་དྲུང་དེར། །སྡུག་སྒུར་སྙིང་རུས་བྱས་ན་ལོགས། །ལར་གྲོགས་ལ་ཆགས་སྡང་མེད་པའི། །ཐབས་མཁས་པའི་སྤྱོད་པ་མཐར་
ཕྱིན་མཛོད། །ཁྱེད་ཤུགས་ཡོད་བསྟན་པ་བཞེད་པ་རྣམས། །རང་དོན་ཁོ་ནར་མ་ཞེན་ལ། །སངས་རྒྱས་བསྟན་པ་མཐོ་བའི་ཐབས། །ལུས་བཏང་
ཡང་འཕོངས་པ་མེད་པ་དང་། །ཐབས་མཁས་པའི་བྱ་བ་འཐིངས་པར་མཛོད། །ཁྱོད་ཡོན་བདག་བཞེད་པའི་གཤིན་རྗེ་རྣམས། །ཀུན་རིག་ལ་སོགས་
གྲོངས་ཆོག་ཀུན་སློབས་ལ། །དེ་འབྲིམ་པའི་ཐབས་ལ་མཁས་པ་དང་། །བྱ་རོག་སྐུང་ལ་མ་དག་ལ། །ཅི་སྙེད་ཆོས་ཕྱིར་གཏོང་ཕོད་མཛོད། །ཁྱེད་
ཕ་རུས་ཕོ་གླད་བཞེད་པ་རྣམས། །དགྲ་བཏུལ་ཟིན་སྐྱོངས་ཕ་ཡུལ་བཟུང་མཛོད་ལ། །ཆེ་གཏམ་རིང་བཟོའི་ཐབས་ལ་མཁས་པ་དང་། །ལར་སངས་

རྒྱས་ཀྱི་བསྟན་དགྲ་མ་བྱོད་ལ། །སྡེ་ཆོས་ལ་བཀུལ་བའི་ཐབས་མཁས་མཛོད། །ཡང་གཅིག་གསན་དང་གྲོགས་པོ་དག ། །ཆོས་སྙིང་ནས་འདོད་པའི་
གཤིན་རྗེ་རྣམས་རྣམས། །ལར་དུ་མ་ཡ་མང་ན་འདྲས་ཡ་འབྱུང་བའི་རྒྱུད། །འདྲས་ཡ་མེད་ན་ཐམས་ཅད་དུམ་ཡ་འགྱུར། །དེ་ཕྱིར་འདྲས་ཡ་
མེད་པ་ཁོ་ནས་ཆོག །ལར་སྙེན་གྲགས་གིས་ཆེ་བ་མ་སྤངས་ན། །འཇིག་རྟེན་བྱ་བ་ཐང་བའི་དུས་མི་འོང་། །རང་ལ་བསོག་པའི་ཟས་ནོར་མེད་ན་ཡང་
ཟ་རེས་འཐུང་རེས་འགྲོན་ལ་མ་རྒད་དང་། །དུས་གསུམ་རྒྱལ་བའི་སྨོན་ལམ་བཏབ་པའི་ཕྱིར། །ཆོས་བསྒྲུབ་ནས་མུ་གེས་འཆི་ཟེར་མེད། །ཚེ་འདིའི་
ཁེ་དྲག་མ་བསྒྲུབ་ན། །ལུས་འཚོ་བའི་ཟས་ཙམ་གར་ཡང་རྙེད། །ཡང་གཅིག་གསན་དང་གྲོགས་པོ་རྣམས། །ང་རྒས་ཁར་མ་དང་བྱེ་བ་དེ། །སྙིང་
སྲ་ནས་མནའ་ཆུང་བྱེད་པ་མིན། །མོ་རང་དམིག་སློབ་སྦྱངས་ཕྱིར་ཡིན། །རི་ཁྲོད་ཀྱི་སློབ་དགྲ་བཤིག་པ་འདི། །ངས་སེམས་བསྐྱེད་ཆུ་ལ་བསྐུར་

༄༅། །བ་མེད། །སོ་སོར་འདུལ་ཞིང་ཆེ་བ་ཡིན། །དཔལ་འབྱོར་འཛམ་པའི་གནས་མཆོག་འདིར། །སྤང་ནས་གཞན་དུ་འགྲོ་བ་
དེ༑ ཅི་རྒོས་ཐོ་ཅོ་བྱེད་པ་མིན། །རང་ཡིད་རང་ལ་ཆད་ཕྱིར་ཡིན། །སྦྲང་པོ་རིན་དཔལ་གྱིས་ར་སྐྱེའི་དབེན་གནས་སུ། །ལོ་བཅོ་ལྔ་ཙམ་བཅའ་བ་བྱས་པའི་མཐར། 
ཆགས་སྡང་གིས་གཡེང་བ་མང་པོ་བྱུང་ནས། །ལོག་གི་དབེན་གནས་སུ་འགྲོ་ཁར། །ཁོང་ཁྲོ་སྤངས་ནས་གྲོགས་རྣམས་ལ། །བརྩེ་བའི་ཚིགས་རྣམས་ཡི་གེར་བྲིས་པའོ། །བཀྲ་ཤིས་དཔལ་
འབར་འཛོམ་གླིང་རྒྱན་དྲུག་ཤོག །རྫོགས་སོ།།  །རི་ཁྲོད་པ་རྣམས་ཀྱིས་ཕྱག་དུ་ཕུལ། །རི་ཁྲོད་པ་དཔོན་སློབ་རྣམས་ཀྱི་ཕྱག་དུ་ཕུལ་བ། །ང་དབྱར་ངོ་ཙམ་
གཅིག་འགུལ་པ་གཅིག་ཁམས་སང་གཅིག་བྱེད། །རོག་ལ་བསོད་བཟང་། །བསོད་ནམས་བཀྲ་ཤིས། །བསོད་སིད་གསུམ་འགྲོ་ཆད་བྱས། 
གཞན་མ་སུས་ཀྱང་ང་ཡང་འགྲོ་མ་ཟེར། །དེ་འདྲ་ཟེར་མི་བྱུང་ན་འགྲོ་ཁར་རི་ཁྲོད་པ་རྣམས་དང་མ་འཕྲད་ལ། །མཚན་བུད་ཀྱིས་ཟེར་བའི་གཏམ་

ཡིན་པས། །གསུམ་པ་མ་གཏོག་པ། །སུ་ཡང་ཁྲིད་ཐབས་ཡོད་རེ་དཀོན་མཆོག་གསུམ་དཔང་པོར་བཞུགས། །ད་རུང་འགྲོ་མི་འཕྲོད་ཀྱང་། 
གྷ་རེ་འོང་ནས་ང་ཡང་འགྲོ་ཟེར་ནས། །གཏམ་གླིང་མང་པོ་འཚེར་བའི་དོན་གྱིས། །ད་ནས་ཡིག་གེ་ཕྱག་དུ་བཏང་བ་ཡིན་པས། །མཁྱེན་པ་
མཛོད། །བཀྲ་ཤིས་སོ། །ཡང་ལན་གཅིག་རྟ་གཉིས་སྡེར་བ་ལ། །ཞལ་ད་སྤྲིན་ཡིག་འདི་གསུངས་སོ། །ཨོཾ་སོ་ཏི། །དཔལ་ལྡན་འགྲོ་མགོན་
བླ་མ་རྣམས་ལ་བདུད། །བསླབ་གསུམ་རྗོགས་པའི་གཤིན་རྗེ་རྣམས་གཉིས་ལ། །བརྩེ་བའི་སེམས་ཀྱིས་ཚིགས་གིས་གྲོས་གྷ་སྤྲིང་། །འཚོ་སྐྱོངས་
བྱས་བཞིན་ལྷིང་ཁྱུང་ཤོར་བ་དེ། །གོང་ཆེ་བར་འདོད་དམ། །སྔོན་གྱི་ལན་ཆགས་སོད་པར་བཞེད། །བདུད་ཀྱིས་བར་ཆད་ཡིན་པར་འདོད་དམ། རྒྱལ་
བའི་ལུང་སྟོན་ཡིན་པར་བཞེད། །དགེ་སྦྱོར་གྱིས་བར་ཆད་ཡིན་པར་གོ་འམ། །དམ་བཅའི་བསྐུལ་མ་ཡིན་བར་རིག །སངས་རྒྱས་ཀྱི་བསྟན་དགྲ་

༄༅། །ཡིན་པར་བཞེད་དམ། །སྦྲོས་ཆོད་ཀྱི་བདའ་སྟོན་ཡིན་པར་རྟོགས། །ཐུག་ཞིབ་པའི་ངང་ནས་ལེན་གཅིག་མཛོད། །ཨ་
ཀྱང་གྲོག་དག་སྙན་གསེན་དང་། །དེ་རེ་འདིར་འཚོགས་རི་ཁྲོད་པས། །བཅའ་ཁྲིམ་བསྡོམ་བཞིན་དོར་བ་ལ། །ཆད་པ་མལ་དུ་བྱུང་བ་དེ། །སྒོས་
གིལ་ཕམ་ཡིན་པར་མ་དགོངས་དང་། །ཆོས་སྐྱོངས་ང་གཉེན་པོ་ཡོད་པའི་མངོན་རྟག་ཡིན། །ཕྱི་འཆད་བཀའ་སྲོལ་བཟང་བའི་རྟེན་འབྲེལ་ཡིན། 
དེ་ཐུགས་ལ་ཕོག་ན་གཅེས་མཛོད་དང་། །སྤྲང་པོ་བདག་ལ་ཐུག་ན་ཡང་། །སྙིང་གཏམ་དེ་ལས་ཡོད་རེ་ཤི། །རི་ཁྲོད་བས་མཛོ་རྟ་ཞག་ལྔ་བསེ་མང་། །རི་ཁྲོད་དུ་མི་
འཚག་པའི་ཁྲིམ་བྱས་ཙ། །ཁྲིམ་མ་ཅུལ་ནས་རྟ་ཁྱུ་འཚག་པ་ལ། །ནུབ་གཅིག་རྟ་གཉིས་ཀུན་མ་ཤོར་ཛ། །རི་ཁྲོད་པའི་བསམ་གནས་ཀུན་གྱིས། །ད་ཨེ་ན་འདི་ལ་རྩད་གཅིག་མ་བཅད་ན། 
ཕྱི་འཆད་འདུག་ཐབས་མེད་ཙ། །ཕྱོགས་ཀུན་དུ་ཧོ་ཡ་བཀྱེ་བྱ་ཟེར་བའི་ལེན་དུ། །ཀུ་སུ་ལུ་རིན་དཔལ་གྱིས་སྤྲིང་པའོ། ༈ །ཡང་བླ་མས། །བཀའ་རྒྱུད་གསལ་ཕྲིང་གིས་ཐང་ཀ་ཅིག་བཞིངས་

པ་ལ། །ལྷ་བ་དེས་བླ་མའི་གྲྭ་འཁོར་འདི་རྣམས་ཆམ་རེ་ཆེ། །ངས་ཀྱང་ཆམ་གཅིག་བསླབ་དགོས་ཟེར་བ་ལ། །ལེན་དུ་བླ་མས་འདི་སྐད་གསུངས་པའོ། ༈ །ཨེ་མ་ཧོ། །དཔལ་
ལྡན་བླ་མ་རྣམས་ལ་སྤྱི་བོས་འདུད། །ལྷ་ཆེན་བརྩོན་འགྲུས་དཔལ་གྱིས་བསྐུལ་བའི་ངོར། །ཆེ་བར་འདོད་ཕྱིར་ཆེ་ཐབས་བསྟན་པ་ནི། །སེར་སྣའི་གཉེན་
སོགས་སྦྱིན་པ་ཆེ་བ་སྟེ། །དེ་ཕྱིར་ཆེ་བ་བཞེད་ན་སྦྱིན་པ་ཕྱོགས་མེད་གཏོང་། །མི་ཆོས་ཀྱི་གཉན་པོར་ལྷ་ཆོས་ཆེ་བ་ཡིན། །དེ་ཕྱིར་ཆེ་བ་བཞེད་ན་དམ་ཆོས་
ཚུལ་བཞིན་སྒྲུབ། །ཕྱོགས་འཛིན་གཉེན་པོར་ཕྱོགས་མེད་ཆེ་བ་ཡིན། །དེ་ཕྱིར་ཆེ་བ་བཞེད་ན་ཕྱོག་མེད་བསྟན་མ་བྷམ། །འཁྲུལ་པའི་གཉེན་པོར་ཡེ་
ཤེས་ཆེ་བ་ཡིན། །དེ་ཕྱིར་ཆེ་བ་བཞེད་ན་བླ་མའི་གདམ་ངག་བྷམ། །རྟག་ལྟའི་གཉེན་པོར་ངེས་མེད་ཆེ་བ་ཡིན། །དེ་ཕྱིར་ཆེ་བ་བཞེད་ན་ཆེ་ལ་ལོང་མེད་
བྷམ། །གྲོང་ཡུལ་གྱིས་གཉེན་པོར་དགོན་གནས་ཆེ་ཡིན། །དེ་ཕྱིར་ཆེ་བ་བཞེད་ན་རི་ཕུག་དབེན་གནས་སྟོན། །སྐྱ་ཆས་ཀྱིས་གཉེན་པོར་སེར་ཆས་

༄༅། །ཆེ་བ་ཡིན་། །དེ་ཕྱིར་ཆེ་བ་བཞེད་ན་རྒྱལ་པའི་ཚུལ་འཛིན་མཛོད། །ཆེ་ཐབས་དེ་རྣམས་ཚུལ་བཞིན་བྱས་པ་ན། །ཚེ་སྟོད་
བསེ་ཀྱང་ཚེ་སྨད་ཆེ་བ་ཡིན། །ཚེ་སྨད་བས་ཀྱང་འཆི་ཀས་ཆེ་བ་ཡིན། །འཆི་ཁ་བས་ཀྱང་བར་དོ་ཆེ་བ་ཡིན། །བར་དོ་བསེ་ཀྱང་ཕྱི་མས་
ཆེ་བ་སྟེ། །མཚན་དཔེ་ཡོན་ཏན་རྒྱས་པའི་སྐུ་ཐོབ་འགྱུར། །ལྷ་ཆེན་བརྩོན་འགྲུས་དཔལ་གྱིས་ང་ལ་ཆམ་ཅིག་བསླབས་དགོས་གསུངས་པའི་དོན་གྱིས། །དགའ་བའི་
ཚུལ་དུ་སྤྲིང་བ། །བཀྲ་ཤིས་དཔལ་འབར་འཛམ་གླིང་རྒྱུན་དུ་ཤོག །ཡང་ལན་ཅིག་བླ་མ་ལ། །བུ་ཆེན་རང་པོ་རིན་བཟང་བས། །ལྷོ་ནས་བླ་མ་ལ་བསྟོད་པའི་ཚིག་བཅད་དང་། 
ན་བཟའ་ཕུལ་མི་བཏང་བ་ལ། །ཞོར་ལ་ཕྱག་སྗོགས་གིས་རྒྱུད་པའི་རིམ་པ་ཅི་ལྟར་ཡིན་ཞུས་པ་ལ། །ལེན་དུ་རྗེའི་སྤྲིང་ཡིག་འདི་ལྟར་དུ་གསུངས་སོ། །གུ་རུ་ལ་ན་མོ། 
རྗེ་མཚན་ལྡན་བླ་མ་རྣམས་ལ་འདུད། །སྒོས་བཀའ་དྲིན་ཅན་ལ་སྐྱབས་སུ་མཆི། །སྙེན་དར་ཅིག་གསོན་དང་གྲོག་པོ་དག །ལོ་རྒྱུད་གནད་ཀྱི་

གདམ་ངག་བརྗོད། །རྒྱལ་བ་དགོངས་པའི་རྒྱུད་པ་དང་། །རིག་འཛིན་བརྡའི་རྒྱུད་པ་དང་། །གང་ཟག་བསྙེན་ནས་བསྙེན་དུ་བརྒྱུད་པའི། །ཕ་
བླ་མས་གནང་པའི་གདམ་ངག་ནི། བརྒྱུད་པ་ཆད་དང་མ་ཆད་དེ། །ཐེ་ཚོམ་བྲལ་བའི་རྟོགས་པ་དང་། །མངོན་གསུམ་མཐོང་བའི་ངེས་ཤེས་དེ། །རྣལ་འབྱོར་
རང་གིས་ཤེས་པ་ཡིན། །དེ་ཡང་མཐུན་པའི་དཔེ་སྦྱར་ན། །ཡིད་བཞིན་ནོར་བུ་རིན་ཆེན་དེ། །ལོ་རྒྱུས་མི་དགོས་ཡོད་པས་ཆོག །ཅི་ཕྱིར་
དགོས་འདོད་འབྱུང་བས་གསལ། །སྐྱེ་བཞིན་ཤེས་རིག་གསལ་བའི་བུ། །ཕ་རིག་མ་ཁུང་ཞིབ་མི་དགོས། །བཟང་རྒྱུད་ཡིན་པར་ཐེ་ཚོམ་མེད། །
ཅི་ཕྱིར་བྱ་སྤྱོད་བཟང་བས་གསལ། །སྐྱེ་རྒེ་ཏུལ་བའི་བུ་ཙ་དེ། །རིག་རྒྱལ་ལ་ཆད་ཀྱང་དགོས་དོན་ཆུང་། །ཅི་ཕྱིར་སྤྲང་སྤྱོད་དངོས་ཀྱི་
གསལ། །ཡང་གཅིག་གསེན་དང་གྲོགས་པོ་དག །སིང་ཕྲུག་རྩལ་གྱི་རང་རྟགས་བསྟོན་པ་དེ། །སིང་ཆེན་མ་ལ་བྱུང་དགོས་མེད་ལྟར། 

༄༅། །སྤྱོད་ལམ་རྣམས་བཞིར་འབྲིལ་བའི་ཉམས་ལེན་དེ། །བརྒྱུད་གསུམ་ལྡན་པའི་གདམ་ངག་མེད་དོག་མེད། །ཕར་ཐད་དུ་རི་
བོ་གསལ་བ་དེ། །ཉི་ཟླས་མུན་པ་བསལ་དོག་མེད་ལྟར། །ལྷད་མེད་རིག་པ་སྒྲན་བུར་བུད་པ་དེ། །རྒྱུད་གསུམ་ལན་པའི་གདམ་ངག་མེན་དོག་མེད། 
རྟིལ་ཆུང་བང་སྣ་རིང་བ་དེ། །ཅང་ཤེས་མ་ལ་མ་བྱུང་དོག་མེད་ལྟར། །རྣལ་འབྱོར་དགོད་པས་ས་ལམ་གཅོད་པ་དེ། །བརྒྱུད་གསུམ་ལྡན་པའི་
གདམ་ངག་མེན་དོག་མེད། །དེ་ལྟར་བརྒྱུད་གསུམ་ལྡན་པའི་གདམ་ངག་དེས། །སྣོད་ལྡན་རློམ་མ་སྤིལ་མཛོད་དང་། །བཀའ་རྒྱུད་ཀྱིས་བསྟན་
པ་དར་བ་ཡིན། །སྣོད་མིན་ཐེ་ཚོམ་ལྡན་རྣམས་ནི། །བསང་སྔགས་བསྟན་པའི་དུས་མིན་པས། །ཐོག་ཆུང་ཆོས་ལ་སྦྱངས་བ་འཐོད། །ཡང་
ཅིག་གསེན་དང་གྲོགས་པོ་དག །ཆོས་སྫོགས་པ་ཆེན་པོའི་རྒྱུད་པ་ནི། །ཀུན་དུ་བཟང་ནས་ད་ལྟ་འདི་བར་གྱིས། །གདམ་ངག་རིན་ཆེན་གཏེར་

མཛོད་དེ། །མཚན་ལྡན་རྩ་བའི་བླ་མ་ཉིད་ལ་བཞུགས། །བྱིན་རླབས་དུས་འདིར་འཇུག་པས་ཐེ་ཚོམ་ཆོད། །དེ་ཕྱིར་ཚིགས་གིས་ལོ་རྒྱུས་ངས་མ་བཅད། 
ཆོས་ཕྱག་རྒྱ་ཆེན་པོའི་བརྒྱུད་པ་ནི། །རྡོ་རྗེ་འཆང་ནས་ད་ལྟའི་བར་གྱིས། །གསང་སྔགས་རིན་ཆེན་གཏེར་མཛོད་དེ། །རྗེ་མཚན་ལྡན་གྱི་བླ་མ་ཉིད་ལ་
བཞུགས། །དུས་འདིར་བྱིན་རླབས་འཇུག་པས་ཐེ་ཚམ་ཆོད། །དེ་ཕྱིར་ཚིག་གིས་ལོ་རྒྱུས་ངས་མ་བཅད། །དེ་རྣམས་དོན་གྱིས་ལོ་རྒྱུས་ཡིན། །ཚིག་
གིས་ལོ་རྒྱུས་རྒྱས་པ་རྣམས། །སོ་སོའི་གཞུང་དུ་གསལ་བ་ལ། །ཞིབ་རྒྱས་མཛད་ནས་བཤད་མཛོད་དང་། །རྗེས་འཇུག་དང་བ་སྐྱེད་པ་ཡིན། །
དབེན་གནས་ར་སྐྱེའི་འགུལ་པ་ནས། །ཀཿཐོག་པ་རད་ན་ཤི་རིས། །ལྷོ་ཐོང་འབམ་དགོན་དུ། །བླ་མ་རིན་བཟང་བ་ལ་སྤྲིང་བ། །བཀྲ་ཤིས་དགེ་ལེགས་བསྟན་པ་རྒྱས་གྱུར་ཅིག །ཡང་བླ་མ་ཡེ་ཤེས་
རྒྱལ་མཚན་པས་མཛད་པིན་གྱི་སྤྱི་བཅིང་འགྲེལ་པ་མདུན་དུ་ཕེབ་ནས་གཟིགས་པ་དང་། །བུ་འབོར་གནས་སྐ་དགོན་དུ་ཁོང་རེའི་མདུན་དུ་ཞུ་ཡིག་འདི་གསུངས་པའོ། ༈ །ན་མོ་གུ་རུ་བྷྱ། 

༄༅། །རྒྱལ་བའི་ཡེ་ཤེས་ཐེག་དགུའི་དགོད་དོན་ལ། །བསྟན་པའི་རྒྱལ་མཚན་མཚོ་ལ་དུང་ལྟར་འཕྱོ། །ཕྱོག་བཅུར་གྲགས་པའི་གཤིན་རྗེ་ཁྱེད་ལ་བསྟོད། །སངས་རྒྱལ་བསྟན་པ་ནམ་
མཁའ་ཡངས་པ་ལ། །ཤན་ཐངས་འབྱེད་པ་ཉི་ཟླ་ལྟ་བུའི་ཐུགས། །འགྲིལ་ཐིག་ཆར་གྱིས་སྣོད་ལྡན་སྨིན་བྱེད་པས། །གསང་བདག་སྤྲུལ་པ་གཤིན་རྗེ་ཁྱེད་ལ་བསྟོད། །ངེས་དོན་
གནད་ཀྱིས་སློབ་མ་སྐལ་ལྡན་བསྐྱོངས། །བཙོ་བའི་འོད་ཀྱིས་འགྲོ་བ་ཡངས་ལ་ཕན། །ཐབས་མཁས་ཐུག་རྗེས་སྙིགས་དུས་བསྟན་པ་འཛིན། །སྤྲུལ་སྐུའི་རྒྱལ་ཚབ་བཤེས་གཉེན་
ཁྱོད་ལ་བསྟོད། །སྐབས་ཀྱི་ཞུ་དོན་ཚིག་གསུམ་ནི། །འཁྲུལ་མ་མྱང་གིས་རྒྱལ་བ་སྐུ་ལྔ་དེ། །ལམ་ཡར་སྦྱངས་ལྟར་དུ་འགྲིལ་བ་དེ། །གོ་བདེ་བའི་རྫུན་ཅི་ལྟར་ལག །སྣོད་
ལྡན་དོན་པ་འགྲིལ་བའི་ཕྱིར་། །རྗེས་འཇུག་ཤེས་རབ་ལྡན་རྣམས་ཀྱིས། །རྒྱུད་གཞུང་ཀུན་གྱིས་གྲོལ་ཕུག་དེ། །གང་ལ་ཐུག་ཅིང་རྩད་བཅད་ཙམ། །སྦྱང་པ་མཐར་ཕྱིན་ལྟར་གྱི་གོ་མི་
བ་དེ། །ཅི་ཕྱིར་སྦྱངས་པ་མཐར་ཕྱིན་ལ། །ལམ་ཆོས་སྐུ་ལྔས་གསུངས་པའི་ཕྱིར། །གཞི་དང་ལམ་དང་འབྲས་བུ་རྣམས། །ཐད་དཀར་འགྲིལ་ན་མི་འཐད་དམ། དེ་ཡང་མན་ངག་ཐུགས་ཐིག་ལས། 

བཅུའི་འདྲེན་པར་ཤེས་ཀྱིས་བསྡུས། །ཅེས་པའི་དོན་དང་མི་འགལ་ལམ། །མཚན་ཉིད་དཔལ་ལྡན་སློབ་དཔོན་ཀྱིས། །སྣོད་ཡོན་ཀུན་ལྡན་སློབ་མ་ལ། 
གསང་སྔགས་རྒྱུད་གཞུང་གང་འཆད་ཀྱང་། །གྲོལ་ཕུག་སྐུ་ལྔའི་ཁོག་གི་འཆར། །དེ་ཡང་ལྗོག་ཆེན་བང་མཛོད་ལས། །ཤེས་རབ་ཅན་ལ་བཤད་ཙམ་
ན། །དོན་གྱིས་སྤྱི་ཁོག་ཕུབ་སྡེ་བཤད། །ཅེས་པའི་དོན་ཀྱང་དེ་ལ་དགོངས། །ལམ་ཤེས་ནས་ལོག་པར་འགྲོ་བ་དེ། །ལམ་ཉེ་བའི་ཐབས་སུ་མི་འགྱུར་
ལྟར། །གཞུང་མཁྱེན་བཞིན་ཐོག་དུ་མི་འགྲིལ་བ། །གོ་བདེ་བའི་ཐབས་ལ་ཅི་ཕྱིར་ཕན། །གོ་སླ་ཡང་ལོག་གོར་མི་འགྱུར་རམ། །རྒྱུད་གཞུང་གཏེར་
མཛོད་ཆེན་མོ་དེ། །སྣོད་མིན་རྣམས་ལ་གསང་བའི་ཕྱིར། །བཀའ་རྒྱ་ཐ་རམ་བསྡམ་པ་ལ། །སྣོད་ལྡན་རྣམས་ཀྱི་དོན་གྱིས་ཕྱིར། །འབྱེད་པའི་
དུས་ལ་བབ་དགོངས་ནས། །འགྲིལ་ཐིག་གསེར་གྱིས་སྡེ་དམིག་གིས། །རྒྱུད་གཞུང་གཏེར་སྒོ་ལོག་ཕྱེས་ནས། །འབྲས་བའི་འདུག་པ་བསྒྱུར་བ་

༄༅། །དང་། །དོན་གྱི་གོ་རིམ་སྡེ་བ་ལ་སོགས། །སྤྱི་འགྲོས་ཀྱི་འགྲེལ་པ་མཛད་པ་སོགས། གསང་སྔགས་གསང་བའི་དགོངས་དོན་དེ། 
གནས་ལུག་རྟོགས་པའི་ཆེད་ཕྱིར་དུ། །ཤ་ཆོད་རུས་ཆོད་ཀྱི་ངོ་སྤྲོད་རྣམས། །སྣོད་ལྡན་དོན་དུ་མ་མཛད་ན། །རྒྱུད་གཞུང་འགྲིལ་བའི་དགོས་ཆེད་
ཆུང་། །ཅི་ཕྱིར་སྙིག་མའི་དུས་ཡིན་པས། །ད་ལྟ་ཆོས་སྐུར་མ་ཤེས་ན། །གསང་སྔགས་དགོས་ཆེད་ག་ལ་ཡོད། །ཅེས་པ་དང་། །གསང་སྒྲོན་ལས། 
མ་ཐུབ་གསུམ་གྱིས་དུས་སུ་སྣོད་ལྡན་དེ་ལ་གཏོད། །ཅེས་གསུང་དོན་ཀྱང་དེ་ལ་དགོངས། །ཡང་ན་འདི་ཕྱོགས་ཀྱིས་གདདུལ་བྱ་རྣམས། །གསང་
སྔགས་གི་སྣོད་དང་མི་ལྡན་བ། །ཐུགས་ཀྱིས་མཁྱེན་ནམ་སྙེན་གྱི་གསན། །ཐོས་བསམ་ཆུའོ་དགལ་བའི་ཕ་རོལ་ན། །བྷམ་བ་གསེར་གྱི་བྱེ་ཐང་ཆེན་མོ་དེར། 
ངལ་བསོ་བས་ཆོག་པར་གང་ནས་གསུང་། །མཉམ་བཞག་རིག་པ་རྡལ་ན་ཡང་། །རྗེས་ཐོབས་རྟ་རྒོད་ཐག་སྣེ་དེ། སྐད་ཅིག་ཡེངས་ན་གཡང་སར་

མཆོང། །ཅེས་པས་ཡེངས་སྐེ་མེད་པར་གསུངས། །དེ་ཡང་བསང་སྔགས་ལམ་རིམ་ལས། །ལམ་ཤེས་ལམ་འཛུག་ཅི་བཞིན་དུ། །ཅེས་པ་དོང་། 
གཞན་དུ་མི་བསམ་དེ་ལ་འགྲིས་པར་བྱ། ཅེས་སོགས་བསྒྲུབ་ཐབས་གསུང་པ་རྣམས། །རྗེས་ཐོབ་བཅད་པའི་དོན་ལ་དགོངས། །གོང་དུ་བྲིས་པའི་
ཚིག་དེ་རྣམས། །ཞབས་དོན་སྐབས་སུ་གསུང་པའི་ལེན། །སེམས་དང་བས་དགེ་རྩེད་ཞུས་པ་ཡིན། །མཁས་གྲུབ་འཛོམ་པའི་བཤེས་གཉེན་གྱིས། རྒྱུད་
གཞུང་བསང་སྔགས་ཀུན་བསྡུར་ནས། །ཐུག་བསྐྱེད་ཉི་མ་ལྟ་བུའི། །ཚད་མ་གསུམ་ལྟར་འགྲིལ་བ་ལ། །ཞབས་དོན་སྐབས་སུ་གསུང་པའི་ཕྱིར། 
འགྲེལ་པ་འདི་ལ་ལོགས་བརྟན་ཀྱང་། །དོན་གྱི་གནད་སྐྱོན་མ་མཆིས་པས། །སེམས་དང་བའི་ངང་ནས་བསྟོད་པ་ལ། །བདག་སྦྱངས་ཆུང་ཤེས་རབ་དམེན་
པའི་ཕྱིར། །འགལ་དང་ཉེས་པ་ཅི་མཆིས་རྣམས། །མཉམ་བཞག་ཐུག་ཀྱི་བཟོད་པར་བཞེས། །སེམས་མི་ཕྱེད་དང་པས་ཞུས་པའི་ཕྱིར། །ལེགས་པའི་

༄༅། །ཡོན་ཏན་གང་མཆིས་རྣམས། །རྗེས་ཐོབ་འཁོར་གྱིས་སྙན་དུ་གསོལ། །ཐུག་དགྱེས་པའི་ཡོན་ཏན་འགྲོ་ལ་བསྔོ།  །སྐབས་ཀྱིས་ཞུ་བ་ལ། 
རང་རེ་མཛད་པའི་འབྲེལ་པ་རྣམས། །འདི་ཕྱོགས་ཀུན་དུ་ཁྱབ་པས། །བསྟན་པ་ནམ་ལང་བའི་ཐོག་དུ་ཉི་མ་ཤར་བ་འདྲ་བྱུང་བས་ཐུགས་ལ་བཏག ། །ད་
ཡང་ཐུག་བསྐྱེད་ལ་དལ་དུབ་མེད་པའི་ངང་ནས། །རང་རེ་ལ་དར་བའི་རྒྱུད་གཞུང་། །སྔོན་ནས་འགྲེལ་ཐིག་གསལ་པོ་མེད་པ་རྣམས་ལ། །ཁོབ་དབུབ་
འབྲེལ་པ། །ཡིད་ཆུང་རྣམས། །ཁས་འཕེན་དང་གབ་བསྐུད་མི་མཛད་ཅིང་། །ཐུགས་ཀྱིས་དགོངས་པ་ཞལ་དུ་ཕྱུང་ས་ནས། །ཞིབ་ལ་རྒྱས་པ་མཛད་པ་
དང་། །གཞན་གྱང་གདུལ་བྱའི་དོན་ལ་དགོངས་ནས། །སྐུ་ཁམས་ཀྱི་བཙའ་བརྗིད། །ཐུག་དམ་གྱིས་རིམ་པ། །བསྟན་པའི་བཀྱག་འགྱོག །གྲ་བུ་
སློབ་གྱི་སྐྱོངས་བྲན། །ཆོས་སྤྱོད་ཀྱི་བཅའ་ཁྲིམ་རྣམས་སྔོན་བཞིན་མཛད་ཞུ། །སློབ་དཔོན་ཡེ་ཤེས་རྒྱལ་མཚན་བས། །སྤྱི་བཅིང་གིས་འགྲེལ་པ་

ཆེན་མོ་མཛད་པའི་ཞབས་དོན་གྱིས་སྐབས་སུ། །འགྲེལ་པ་འདི་ལ་བརྟག་ནས། །སྐྱོན་སྣང་ན་ཆ་བསྐུར་མཛོད་གསུང་པའི་ལེན། །སྟ་ཆེན་སུམ་ར་གཉེན་
པོའི་ཞོལ། །དབེན་གནས་གཉན་པོར་སྐྱེའི་མགོ་ནས། །སངས་རྒྱས་ཀྱི་བསྟན་པའི་སྒོར་འཇུག་ཀྱང་། །རོག་རྗེས་མ་སླེབ་པའི་སྤྲང་པོ་རིན་དཔལ་གྱིས་
ལེགས་པའི་ཡོན་ཏན་ལ་ངེ་ཤེས་བསྐྱེད་ནས་བསྟོད་པའོ། །བཤེས་གཉེན་དག་གིས་ཡོན་ཏན་རྒྱབ་མཚོན་ལ། །ནད་ན་ཆ་ཅིག་བསྟོད་པའི་ཡི་གེ་འདི། 
སྣང་སྟོང་ངང་དུ་གཟིག་པའི་རྟེན། །གྲགས་ལྷོང་སྙེན་གྱིས་གསན་པར་ཞུ། །གནས་ལུགས་སྤྲོས་བྲལ་མཎྜལ་ཟླུམ་པོ་ལ། །ཚད་མ་གསུམ་གྱིས་ཕྱི་བདར་
ལེགས་བྱས་ནས། །སྟོང་གསལ་འཛིན་མེད་རིག་པའི་འཁྱིལ་ཆུང་གིས། །སྒོ་ལྔ་མ་འགག་རིན་ཆེན་ཚེ་ཤས་སྤྲས། །ཉོན་མོངས་བདག་འཛིན་གྲོལ་བའི་
ངང་ནས་འབུལ།  །དབྱེར་མེད་ངང་དུ་དགྱེས་པའི་བསོད་ནམས་གྱིས། །མཁའ་མཉམ་འགྲོ་བའི་མུན་པ་དང་བར་ཤོག །ཡེངས་པ་མེད་པར་

༄༅། །མཉམ་པར་དག་པའི་ལོ། །བཀག་པ་མེད་པ་འགྱུ་བའི་ཟླ་བ་ལ། །གང་ཤར་རྡོ་རུས་འཕྲོད་པའི་ཡར་ཚེས་ཉིན། །སྐྱེ་མེད་རྣམ་དག་
དབྱིངས་ཀྱི་ཤོག་གུ་ལ། །འགག་མེད་རིག་པ་ཡིག་གེར་བཀྲའ་བ་སྫོགས། །བཀྲ་ཤིས་དཔལ་འབར་བསྟན་པ་དར་རྒྱས་ཤོག །ཡིག་གེ་མི་འཁྱར་
བའི་རྟེན་པན་ཙ་ཐིལ་གང་ཕུལ། །མང་གྷ་ལ་ཟླ་བ་ཏུ། །ཡང་ཆོས་རྗེ་རིན་པོ་ཆེ་གནས་ནང་དུ་བཞུགས་པའི་དུས་སུ། །ཀཿཐོག་ནས་འཇལ་མི་མང་
པོ་འགྲོ་ལ། །ཆོས་རྗེ་ལ་ཞུ་ཡིག་འདི་འབུལ་བའོ། །ཨོཾ་ས་སྟི། །ན་མོ་བྷུད་དྷ་ཡ། །མཚན་ཐོས་པས་ངན་སོང་སྒོ་མོ་ཁོག །སྐུ་མཐོང་བ་བདེ་བ་
ཅན་དུ་སྐྱེ། །གསུང་ཐོས་པས་རྟོགས་པའི་དོན་དང་ལྡན། །ཆོས་རྗེ་རིན་པོ་ཆེ་ལ་གསོལ་བ་འདེབས། །ཆོས་བསྒྲུབ་དོན་དང་ལྡན་པར་བྱིན་གྱིས་
རློབས། །ཐུབ་པའི་རྗེས་སུ་དུས་སུམ་མཁྱེན་པ་ནས། །ད་ལྟ་བར་དུ་འཛམ་གླང་སྒྲོན་མེ་སྦར། །ཕྱོགས་དུས་རྒྱལ་བ་ཐམས་ཅད་འདུས་པའི་

སྐུ། །ཆོས་རྗེ་རིན་པོ་ཆེ་ལ་གསོལ་བ་འདེབས། །སྟོང་གསུམ་སྤྲུལ་པས་ཁྱབ་པར་བྱིན་གྱིས་རློབས། །ཐུབ་པའི་སྐུ་བརྗེས་དགོངས་པ་བཅོམ་
ལྡན་འདས། བྱམས་མགོན་སིང་གེ་གདན་པར་མཚན་གྲགས་ཀྱང་། །མི་དོན་མཐར་ཏུ་བསྐྱལ་བའི་གཉེན་ཅིག་པོ། །ཆོས་རྗེ་རིན་པོ་ཆེ་ལ་གསོལ་
བ་འདེབས། །ཐུ་རྗེ་རྒྱུན་ཆད་མེད་པར་བྱིན་གྱིས་རློབས། །འདས་དང་མ་འོང་ད་ལྟ་དུས་གསུམ་ཆོས། །ཆོས་ཉིད་སྐྱེ་མེད་ངང་དུ་མ་འདྲེས་མཁྱེན། 
བདག་སོགས་གདུལ་བྱ་མཇལ་བའི་སྐབས་མེད་རྣམས། །ཆོས་རྗེ་རིན་པོ་ཆེ་ལ་གསོལ་བ་འདེབས། །ཐུག་རྗེས་ཀུན་ལ་སྙོམས་པར་བྱིན་གྱིས་
རློབས། །བདག་སྦྱངས་ཆུང་སྒྲིབ་པ་འཐུག་པའི་ཕྱིར། །སྒྱུ་མའི་གཟུགས་ཕུང་འཇལ་བའི་སྐབས་མེད་ཀྱང་། །མོས་པའི་སེམས་ཀྱི་ཉམས་
སུ་ལན་པར་བྱེད་ད། །སྐུ་སྣང་སྤྱི་བོའི་གཙུག་ཏུ་བྷམ། །སྒྲ་དྲག་སྟོང་དབྱངས་ཀྱི་གསོལ་བ་བཏབ། །ཐུག་གསལ་སྟོང་མཉམ་བཞག་ངང་དུ་

༄༅། །སྦྱང་། །ཆོས་རྗེ་རིན་པོ་ཆེ་ལ་གསོལ་བ་འདེབས། །བདག་བློ་མུན་པ་དང་བར་བྱིན་གྱིས་རློབས། །ཅི་སྲིད་འཁོར་བ་སྟོང་པར་
མ་གྱུར་ཚེ། སྤྲུལ་སྐུའི་བསྟན་པ་ཕྱོགས་མེད་རྒྱས་གྱུར་ཅིག །མ་དག་ཞིང་གིས་གདལ་བྱ་སེམས་ཅན་རྣམས། །རྣམ་དག་ཐར་པའི་ཞིང་དུ་བཀོད་
པའི་ཕྱིར། །དངོས་སུ་འབྱོར་པའི་བསགས་པ་མེད་གྱུར་ཀྱང་། །སྟོང་གསུམ་མི་མཆོད་མཎྜལ་ཡངས་པ་ལ། །མཆོག་རབས་རྣམས་ཀྱི་ཚོམ་བུས་
སྤྲས་པ་དེ། །ཆོས་ཉིད་སྐྱེ་མེད་དང་ལ་མ་གཡོས་བཞིན། །མཚན་ལེགས་མིའི་གཟུགས་སུ་འགྲོ་ལ་སྟོན། །སྤྲུལ་པའི་སྐུ་མཆོག་ཆོས་རྗེ་ཉིད་ལ་
འབུལ། །བདག་བསོད་ནམས་ཚོག་ཆེན་རྫོགས་པར་ཤོག །མཐོ་རིས་བདུན་ལྡན་ལྷ་མིའི་མཎྜལ་ལ། །དབང་པོ་དང་བའི་ཚུལ་ཁྲིམས་སྦྲས་པ་
དེ། །རྒྱན་དང་ཡོན་ཏན་དུས་མས་སྤྲས་པའི། །ལུགས་སྐུ་ཆེན་པོ་ཉིད་ཀྱི་དྲུང་དུ་འབུལ། །བདག་ཡེ་ཤེས་ཚོགས་ཀྱང་རྫོགས་པར་ཤོག །ཆོས་

དབྱིངས་སྐྱེ་མེད་རྣམ་དག་མཎྜལ་ལ། །རང་རིགས་གང་ཤར་འགགས་མེད་ཚོམ་བུས་སྤྲས། །སྤྲུལ་པས་འགྲོ་རྣམས་བུ་བཞིན་སྐྱོངས་གྱུར་ཀྱང་། །དགོངས་
སྐྱེ་མེད་སྤྲོས་དང་བྲལ་བའི་ཕྱིར། །ཆོས་སྐུ་ཆོས་རྗེ་ཉིད་ཀྱིས་དྲུང་དུ་འབུལ། །བདག་ཚོགས་གཉིས་ཟུང་ངག་རྫོགས་པར་ཤོག །བདག་སྤྲུལ་སྐུའི་
ཟེར་གྱིས་བཟུང་བའི་ཕྱིར། །རྩེ་ཅིག་བསྒྲུབ་པའི་མཎྜལ་ཟླུམ་པོ་ལ། །ཉམས་རྟོགས་རྣམས་ཀྱིས་ཚོམ་བུས་ལེགས་པར་སྤྲས། །གང་འདུལ་ཐབས་
རྣམས་ཐུགས་ལ་རྫོགས་པའི་ཕྱིར། །དུས་སུམ་མཁྱེན་པ་ནས་བཙམ་ད་ལྟའི་བར། །ལ་ལ་ཞི་ཞིང་ལ་ལ་གཏུམ། །ལ་ལ་དང་ཞིང་ལ་ལ་རྔམ། །ཆོས་རྗེ་ངོ་བོ་ཉིད་ཀྱིས་སྐུ་ལ་འབུལ། །
བདག་གཞན་དོན་གཉིས་ལྷུན་གྱིས་གྲུབ་པར་ཤོག །ཚངས་པ་ལ་སོགས་སྟེང་གིས་ལྷ་རྣམས་ཀྱིས། །གདུག་དང་རྒྱལ་མཚན་བ་དན་ལ་སོགས་རྣམས། 
སྤྲིན་བཞིན་མཁའ་ལ་འཁྲིག་པ་དེ། །སྤྲུལ་སྐུའི་གཙུག་ལ་མཆོད་པ་འབུལ་བ་དེ། །ལས་དག་གདུལ་བྱ་རྣམས་ཀྱིས་ཡང་ཡང་མཐོང་། །བདག་

༄༅། །དབུལ་ཞིང་འཕོངས་པའི་སྦྲང་པོས་ཀྱང་། །མཐའ་མེད་རྒྱ་མཚོའི་ཀློང་དཀྱིལ་དེར། །ཐིག་ཅིག་བསྲེས་ན་ཀུན་ལ་ཁྱབ་པ་ལྟར། བླ་
རེ་པན་ཙ་ཡེ་ཤེས་ལྔས་མཚན་འདི། །ཀུན་བཟང་མཆོད་པའི་སྤྲིན་དུ་བཞེས་སུ་གསོལ། །སངས་རྒྱས་ཅིག་མཆོད་རྒྱལ་བ་ཀུན་མཉེས་པས། །བདེ་
བར་གཤེགས་པ་ཁྱེད་ཀྱི་ཞབས་དྲུང་དུ་། །སྒྲིབས་གསུམ་དྲི་མ་གཏན་ནས་བྱང་བར་ཤོག །བདག་འབྱོར་ཚོགས་རྟུལ་ཙམ་མེད་པ་ལ། །རང་
འདོད་ཞུ་བ་ཚིག་སྒྲིལ་འདི་རྣམས་ཀུན། །མཁས་གྲུབ་རྣམས་ཀྱི་ཕྱ་བའི་ཕྱིར། །ཉེས་པའི་ཚིག་སྐྱོན་གང་སོང་རྣམས། །སྤྲུལ་སྐུ་ཆེན་པོ་ཉིད་ལ་
བཤགས། །ལེགས་པའི་ཡོན་ཏན་གང་མཆིས་ཀྱིས། །ཁམས་སུམ་སེམ་ཅན་ཐམ་ཅད་ཀུན། །ཆོས་རྗེའི་སྤྲུལ་པས་ཟིན་པར་ཤོག། །ཡོངས་པ་མེད་
པ་མཉམ་པར་བཞག་པ་ལོ། །བཀག་པ་མེད་པ་འགྱུ་བའི་ཟླ་བ་ལ། །གང་ཤར་རྡོ་ཏུས་འཕྲོད་པའི་ཡར་ཚེས་ཉིན། །སྐྱེ་མེད་རྣམ་དག་དབྱིང་

ཀྱིས་ཤོག་གུ་ལ། །འགགས་མེད་རིག་པ་ཡི་གེར་བཀྲ་བ་རྫོགས། །སྤྲུལ་སྐུ་ཆོས་རྗེ་རིན་པོ་ཆེ་ལ། །ཀཿཐོག་པའི་འབངས་ཀྱིས་ཐ་མར་གྱུར་པ། 
ཀུ་སུ་ལུ་རིན་དཔལ་གྱིས། །སྤྱི་ཐོག་དད་འདུན་མེ་ཏོག་བཀྲ་བའི་གཡས། །བྷམ་བ་ཆུང་ཀློང་འདྲི་མཚོ་འབབ་པའི་གཡོན། །རྟོགས་པའི་ལྗོན་
ཤིང་འབྲས་བུ་འཁྲུངས་པའི་གནས། །ཀཿཐོག་རྡོ་རྗེའི་གདན་ནས་རྒྱུད་གཞུང་ཐམས་ཅད་དུ། །སྤྲུལ་སྐུའི་ཡོན་ཏན་དཔག་དུ་མེད་པ་མཐོང་ཡང་། 
དངོས་སུ་མཇལ་བའི་སྐལ་བ་དང་མ་ལྡན་པའི་ཕྱིར། །བསྟོད་པའི་ཚུལ་གྱིས་གསོལ་བ་བཏབ་པའོ། །བཀྲ་ཤིས་དཔལ་འབར་འཛམ་གླིང་རྒྱན་
དུ་ཤོག། །ཆོས་རྗེ་རིན་པོ་ཆེའི་ཞུ་ཡིག་འདིའི་ལེན་དུ། །ཁང་རེའི་དབུ་ལོ། །ཕྱག་སེན། །ཕྲིང་ཆུང་། །བྷམ་ཐག། །བཀྲ་ཤིས་པའི་ཡི་གེ་རྒྱ་
སྐད་ཕྱག་བྲིས། །ཨ་སརྦ་སིདྷི་ཧཱུྃ། །ཅེས་པ་དང་། །འཛམ་བུ་གླིང་གིས་རྟེན་བསྡོང་། །མཆོད་རྟེན་ཅིག་དང་། །སྐུ་གསུང་ཐུགས་ཀྱིས་

༄༅། །རྟེན་རྣམས་གནང་ངོ་། །བཀྲ་ཤིས་སོ། ༈ །དང་ཨོཾ་སྭ་སྟི། །གུ་རུ་ལ་ན་མོ། །རྒྱལ་བའི་རྣམས་འཕྲུལ་དཔལ་ལྡན་བླ་མ་རྗེ། ཐར་
པའི་ལམ་སྟོན་འགྲོ་བའི་གཉེན་ཅིག་པོ། །འཇམ་པའི་དབྱངས་དང་གཉིས་མེད་ཞབས་ལ་འདུད། །མ་མཁའ་འགྲོའི་ཚོགས་ལ་ཕྱག་འཚལ་ནས། 
དཔལ་ལྡན་རྗེའི་ཡོན་ཏན་ཟུར་ཙམ་བསྟོད། །ཆོས་ཀྱིས་རྒྱལ་པོས་གདུལ་བྱ་ཕྱོགས་མེད་སྐྱོངས། །བསྟན་པའི་རྒྱལ་མཚན་ཕྱོག་བཅུར་ཡོངས་
ལ་གྲགས། །རྡོ་རྗེ་འཆང་དང་དགོངས་པ་དབྱེར་མེད་ཀྱང་། །གདུལ་བྱའི་ངོ་ལ་མའི་གཟུག་སུ་བསྟན། །སྐྱེས་མཆོག་སྤྲུལ་སྐུ་ཁྱེད་སྤྱི་བོས་
འདུད། ཞལ་ནས་གསུང་དང་བྱིན་གྱིས་བཀའ། །རྗེས་སུ་གནང་དང་ལུང་དུ་བསྟན་པའི་བཀའ། །མཚན་ཉིད་གསུམ་དང་རྒྱུད་སྡེ་དྲུག་
ལ་སོགས། །ཤན་འབྱེད་ལ་ཟློས་ཐུགས་ལ་མ་འདྲེས་གསལ། །གསང་བདག་སྤྲུལ་པ་བླ་མ་རྗེ་ལ་བསྟོད། །དག་ལ་བྷམ་པོར་བསྒྲུབ་པ་

མཐའ་རུ་བསྐྱལ། །འཛམ་གླིང་དབུས་སུ་འགྲོ་དོན་དཔག་མེད་མཛད། །རྩ་རི་གནས་དང་བུ་འབོར་སྒོང་ལ་སོགས། །སྲ་འཕྲེག་རྡོ་ལ་
འཇིམ་པ་ལྟར་དུ་བསྗབ། །ཨོ་རྒྱན་སྤྲུལ་པ་ཁྱེད་ལ་སྤྱི་བོས་འདུད། །ཆོས་སྤྱོད་བཅུའི་སྤྲོས་པ་སྣ་ཚོགས་ཀྱིས། །དད་ལྡན་གདུལ་བྱ་སྣང་
བ་འདྲེན་པའི་ཕྱིར། །འདུས་བྱས་དགེ་རྩ་རྒྱ་དབུས་རྣམས་སུ་གྲགས། །ཐབས་མཁས་ཐུག་རྗེས་འགྲོ་རྣམས་སྐྱོངས་བྱེད་པས། །འདྲེན་
མཆོག་མིའི་སེང་ཆེན་ཁྱེད་ལ་བསྟོད། །ཆོས་རྗེའི་སྤྲུལ་པ་ནམ་མཁའི་དངས་པ་ལ། །དཔལ་ལྡན་བླ་མའི་ཉི་མའི་འོད་ཟེར་ཀྱིས། །མ་དག་
ཞིང་གིས་གདུལ་བྱ་སེམས་ཅན་རྣམས། །རྣམ་དག་ཐར་པའི་ལམ་བསྐུལ་བའི་ཕྱིར། །སྐུ་གསུང་ཐུགས་ཀྱིས་ཕྲིན་ལས་ཕྱོག་བཅུར་ 
གྲགས། །ཡོན་ཏན་མི་ཟད་གཏེར་མཛོད་ཁྱེད་ལ་བསྟོད། །སྒོ་གསུམ་དྲི་མ་གཏན་ནས་དག་པའི་ཕྱིར། །ལས་དག་གདུལ་བྱ་རྣམས་ཀྱིས་

༄༅། །སྣང་ངོ་ལ། །སྐུ་ལུས་གཟུགས་བརྙེན་ལྟར་དུ་མང་པོས་མཐོང་། །གཞན་སྣང་དང་བ་གཏིང་ནས་བསྐྱེད་པར་བྱེད། 
རྣམ་དག་ཁྱེད་ལ་སྤྱི་བོས་ཕྱག་འཚལ་ལོ། །རྒྱལ་བའི་ལུང་བསྟན་ཡི་དམ་དངོས་སུ་གཟིགས། །མཁའ་འགྲོ་ཆོས་སྐྱོངས་བྲན་ལྟར་ཁོལ་དུ་
འདུས། །སྦྱོངས་པའི་སྟོབས་ཀྱིས་རྗེས་ཤེས་ཟོད་པ་དང་། །གཉུག་མའི་དོན་ལ་རང་དབང་ཐོབ་པའི་ཕྱིར། །ཐུག་རྗེའི་རྩལ་ཀས་གཞན་
དོན་དུས་བབ་བས། །སྐུ་མཐོང་བས་དད་པ་རྒྱུད་ལ་སྐྱེས། །གསུང་ཐོས་པས་རྟོགས་པ་སེམས་ལ་འཁྲུངས། །ཚེ་སྔོན་འབྲིལ་པ་ཟབ་པའི་ཕྱིར། །
དུས་ད་ལྟ་མདུན་དུ་མཇལ་སྤྲོ་ཡང་། །ཅུང་ཞིགས་མཇལ་བའི་སྐབས་མི་སྣང་། །རྗེས་སུ་ཅི་སྔར་མཇལ་བ་ལག། །ཐུག་མི་ཕྱེད་ལྕཀྱུས་བཟུང་
བར་ཞུ། །ཞུ་རྟེན་ཉམས་མྱོང་ཚིགས་གསུམ་འབུལ། །དུས་དང་པོ་འོད་གསལ་ལམ་དུ་ཁྱེར། །གསལ་སྟོང་འཛིན་ཎ་མཆོད་ལ་འབུལ། བདག་

བསོད་ནམས་ཚོགས་རྫོགས་པར་ཤོག། །གསལ་སྟོང་རྒྱུན་ཆད་མེད་ན་ཡང་། །ལུང་མ་བསྟན་གྱིས་ན་བུན་ལ། །རྒྱུས་མེད་བྱང་ཐང་བསྐོར་
བསྐོར་ནས། །བདག་དཔེ་ཀྱང་སྤྲོས་པ་མ་ཆོད་པས། །བར་དུ་རིག་པ་ལམ་དུ་ཁྱེར། །རང་རིག་རང་ཤར་མཆོད་པ་འབུལ། །བདག་ཡེ་ཤེས་ཚོགས་
ཀྱང་སྫོགས་པར་ཤོག། །རིག་པ་གཅེར་བུ་བུད་ན་ཡང་། །རྗེས་ཐོབ་མ་སྲིད་ཐམས་ཅད་ལ། །འཛོམ་པའི་བག་དང་ལྡན་ལྡན་ནས། །བདག་དེར་
ཡང་པོ་ཞི་ཅུང་མ་གསོ། །དུས་ད་ལྟ་སྣང་བ་ལམ་དུ་ཁྱེར། །བསལ་སྤང་མེད་པའི་མཆོད་པ་འབུལ། །བདག་ཚོགས་གཉིས་ཟུང་དག་རྫོགས་
པར་ཤོག། །སྣང་བ་ལམ་ཁྱེར་གཅེས་པའི་དོན། །སྣང་ཞིང་སྲིད་པའི་ཆོས་ཐམས་ཅད། །མ་འདྲེས་སོ་སོར་གསལ་བ་དེ། །མ་བཅོས་
རིགས་པའི་ངོ་བོར་བདེ། །བློ་བདེ་བ་དེ་བླ་མའི་བཀའ་དྲིན་ཡིན། །ནང་རྟོགས་པའི་རྡིངས་དང་ལྡན་ན་ཡང་། །ཕྱི་རྟགས་ཚུང་བའི་རྟེན་འབྲེལ་

༄༅། །དེ། །རྩ་རླུང་གིས་སྦྱངས་པ་ཞེན་པའི་ཕྱིར། །བསམ་ནས་ཞེ་མཁང་རང་ལ་མེད། །དེ་ལྟར་ཉམས་ཀྱིས་ཞུ་བ་ལ། །ཡིན་མེན་གྱི་
གཤག་རལ་མཛད་པ་དང་། །ཐུག་བསྐྱེད་ལ་ངལ་བ་ཎ་པའི་ཕྱིར། །བདག་བསྒྲུབ་ལ་བར་ཆད་མི་འབྱུང་བའི། །སྨོན་ལམ་བཀྲ་ཤིས་ཅན་གྱིས་གསུང་
ཤོག་ཅིག། །ཐུག་བསྙིལ་བ་སྤངས་ནས་གནང་བར་ཞུ། །ཡང་ནི་ཞུ་བའི་གནད་ཅིག་ལ། །གཉིད་དང་མ་གཉིད་པ་འཚམས་ན། །ལུང་མ་བསྟན་གྱིས་
གཏི་མུག་དེ། །བཅད་པའི་གཅུན་ཐབས་ཅི་ལྟར་ལགས། །འཁོར་འདས་ཐམས་ཅད་འབྱུང་བའི་གནས། །གནས་ལུག་གཞིའི་འདུག་ཚུལ་དེ།
ལ་ལས་འཁྲུལ་ཅོས་སྨྲ་བ་དང་། །ལ་ལས་མ་འཁྲུལ་བ་ཏུ་སྨྲ། །འཁྲུལ་མ་མྱོང་གིས་སངས་རྒྱས་དེ། །ཕལ་ཆེར་བཞེད་ལ་ཡོད་པར་འདོད། ཕལ་
ཆེར་བཞེད་ལ་མེད་པར་འདོད། །དབུ་སྫོགས་ཕྱག་གསུམ་གྱིས་འཇུག་སྒོ་ལ། །ཕལ་གྱི་མཐོས་དམེན་ཡོད་པར་བཞེད། །ཕལ་གྱི་མཐོས་དམན་

མེད་པར་བཞེད། །ཚོགས་བརྒྱད་ལམ་དུ་ཁྱེར་བ་ལ། །སྐབ་བཞི་གང་ནས་ཟིན་ཅིང་གང་དུ་ཆོད། །གང་དུ་ཞུས་པ་དེ་རྣམས་ལ། །བཞེད་ལུག་མི་འདྲ་མང་
ལག་པས། །ཚད་མ་དམ་པའི་ཞལ་སྔ་ནས། །གནད་འགས་ཞུ་བ་དེ་རྣམས་ཀྱང་། །ཐུག་བཙེ་བའི་ངང་ནས་བསལ་བར་ཞུ། །གེག་སིལ་ལ་སོགས་ཞུ་
ཡིག་གཟིགས་པའི་རྟེན། །གནས་ལུག་མཎྚལ་ཟླུམ་པོ་ལ། །ཚད་མ་གསུམ་གྱིས་ཕྱི་བདར་ལེགས་བྱས་ནས། །དྲི་མེད་རྟོགས་པ་རིག་པའི་འཁྱིལ་ཆུང་
གིས། །སྒོ་ལྔ་མ་འགགས་རིན་ཆེན་ཚོམས་བུས་སྤྲས། །ཉོན་མོངས་བདག་འཛིན་བྲལ་བའི་ངང་ནས་འབུལ། །དབྱེར་མེད་ངང་དུ་དགྱེས་པའི་བསོད་ནམས་
ཀྱི། །བདག་སོགས་འགྲོ་བས་མུན་པ་དང་བར་ཤོག། །དཔལ་ལྡན་བླ་མ་དག་ལ་བྷམ་པོ་བ། །ཡན་ཏན་མི་ཟད་འབུམ་གྱིས་སྤྲས་གྱུར་ཀྱང་། །བླ་མས་
མཚན་བཏག་རིན་ཆེན་དོན་འགྲུབ་ཀྱིས། །གདུངས་བའི་སེམས་ཀྱིས་ཆ་ཅིག་བསྟོད་པ་ལ། །བདག་སྦྱང་ཆུང་ཤེས་རབ་དམེན་པའི་ཕྱིར། །འགལ་དང་

༄༅། །ཉེས་པ་ཅི་མཆིས་རྣམས། །མཁས་གྲུབ་རྗེ་བཙུན་ཉིད་ལ་བཤགས། །དཔལ་ལྡན་བླ་མའི་སྐུ་དྲིན་གྱི། །ཆུང་ནས་ཆོས་སྒོར་འཇུགས་པའི་ཕྱིར། །ལེད་
པའི་ཡོན་ཏན་གང་མཆིས་ཀྱིས། །རྗེའི་སྐུ་ཚེ་མཐར་ཕྱིན་ནས། །བསྟན་པ་ཕྱོགས་མེད་རྒྱས་པར་ཤོག །ཞུ་ཡིག་མི་འཁྱར་ཆེད་ཕྱིན་དུ། །དཀར་ཡུལ་བྱ་སྨད་པཎ་ཙའི་
བཅུད་ལྡན་དང་། །དར་གྱི་ནབ་བཟའ་རྒྱབ་ཡུལ་རྒྱན་དུ་འབུལ། །སངས་རྒྱས་བར་དུ་མཇལ་བའི་རྟེན་འབྲེལ་ལགས། །དེ་བཞིན་འགྲུབ་པའི་སྨོན་ལམ་གནང་བར་ཞུ། 
དཔལ་ལྡན་བླ་མ་ཁྱེད་སྐུ་ཅི་འདྲ་དང་། །མཁྱེན་བརྩེའི་འོད་ཟེར་འདུལ་བཞི་ཞིང་ཁམས་དང་། །དེ་བཞིན་མཚན་མཆོག་བཟང་པོ་ཅི་འདྲ་བ། །དེ་འདྲ་ཁོ་ནར་བདག་སོགས་
འགྱུར་བར་ཤོག །ཡོངས་མེད་མཉམ་བཞག་རིག་པ་དྷལ་བའི་ལོ། །འགག་མེད་གང་ཤར་འགྱུ་བའི་ཟླ་བ་ལ། །གང་ཤར་རྡོ་རུས་འཕྲོད་པའི་ཡར་ཚེས་ཉིན། །སྐྱེ་མེད་རྣམ་དག་དབྱིངས་
ཀྱི་ཤོག་གུ་ལ། །འགགས་མེད་རིག་པ་ཡི་གེར་བཀྲ་བ་རྫོགས། །ཡོངས་སུ་གྲགས་པའི་རྗེ་བཙུན་དག་ལ་སྒོམ་པོ་ཡལ། །ཀཿཐོག་པའི་འབངས་ཀྱིས་མཐའ་ཤོས་སུ་གྱུར་པའི། །

ཀུ་སུ་ལུ་རརྣ་ཤྲིས། །སྤྱི་ཐོག་དད་འདུན་མེ་ཏོག་བཀྲ་བའི་གཡས། །བྷམ་བ་ཆུའོ་འབྲི་མཚོ་འབབ་པའི་གཡོན། །རྟོགས་པའི་ལྗོན་ཤིང་འབྲས་བུ་འཁྲུངས་པའི་གནས། །སྟ་ཆེན་སུམ་ར་
གཉེན་པོའི་དཔང་ནས། །བླ་མའི་ཡོན་ཏན་རྒྱ་མཚོ་ཙམ་དྲན་ནས། །བརླབ་ལྟར་དུ་ཟུང་ཙམ་ཅིག་བསྟོད་པའོ། །བཀྲིས་དཔལ་འབར་བསྟན་པ་དར་རྒྱས་ཤོག། །མང་ག་ལམ་བྷ་ཝན་
ཏུམ། །ཞུ་ཡིག་གསེར་ཤོག་འདིའི་ལེན་དུ། །དག་ལ་ཁོང་རེའི་དབུ་ལོ། །ཇོ་རྗེའི་རིན་སྲིལ། །དེ་བཞིན་གཤེགས་པའི་རིན་པྲིལ་གསུམ། །གོས་ཆེན་སྣ་ལྔའི་པན་གསེར་དང་མུ་ཏིག་
གིས་བརྒྱན་ཟིན་དང་། །དེ་རྣམས་གནང་ངོ་། ༈ །ཨོཾ་སོ་སྟི། །གུ་རུ་ལ་ན་མོ། །ཐེག་ཆེན་ཆོས་ཀྱིས་འབྱུང་གནས་སྤྲུལ་པའི་སྐུ། །ལྷ་མི་འགྲོ་བ་ཀུན་གྱིས་སྐྱབས་ཅིག་
རྗེ། །དགོངས་འདོད་ཚེ་འདིར་འབྱུང་བའི་རིན་པོ་ཆེ། །མཚན་ཐོས་པས་ངན་སོངས་འཇིགས་པ་སྐྱོབ། །སྐུ་མཐོང་བས་བདེ་བ་ཅན་དུ་སྐྱེ། །གསུང་ཐོས་པས་
རྟོགས་པ་སེམས་ལ་འཁྲུངས། །ཐུབ་པའི་རྒྱལ་ཚབ་བྱམས་མགོན་ཕྲིན་ལས་པ། །དུས་གསུམ་མཁྱེན་པ་ནས་བརྩམ་ད་ལྟའི་བར། །འཇིག་རྟེན་མུན་པ་

༄༅། །གསལ་བའི་སྒྲོན་མེ་མཆོག། །རྒྱལ་བ་ཆོས་ཀྱི་རྗེ་ལ་གུས་པར་འདུད། །ལྷོ་རྒྱལ་འཛམ་བུའི་གླིང་། །རྒྱ་གར་རྡོ་རྗེ་གདན་གྱིས་བྱང་
ཕྱོགས། །བོད་ཡུལ་ཁ་བ་ཅན་གྱི་ལྗོང་། །ཐུག་རྗེ་ཆེན་པོ་སྤྱན་རས་གཟིགས་ཀྱིས་བྱིན་གྱིས་རླབས་པའི་ཞིང་ཁམས། །ཀཿཐོག་རྡོ་རྗེ་གདན་གྱི་
ཤར་ཕྱོགས། །སྤྱི་ཐོགས་དད་འདུན་མེ་ཏོག་བཀྲ་བའི་གནས་འདིར། །ཆོས་རྗེ་རིན་པོ་ཆེ་སྔོན་གྱི་འབྲིལ་སྟོབས་ལ་དགོངས་ནས་ཆགས་ཕེབ་པ། 
སེམས་ཅན་གྱི་དོན་ལ་སངས་རྒྱས་འོ་མི་བརྒྱལ་བ་ཐུགས་ལ་བཏག། །ཆོས་རྗེ་རིན་པོ་ཆེའི་ཞབས་དྲུང་དུ། །ཀུན་བཟང་མེ་ཏོག་མཚོན་པ་ལ། ༈ 
དེས་མཚོན་སྟོང་སུམ་མི་མཆོད་མཎྜལ་ཡངས་པ་ལ། །མགོ་རབ་རྣམས་ཀྱིས་ཚོམས་བུས་ལེགས་པར་སྦྲས། །བླ་མ་སྤྲུལ་པའི་སྐུ་ལ་འབུལ་བར་
བགྱི། །མཐོ་རིས་དག་པ་ལྷ་མའི་མཎྜལ། །དབང་པོ་དངས་པ་རྣམས་ཀྱིས་ལེགས་པར་སྤྲས། །བླ་མ་ལོངས་སྤྱོད་རྫོགས་པའི་སྐུ་ལ་འབུལ། 

ཆོས་དབྱིངས་རྣམ་དག་ཡངས་པའི་མཎྜལ་ལ། །འགགས་མེད་རིགས་པའི་ཚོམ་བུས་ལེགས་པར་སྤྲས། །བླ་མ་ཆོས་ཀྱིས་སྐུ་ལ་འབུལ་བར་
བགྱི། །དེ་ལས་བྱུང་བའི་བསོད་ནམས་རྣམ་དག་ནི། །སྲིད་པར་འཁོར་བའི་གྲོང་ཁྱེར་ཆེན་པོ་ལ། །འགྲོ་རྣམས་སངས་རྒྱས་ཞིང་དུ་འདྲེན་མཛད་
པས། །བཀྲ་ཤིས་དཔལ་འབར་འཛམ་གླིང་རྒྱན་དུ་ཤོག། །ཆོས་རྗེ་སྤྱི་ཐོག་དུ་བྱོན་པའི་དུས་སུ། །ཀཿཐོག་པའི་བླ་མ་རྣམས་ཀྱིས་འབུལ་བ་བྱས་པའི། །གྲངས་
ཡིག་གྷོ་རྒྱན། །བསྟོད་པའི་ཚིག་བཅད་འདི་ནི། །རྗེ་རརྣ་ཤྲིས་སྦྱར་བའོ། །ཡང་ལེན་ཅིག་བུ་འབོར་གནས་སྐ་བ། །དགམས་ཡོན་ཏན་དཔལ་གྱིས། །བླ་མ་ལ་བྷམ་ཁྲིད་གནང་བའི་
ཞུ་བ་ཕུལ་པ་ལ། །དམ་བཅའ་དམ་པའི་ཕྱིར་ཞུ་བ་མ་གནང་ཙ། །ཡང་ཡང་ཞུ་བ་ལ་ཕོབ་ཅིང་། །བསྟོད་པ་དང་། །དམ་བཅའི་ཚིགས་བཅད་འབུལ་ཞིང་། །དྲུང་ནས་ཞལ་ད་ཐུག་ས་ལ་
བཏག་དགོས་ཞུས་པ་ལ། །ལེན་ཅིག་ཞལ་ད་འདི་གསུང་པའོ། ༈ །གུ་རུ་ལ་ན་མོ། །གནས་ལུག་རྟོགས་པའི་རང་རིགས་མངོན་དུ་གྱུར། །རྡོ་རྗེས་ཟད་པས་

༄༅། །གཞན་དོན་དུས་ལ་བབ། །དོན་གཉིས་ལྷུན་གྲུབ་དཔལ་ལྡན་བླ་མ་རྗེ། །སེམས་མི་ཕྱེད་གདུང་བས་གཙུག་གིས་འདུད། །ཚེ་འདི་
བློས་བཏང་བསྒྲུབ་པ་མཐར་ཕྱིན་ཅིང་། །ཕྱི་མའི་ལམ་སྣ་ཟིན་པར་བྱ་བའི་ཐབས། །དད་ལྡན་གྲོགས་ཀྱིས་ཡང་ཡང་བསྐུལ་བ་ལ། །ལེགས་པར་
སོམ་དང་དད་ལྡན་གྲོགས་པོ་དག། །ཁྱེད་ཕ་ཚན་དང་གཉན་འདུན་ཐམས་ཅད་ཀྱིས། །དངོས་པོས་བསྗོངས་ནས་གྲ་སར་མངག་པ་ལ། །རྒྱུད་གཞུང་
བསང་སྔགས་ལགས་ལེན་ཐམས་ཅད་ལ། །བསླབ་པའི་སློབས་ཉེར་མཁས་པ་བྱས་ན་ལེགས། །མཁས་གྲུབ་འཛམ་པའི་བླ་མ་བསྟན་ན་འཐད། །སྡེ་
དགོན་གྲ་སར་དམིགས་སློབ་འབྲི་མ་ན་རུ། །དབེན་གནས་བྲག་ཁྲོད་གོངས་ཀྱིས་རྩེ་མོ་འདིར། །སྤྲང་པོ་ང་དང་གླ་བ་གང་མོ་གསུམ། །སྡུག་བསྒུར་
སྤྲང་འདུག་བྱེད་པའི་ས་ཡིན་པས། །ཁྱེད་བྱེས་ཀྱི་གྲ་ས་འདུག་གནས་མེད། །ཡང་ཅིག་ལེགས་པར་སོམ་དང་གྲོགས་པོ་དག། །རང་དང་འགྲོག་

པར་འོང་བའི་གྲོགས་རྣམས་ཀྱིས། །གཞུང་དང་བསང་སྔགས་ལག་ལེན་ཐམས་ཅད་ལ། །ལེགས་པར་སློབས་སྦྱངས་བྱས་ནས་མཁས་པ་དང་། །དཔེ་ཆ་
ལྷ་རྟེན་མཆོད་ཆའི་དངོས་པོ་དང་། །ཡོན་བདག་གྲ་སློབ་གཉེན་འདུན་ཐམས་ཅད་སོགས། །བརྩེ་བའི་འཁོར་ཚོགས་རྣམས་དང་ལྡན་པ་དང་། །དེ་འདྲའི་
ཕུན་གསུམ་ཚོགས་པ་འབྱུང་བའི་དུས། །བསྙེན་པའི་གྲགས་པ་རང་གིས་ཐོས་དུས་ལ། །ཞེ་འགྱོད་སྐྱེས་ན་ཕྱིས་པའི་དུས་ཡིན་པའི། །ལེགས་པར་
སོམ་དང་ད་ལྟ་ལོང་ཡོད་ཡིན། །ཧེ་ཧེ། །ད་རུང་ཞག་བར་གཞལ་བྱ་བཏང་མཛོད། །ལྡེམ་ཀྱང་མེད་ན་དགེ་འདུན་འཚོགས་གོང་དུ། །དམ་བཅའ་ལེན་
ཅིང་འགྲུབ་པའི་སྨོན་ལམ་བཏབ། །རི་ཁྲོད་ཀྱིས་དགེ་འདུན་འཚོགས་པའི་གང་། །ཚེ་འདི་བློས་བཏང་བྱེད་པའི་བཤེད་གཉེན་གྱིས། །སྤྱིར་གྱི་ཚེ་དང་
བསྒྲུབ་པ་མཉམ་པ་དང་། །ཁྱད་པར་ལོ་བཅུའི་དམ་བཅའ་འབུལ་བ་ལེགས། །དེ་ལྟར་འགྲུབ་པའི་སྨོན་ལམ་ཀུན་གྱིས་མཛོད། །རང་དོན་བསྒྲུབ་ལ་

༄༅། །བར་ཆད་མི་འབྱུང་ཞིང་། །དམ་བཅའ་མཐར་ཕྱིན་དོན་གཉིས་ལྷུན་གྲུབ་ཤོག། །ད་ནི་ཅིས་ཀྱང་བྱང་ཆུབ་བསྒྲུབ་པའི་ཕྱིར་། །དེ་
ཚེ་སྔོན་ནས་སྦྱོངས་པའི་འཕྲོ་ཡིན་པས། །ཆོས་གེག་བླ་མས་བྱས་བདུད་ཡིན་ཕྱིར་། །ད་ནི་ཐར་པ་བསྒྲུབ་པའི་གྲོས་འདེབས་བརྗོད། ༈ །ཀྱེ་
མ་ཧོ། །འཁོར་བའི་ཆོས་ལ་བློ་གཏད་མེད་པའི་ཕྱིར་། །ཐུབ་པ་ཉིད་ཀྱང་རྒྱལ་སྲིད་ཀུན་སྤངས་ནས། །རབ་ཏུ་བྱུང་བའི་ཚུལ་ཡང་དེ་ལ་དགོངས། 
གྲུབ་བོ་གོང་མ་རྣམས་ཀྱིས་དཔལ་འབྱོར་ཡང་། །བསྐྱུར་ནས་ཅིག་པུར་རི་ལ་བྲོས་པ་དེ། །བཙིད་ལས་ཐོ་ཅོ་དགོས་སྟོན་བྱེད་པ་མེན། །འཁོར་བའི་
ཆོས་ལ་ཅི་གནས་ཤེས་པ་ཡིན། །བཀྱེ་ཀ་འདུ་འཛི་གཡིང་བ་སྤང་བ་དེ། །ཁོང་རྒོ་ངན་ཅིང་ཤེས་ཉན་ཆུང་བ་མེན། །རྒྱུད་གཞུང་བསང་སྔགས་
ཀུན་ལས་གསུངས་པ་བཞིན། །ཚེ་འདི་མ་རྟག་སྒྱུ་མས་བྲིད་པའི་ཕྱིར་། །ཕྱི་དོན་ཐར་པ་གཉེར་བའི་ཆེད་ཕྱིར་ཡིན། །དེ་ཕྱིར་ཤེས་ལྡན་གྲོགས་

པོ་གསོན་མཛོད་དང་། །ལར་ཆོས་བསླབས་པའི་སློབ་གཉེར་མཁས་ན་ཡང་། །ལས་འབྲས་ཤེས་བཞིན་རང་རྒྱུད་མ་དུལ་ན། །གྲ་འཁོར་གཞན་
ལ་བཤད་ཀྱང་དགོས་དོན་ཆུང་། །དཔེར་ན་བསྙོན་པས་བསྙོན་པ་བཅོས་དང་མཚུངས། །དེ་ཕྱིར་དང་པོ་རང་རྒྱུད་དུལ་བ་ཅེས། །དཔེ་ཆ་ལྷ་རྟེན་
མཆོད་ཆ་ལེགས་ན་ཡང་། །ཕལ་ཆེར་ཆགས་སྡང་སེར་སྣ་འབྱུང་བའི་རྒྱུ། །དཔེར་ན་འོད་ལ་ཆགས་པའི་ཕྱེ་ལྷེབ་འདྲ། །དེ་ཕྱིར་སྣང་སྲིད་ཆོས་
སྐུར་སྦྱང་ན་ལེགས། །འཁོར་དང་དགྲ་སློབ་གཉེན་འདུན་མང་ན་ཡང་། །ལར་ཕལ་ཆེར་ཆགས་སྡང་གིས་འདུ་འཚོག་ཡིན། །དཔེར་ན་ལུང་མདོར་
ཤ་འཁྱམས་འགྱིལ་དང་འདྲ། །ལར་རང་ཅིག་པུར་དབེན་གནས་བསྟན་ན་འཐད། །བཙན་ཕྱུག་ཕུན་སུམ་ཚོགས་པའི་ཡོན་བདག་གིས། །འབྱོར་
པའི་ལོངས་ལོངས་བདག་ལ་སྤུངས་ན་ཡང་། །དཔེར་ན་བརྩོན་བུས་ཤ་ཆང་སྤག་དང་མཚུངས། །རང་གིས་སྲོག་དང་རྗེད་སྲིད་བག་ཟོན་མཛོད། 

༄༅། །ཆོས་བརྒྱག་བསོད་སྙོམ་ལ་ཡང་འབྱུང་བ་ཡིན། །ལར་དུས་འདི་ནས་བཟུང་སྟེ་སངས་རྒྱས་བར། །རང་ཉིད་ 
བཟོད་པའི་གོ་ཆ་ཐོབ་ན་ཡང་། །སྣོད་ལྡན་གཞན་ལ་གནོད་པའི་ཆེད་ཕྱིར་དུ། །གྲོགས་དང་སློབ་མ་ཆགས་སྡང་ཅན་གྱི་རིགས། 
བཙན་ཕྱུག་ལོངས་སྤྱོད་ཕུན་སུམ་ཚོགས་གྱུར་ཀྱང་། །དཔང་དུ་བྱུང་བའི་སྦྲུལ་བཞིན་སྤངས་ན་ལེགས། །ཞེ་འདྲས་མེད་པའི་ཐབས་
མཁས་དགོས་བ་ཡིན། །རང་ལ་བསྔོས་པའི་སྲོག་བཅད་ཤ་ལ་སོགས། །མི་རྒེ་བཅུ་པོ་མིག་གིས་རྡུལ་བཞིན་སྲུངས། །ལས་འབྲས་
བསླུ་མེད་བར་དོའི་དུས་སུ་འཇིག། །དགོངས་འདུས་ནས། །ཅི་ལྟར་མུ་ནག་སྫས་ནག་ལྟར། །ཅེས་གསུངས་དོན་ཀྱང་དེ་ལས་དགོངས་
པ་ཡིན། །མི་དགེ་བཅུ་སྤངས་དགེ་བཅུ་སྤྱོད་པ་ནི། །བར་དོའི་དུས་ལ་དག་སྣང་འབྱུང་བ་སྟེ། །དགོངས་འདུས་ལས།  །ཟླ་བ་དཀར་དང་

རྫས་དཀར་ལྟར། །ཅེས་གསུངས་དོན་ཀྱང་དེ་ལས་དགོངས་པ་ཡིན། །གྲོགས་མང་ནང་ན་དགེ་སྦྱོར་བྱེད་པའི་དུས། །གཞན་སྐྱོན་བཏག་ན་
ཆགས་སྡང་འཕེལ་བའི་རྒྱུད། །དེ་ཕྱིར་དུས་དང་གནས་སྐབས་ཐམས་ཅད་དུ། །རང་གིས་སེམས་ལ་སྐྱོན་ཡོན་ཅི་འདྲ་སྣང་། །རྒྱུན་
དུ་བརྟག་ནས་ལམ་དུ་ཁྱེར་བ་དེ། །ཐེག་ཆེན་རྣོར་པའི་ཁྱད་ཆོས་ཡིན། །ཕྱིན་གྲོགས་པོའི་ངན་མཚང་མཐོང་དུས་ལ། །རང་སེམས་འཁྲུལ་
པའི་གཟུགས་བརྙེན་འཆར་བར་ངེས། །དཔེར་ན་རང་བྱད་དྲི་མས་གོས་པའི་གཟུགས། །མེ་ལོངས་དག་པའི་ངོས་ལ་ཤར་བ་འདྲ། །མེ་
ལོང་ཅིག་ནས་གཉིས་ལོགས་པའི། །བརྒྱ་ཕྲག་མང་པོར་བལྟས་པར་གྱུར་ན་ཡང་། །རང་གི་བཞིན་གྱིས་དྲི་མ་དག་པར། །གཟུགས་བརྙེན། 
གང་ཡང་ཡག་པར་མི་འགྱུར་ལྟར། །ནང་དུ་འཁྲུལ་པ་མ་ཟད་བར་དུ་ནི། །ཕྱི་རུ་ཀུན་ཏུ་བཟང་བྱོན་ན་ཡང་། །ལས་ཀྱིས་གཤིན་རྗེ་ཆེན་

༄༅། །པོར་མཐོང་བ་ཡིན། །དེ་ཕྱིར་རང་དོན་གཞན་དོན་ཅི་བྱེད་ཀྱང་། །ཐོག་མར་རང་སྐྱོན་རིག་ཅིང་ཆོད་པ་མཛོད། །དེ་ལྟར་མཛད་ན་རིན་
ཆེན་གླིང་དང་འདྲ། །དགོས་འདོད་ཚེ་འདིར་འབྱུང་བ་ཐེ་ཚོམ་མེད། །བཀའ་རྒྱུད་གོང་མ་རྣམས་ཀྱི་རྣམ་ཐར་གཟིགས། །རང་ཆོས་བརྒྱད་ལ་འགུལ་འཆུག་
མ་ཕོག་པར། །གཞན་དོན་བྱེད་དགོས་ཟེར་བའི་འུད་རྒོག་ཅན། །རང་གི་རང་ལ་ངོ་ཚ་མི་སྣང་ལྟོས། །བཀའ་རྒྱུད་གོང་མས་ཐུགས་ཁྲིལ་བཏང་དོག་
ཡོད༑ །ཆོས་ཁར་བཤད་ཤེས་ཀྱང་སྣའི་ཕྱག་དོག་ཡོད། །རང་གིས་ཆགས་སྡང་འཁྲི་བ་མ་ཆོད་པར། །ལས་འབྲས་གཞན་ལ་བཤད་ཟེར་གད་
མོའི་གནས། །དེ་ཕྱིར་དང་པོ་རང་རྒྱུད་དུལ་གཅེས། །འཁོར་གྱིས་ཐོག་མ་དུག་ལྔ་འདུལ་ཙམ་ན། །དེ་ནས་སྣོད་ལྡན་བུ་ལྟར་བསྐྱངས་བས་
མཐར། །ལུང་ལས། །ཐོག་མར་བདག་ཉིད་རྟོགས་བྷམ་བསྒྲས། །ཅེས་གསུང་དོན་ཀྱང་དེ་ལ་དགོངས་པ་ཡིན། འོན་ཀྱང་ཚིག་བཅད་ཙམ་

ཅིག་བཤད་ན་ཡང་། སངས་རྒྱས་བསྟན་འཛིན་ཡིན་པས་གཤེ་མི་རུང་། ༈སྤྱོད་དགུ་དོར་ནས་བྷཾ་ལ་འཇུག་པ་ཡང་། ཐོག་མར་མཚན་ཉིད་ལྡན་པའི་
བླ་མ་དགོས། །མཚན་ཉིད་མི་ལྡན་བླ་མ་བསྟན་མི་རུང་། །རྗེ་གོང་མ་ལ་སྲི་ཞུ་མེད་པའི་ཕྱིར་། །རང་གིས་རྒྱུད་ལ་ཡོན་ཏན་མ་ཤར་ཡང་
གཞན་རྒྱུད་བཅོས་པའི་ཐབས་ཀྱང་ཤེས་མི་འགྱུར་། །དཔལ་ལྡན་རྗེའི་ཡོན་ཏན་མ་མཐོང་བས། །ནང་ཆགས་སྡང་གིས་གདུབ་རྩུབ་དྲག་
པའི་ཕྱིར་། །ཆོས་མཛད་གྲོགས་ལ་བརྩེ་གདུང་མེད་པ་ཡིན། །ནད་ཁེ་དྲིགས་སྤྲོས་པས་འཆིངས་པའི་རྟགས། །གྲོགས་ཆོས་བརྒྱད་
ཅན་དང་འགྲོག་ལ་རྒ། །རང་གི་རྒྱུད་ལ་བྱིན་རླབས་མེད་པའི་རྟགས། །འཁོར་དང་སློབས་མ་ཕིར་ཕྱིར་དྲེད་པ་ཡིན། །རང་ལ་རེ་བའི་འཁོར་
དང་གཉེན་འདུན་གྱང་། །ཚེ་འདི་ཡུད་ཙམ་ཅི་བྱས་རུང་བསམ་ནས། །ཕྱི་མ་ཐར་པའི་ལམ་ལ་མི་བསྐུལ་བར། །ཚེ་འདིར་ཁེ་དྲག་བསྒྲུབ་

༄༅། །པའི་དོན་ལ་བརྩོན། །དེ་ཕྱི་བླ་མའི་གཟུགས་ཕུང་ལེགས་ན་ཡང་། །ནད་བདུད་ཀྱི་སྤྲུལ་པ་ཡིན་པར་གསུང་། །འདི་འདྲའི་
བླ་མ་བསྟན་པར་མི་བྱ་སྟེ། །བློ་ཁེ་དྲག་གིས་དབང་དུ་བསྒྱུར་བའི་ཕྱིར། །ཡར་མི་འགྲོ་སྐབ་གྷའི་དབྱུག་དོ་ཡིན། །ལུང་བས་ལུང་བ་
དཔང་པོར་འཛིན་དང་མཚུངས། །གདམ་ངག་མ་ཞུས་སྔོན་ལ་བཏག་པ་ཅེས། །གཤོ་བསྐུར་མེད་པའི་ངང་ནས་སྤངས་ན་ལེགས། 
འོན་ཀྱང་ཁྲིད་ལུག་ཙམ་ཅིག་མཛད་ན་ཡང་། །ཀུན་བཟང་ཐུགས་སྲས་ཡིན་པས་བརྙས་མི་བྱ། །མདོར་ན་བླ་མས་མི་དགེ་རིགས་སྤྱད་ཀྱང་། 
རང་གིས་མ་དག་སྣང་བར་ཤེས་པར་མཛོད། །རྒྱུད་གཞུང་བསང་སྔགས་ཀུན་ནས་གསུང་པ་བཞིན། །མཚན་ཉིད་ལྡན་པའི་དཔལ་ལྡན་བླ་མ་
དེ། །ཀུན་ཏུ་བཟང་དང་རྡོ་རྗེ་འཆང་ལ་སོགས། །རྒྱལ་བ་ཀུན་འདུས་ངོ་བོ་ཡིན་གྱུར་ཀྱང་། །དུས་མཐའི་གདུལ་བྱ་རྣམས་ལ་དགོངས་པའི་ཕྱིར།

མཛོད་ཚུལ་མི་རུ་སྣང་ནས་དམ་ཆོས་སྟོན། །བཀའ་རྒྱུད་དགོངས་པ་ཐུགས་ལ་མངའ་བའི་ཕྱིར། །གཞན་རྒྱུད་བཀྲོལ་བའི་ཐབས་ལ་
མཁས་པ་ཡིན། །རང་འདོད་ཟད་པས་གཞན་དོན་དུས་ལ་བབ། །དུས་ལ་བབ་པའི་མཚན་ལྡོན་བླ་མ་དེ། །རྐ་བས་བཙལ་ནས་རྒྱུན་དུ་
བསྟོན་ན་ལེགས། །གཡིལ་བ་མེད་པར་གསོལ་བ་བཏབ་པ་ན། །བྱིན་རླབས་དུས་ལ་འཇུག་པར་ཐེ་ཚོམ་མེད། །བླ་མས་གདམ་ངག་
ཅི་ལྟར་དབོག་པ་བཞིན། །ལྡོམ་ཀྱང་མེད་པར་ཅིག་པུར་གཅུན་བ་ན། །རང་རིགས་རྟོག་པ་དྷོ་རུས་འཕྲོད་པ་ཡིན། །མདོར་ན་མི་ཆོས་ལྷ་
ཆོས་གང་བྱེད་ཀྱང་། །ད་ལྟའི་ཤེས་པ་འདི་ལ་རག་ལས་པས། །ན་ཉིང་སྐྱེས་པའི་དད་མདུན་ཉམས་རྟོགས་སོགས། །ལེགས་པའི་
ཡོན་ཏན་སེམས་ལ་གང་ཤར་ལ། །ན་ཉིང་ཚོད་ལ་དོ་གཅིག་ལེགས་བརྟགས་ནས། །འཕར་སྐྱེད་ཅི་ཙམ་གཅིག་ཐོན་གཅིག་ལྟ་བ་གཅེས། །

༄༅། །དེ་བཞིན་ལོ་དང་ཟླ་བ་ཞག་ལ་སོགས། །སྔས་ཉིན་ཚོད་ལ་ཕྱིས་ཉིན་ཅི་ཙམ་འཕར། །ཉོན་མོས་ང་དུག་ལྔའི་
འཁྲུལ་རྟོགས་ཙི་ཙམ་ཚོད། །རང་སེམས་དཔང་པོར་བཞག་མཛོད་ལ། །ལེགས་པའི་དགེ་བ་འགྲོ་བ་ཡོང་ལ་བསྔོ། །མྱོང་བའི་ཉམས་
རྟོགས་བླ་མ་རྗེ་ལ་ཕུལ། །རྟོགས་པའི་ཡེ་ཤེས་སེམས་ལ་ཤར་ན། །གནས་ཆ་བརྟེན་པ་ཉིན་མཚན་འཁོར་ན་ཡང་། །ཐར་པ་བགྲོད་པའི་ལམ་
ལ་ས་མི་ཆོད། །ཆོས་བསྒྲུབ་པ་ལ་འཕར་སྐྱེ་མ་ཐོན་ཅིང་། །ཚེ་འདིའི་སྤྲོས་པ་ཕིར་ཕིར་ཆེ་བ་ན། །ཕྱི་མ་དམྱལ་བར་འགྲོ་བའི་སྔ་ལྟས་ཡིན། 
གནས་ལུག་ཆོས་ཉིད་མཐའ་བྲལ་ལ་སོགས་པ། །འུད་རྒྱང་ཁ་ཚུག་ཅི་ལྟར་མཐོ་ན་ཡང་། བརྗོད་མཁན་ཤེས་པ་རང་དེ་འཁོར་བ་བརྒྱུད། །དེ་ཕྱིར་
ཚེ་འདིའི་སྤྲོས་པ་དྲན་པའི་དུས། །བདུད་རྣམས་སྙིང་དུ་ཞུགས་ནས་བསླུ་ངེས་པས། །ནམ་འཆི་ཆ་མེད་དྲན་པ་གནད་ཅིག་ཡིན། །བཀའ་རྒྱུད་

བླ་མ་སྤྱི་བོའི་གཙུག་ཏུ་བྷམ། །མོས་གུས་འགྱུར་མེད་སྙིང་གིས་དཀྱིལ་ནས་སྐྱེད། །དུས་བཞིར་ཆོད་ལ་གསོལ་བ་དྲག་ཏུ་ཐོབ། བླ་མའི་བྱིན་རླབས་
རྒྱུད་ལ་འཇུག་ཙམ་ན། །ཚེ་འདིའི་སྤྲོས་པ་གཏིང་ནས་ཆོད་པ་ཡིན། །བླ་མ་རྗེ་ལ་གསོལ་བ་མ་བཏབ་ན། །རང་གིས་རྒྱུད་ལ་རྟོགས་པ་མི་འཆར་ བས། །རྒྱུན་ཆད་མེད་པར་ལྷན་དུ་འགྲོག་ན་ཡང་། །རང་དང་འདྲ་བའི་མི་རུ་མཐོང་བའི་ཕྱིར་། །བྱིན་རླབས་ཁྱི་བསེ་ལྷག་པ་འཇུག་མི་སྲིད། །དེ་
ཕྱིར་བླ་མ་སངས་རྒྱས་དངོས་སུ་ལྟོས། །ཐུག་ཀྱི་མི་ཁྲིལ་བའི་སྲི་ཞུ་མཛོད། །བླ་མའི་ཐུག་ལ་འཐད་པའི་གྲྭ་འཁོར་དང་། །གཞན་གྱང་ཆོས་མཐུན་
གྲོག་པོ་ཐམས་ཅད་ཀུན། །བྱང་ཆུབ་སེམས་དཔར་ལྟོས་ལ་སིང་ནས་སྐྱོངས། །ཁྱད་པར་རང་དང་ཡོན་ཏན་མཉམ་པའི་གྲོགས། །ཤེས་ན་
ཐར་པ་བགྲོད་པའི་གྲོགས་ཡིན་ཅིང་། །མི་ཤེས་འཕྲོག་ཅན་དེ་དམྱལ་བར་ལྟུང་། །དེ་ཕྱིར་ཚུར་ནི་གཤེ་བསྐུར་ཅི་བྱས་ཀྱང་། །ལེན་དུ་སྙིང་ནས་

༄༅། །ཡོན་ཏན་བརྗོད་པ་དེ། །ལས་འབྲས་མཁྱེན་པ་རྣམས་ཀྱིས་ཁྱད་ཆོས་ཡིན། །ལས་འབྲས་མི་བརྩི་མཁས་པར་བརླམ་པ་རྣམས། །
བླུན་པོ་ཡིན་པར་རྒྱུད་ནས་གསུངས་པའི་ཕྱིར། །གྲོགས་ཀྱི་ཞེ་ཁྲིལ་མེད་པའི་བརྩེ་གདུང་མཛོད། །གྲངས་ཤན་ཆོས་སྐྱོང་རྣམས་ཀྱི་ཕྱེ་པ་ཡིན། མཆོད་
གྲོགས་ཐམས་ཅད་བྱང་ཆུབ་སེམས་དཔའ་ལྟར་ལྟོས། །ཐུག་ཀྱི་མི་ཁྲེལ་བའི་བཙོ་གདུང་མཛོད། །རང་ལུས་སྣང་སྟོང་ཡི་དམ་ལྷ་རུ་ལྟོས། །ལྷས་
མི་ཁྲིལ་བའི་བསྙེན་བསྒྲུབ་དམ་པ་མཛོད། །གཡོ་སྒྱུ་མེད་པའི་དྲང་རྐང་རིན་པོ་ཆེ། །རངས་སེམས་རང་ལ་མི་ཁྲེལ་པ་ཅིག་མཛོད། །ཚེ་སྟོད་གཡིང་
ཞིང་འཆི་ཁར་འགྱོད་པ་དེ། །རྐང་ངན་རྒན་མོ་སྟོན་ཁར་སྡུག་དང་མཚུངས། །དེ་ཕྱིར་སྙིང་རུས་ཅན་གྱི་མི་ཡོད་ན། །ཚེ་འདི་ཡུད་ཙམ་སྐྱིད་སྔུག་གང་
ཡང་རུང་། །ནོར་རྫས་མང་ན་དགེ་སྦྱོར་གེག་ཡིན་སྤངས། །ཆོས་བྱེད་མུ་གེས་ཤི་བ་ཐོས་མ་མྱོངས། །གལ་ལྟེ་ཤི་ཡང་སྔོན་གྱིས་ལས་ཡིན་ཏེ། 
།གྲེ་

འབྱར་ཕོ་ཐོག་ལ་སོགས་མ་ཞུབས། །ཕྱུག་པོ་མུ་གེས་འཆི་ཟེར་མང་པོ་ཐོས། །ཟོག་རྫས་ལུས་པས་ཆགས་སྡང་འཁྲུག་པ་མང་། །ནོར་གྱི་སྙིང་པོར་རང་སེམས་དྲི་མེད་ཡིན། །སྙིང་ནོར་
ཟོག་ལ་མ་བྱེད་ཆོས་ལ་མཛོད། །འཆི་ཁ་བློ་བདེ་གདིངས་ཅིག་ཨི་ཐོབ་ལྟོས། །ཡ་འདྲེན་མ་ར་མ་བྱེད་ཡར་ལ་ལྟོས། །གྲུབ་པོ་གོང་མ་
རྣམས་ལ་དཔང་པོར་མཛོད། །བུ་འབོར་དགེ་གཤེས་ཡོན་ཏན་དཔལ་གྱིས་བསྐུལ། །བརྩེ་བའི་སེམས་ཀྱིས་དག་དུ་སྨྲས་པ་དེ། །གཞན་
ལ་ཕན་བསམ་ཡིག་གེར་བསྐོད་པ་ཡིན། །ཀཿཐོག་པའི་འབངས་ཀྱིས་ཐ་མར་གྱུར་པ། །ཀུ་སུ་ལུ་རིན་དཔལ་གྱིས། །རང་གིས་དགེ་སྦྱོར་སྙོམ་ལས་སུ་ཤོར་
ཡང་། །གཞན་ལ་ཁ་ཆེ་བ་ལྟར་བྱས་ནས་བྲིས་པ་ནོངས་པ་མཆིས་ན་མཁས་གྲུབ་རྣམས་ལ་བཤགས། །དགེ་བས་ཚེ་འདིའི་བྱ་བ་བློས་བཏང་ནས། །བཀྲ་ཤིས་དཔལ་འབར་བསྒྲུབ་པ་མཐར་
ཕྱིན་ཅིང་། །དོན་གཉིས་ལྷུན་གྲུབ་རྒྱལ་ས་ཟིན་པར་ཤོག །བྱ་བ་བཏང་བའི་ཞལ་ད། །སྙིང་གཏམ་ཕྲིང་བ་འདི། །སིང་གདོང་ཡང་ཁྲོད་དུ་སྦྱར་བ་རྫོགས་སོ། །མདྒ་ལཾ། །

༄༅། །བྷ་ཝན་ཏུ། ༈ །ཡང་ལེན་ཅིག་གྲ་ས་རུང་པོ་དཔོན་སློབ་མང་པོ། །ཕ་ཡུལ་དུ་འགྲོ་བ་ལ། །ཞལ་ད་འདི་གསུངས་སོ། །གུ་རུ་ལ་ན་མོ། །རང་
རིག་རྟོགས་པས་ཆོས་ཉིད་མངོན་དུ་གྱུར། །རྗེ་དེས་ཟད་པས་འགྲོ་ལ་ཐུག་བརྩེར་ལྡོན། །དོན་གཉིས་ཕུན་ཚོགས་བླ་མ་རྣམས་ལ་འདུད། །གནས་
ལུག་ཆོས་དབྱིངས་འཁོར་འདས་ཀུན་གྱིས་གཞི། །དེར་འཛིན་དབང་གི་འཁྲུལ་པ་སྣ་ཚོག་བྱུང་། །དེ་མཁྱེན་འཁྲུལ་མེད་རྒྱལ་བ་ཀུན་བཟང་གིས། །དེ་
དོན་ཆེད་ཕྱིར་དམ་ཆོས་སྣ་ཚོགས་གསུངས། །དེ་བསྡུས་ཐེག་པའི་བྱེ་བྲག་རྣམས་ས་དགུ། །ཆོད་ཚུལ་དག་ལུག་སེར་པོ་གསལ་ལག་ཀྱིས། །འདིར་
ནི་རྫོགས་པ་ཆེན་པོའི་བཅད་ཚུལ་ནི། །བླུན་པོ་བདག་གིས་བརྗོད་པར་མི་འོས་སྟེ། །སྣོད་ལྡན་ཆེད་ཕྱིར་གོ་ཚད་མདོ་ཙམ་བརྗོད། །ངན་སོང་གསུམ་
གྱིས་གྲོང་ཆེར་ཆེན་པོ་ལ། །ནང་ནས་དལ་འབྱོར་རྙེད་དཀའ་ཐོབ་ཐུབ་ངས་འདིར། །མཚན་ཉིད་ལྡན་པའི་དཔལ་ལྡན་བླ་མ་དེ། །བཀའ་བ་དུ་

མའི་སྒོ་ནས་བཙལ་བ་འཐད། །རྙེད་ནས་བླ་མ་དམ་པའི་ཞབས་དྲུང་དེར། །ལྡེམ་ཀྱང་མེད་པར་བཙེ་གདུང་བྱས་པ་ན། །སྣོད་ལྡན་ཡིན་པས་ཐུག་རྗེས་
བཟུང་བའི་ཕྱིར། །གཡིང་བ་སྤང་ནས་བསྒྲུབ་ལ་འཇུག་པ་ལ། །ཐོག་མར་ཐོས་པའི་ཤེས་རབ་ལ་བརྟེན་ནས། སྣང་སྲིད་ཤེས་བྱའི་ཆོས་རྣམས་ཐམས་
ཅད་ཀུན། །སྐད་ཅིག་མ་རུ་གཏེན་ལ་ཕེབ་པ་ན། །ཐོས་པའི་ཤེས་རབ་མཐའ་རུ་ཕྱིན་པ་སྟེ། །སྨྲ་ཁམས་ཆེ་ཡང་གོ་ཡུལ་ཡིན། །ཕལ་ཆེར་འདི་ནས་
ལུས་པ་དང་། །དེར་འཛིན་ཤེས་པ་སྐད་ཅིག་མ། །གཏེར་ལ་ཕེབ་པར་བྱེད་པ་ལ། །བསམ་བྱུང་གི་ཤེས་རབ་དགོས་པ་ཡང་། །མཚན་ལྡན་བླ་མའི་
ཞབས་དྲུང་དེར། །གཟེར་འདེབ་ཀྱིས་དམིགས་པ་དུ་མའི། །གཉན་པོ་ཐབས་ཀྱི་རིམ་པས་བཅད། །གཉན་པོའི་བྱ་ར་མ་འཇིག་པར། །བརྟེན་པ་
ཐོབ་ཀྱང་ཞི་གནས་ཡིན། །དགོངས་པ་མཐོ་ཡང་རྟོག་དཔྱོད་ཡིན། །གཉེན་པོ་རང་སར་གྲོལ་ཙམ་ན། །ཞི་གནས་ཀྱིས་མུན་པ་དངས་པ་སྟེ། །བསམ་

༄༅། །བྱུང་གི་ལ་ལ་བརྒལ་བཡིན། །བྷཾ་བྱུང་གིས་གྷོ་ལ་ཟུག་པ་ཡིན། །མཉམ་བཞག་གིས་ངོ་བོ་མཐོང་བ་ཡིན། །སྣང་སེམས་ངོ་བོ་ཅིག་པས་ན། །ཡུལ་རྒྱེན་
དབང་གིས་མི་གཡོ་བས། །མི་གཡོ་བ་ཞེས་བརྗོད་པ་ཡིན། །ཕྱག་རྒྱ་ཆེན་པོའི་བཞེད་ལ་ནི། །ནང་རིག་པ་སྤྲོས་དང་བྲལ་བའི་ཕྱིར། །སྤྲོས་བྲལ་
ཞེས་སུ་བརྗོད་པ་ཡིན། །ཕྱི་སྣང་བ་ད་ཏུང་ལུང་མ་བསྟན། །ཕྱག་རྫོགས་གིས་ཤན་ཐངས་འདི་ནས་འགྱེད། །སྣང་སེམས་དབྱེར་མེད་ཡིན་པའི་ཕྱིར། །
རྫོགས་པ་ཆེན་པོའི་མཉམ་བཞག་ལ། །སྐྱོན་གྱིས་དྲི་མ་འདི་ནས་མེད། །དེ་རྗེས་བཅད་པའི་ཐབས་ལ་ནི། །ཐེག་པ་འགོམ་པ་བཞིན་དུ། །སྤངས་
འགོག་སྦྱངས་བསྒྱུར་འདི་མི་དགོས། །འདིར་ནི་རྫོགས་པ་ཆེན་པོའི་ལུགས། །ཁྱེད་རྟོགས་པ་ཤར་བའི་རྣལ་འབྱོར་རྣམས། །ཐམས་ཅད་རིག་པའི་
བརླབས་ཀྱིས་བཅད་པ་དེ། །ཞེ་སྡང་རྫོགས་པ་ཆེན་པོའི་རང་བརླབ་ནི། །རང་རླབ་རང་ལ་སྟོན་པར་ཤར་བའི་ཕྱིར་། །ཆོས་དབྱིངས་ཡེ་ཤེས་གཞན་

ནས་བསྒྲུབ་མི་དགོས། །གཏི་མུག་རྫོགས་པ་ཆེན་པོའི་རང་བརླབ་ཡིན། །རང་བརླབ་རང་ལ་སྟོན་པར་ཤར་བའི་ཕྱིར། །མེ་ལོང་ཡེ་ཤེས་གཞན་ནས་
བསྒྲུབ་མི་རྒོས། །ང་རྒྱལ་རྫོགས་པ་ཆེན་པོའི་རང་བརླབ་ཡིན། །རང་བརླབ་རང་ལ་སྟོན་སྟར་ཤར་བའི་ཕྱིར། །མཉམ་ཉིད་ཡེ་ཤེས་གཞན་
ནས་བསྒྲུབ་མི་དགོས། །འོད་འདོག་རྫོགས་པ་ཆེན་པོའི་རང་བརླབས་ཡིན། །རང་བརླབ་རང་ལ་སྟོན་པར་ཤར་བའི་ཕྱིར་། །སོར་རྟོགས་ཡེ་
ཤེས་གཞན་ནས་བསྒྲུབ་མི་དགོས། །ཕྲག་དོག་རྫོགས་པ་ཆེན་པོའི་རང་བརླབ་ཡིན། །རང་བརླབ་རང་ལ་སྟོན་པར་ཤར་བའི་ཕྱིར། །བྱ་གྲུབ་
ཡེ་ཤེས་གཞན་ནས་བསྒྲུབ་མི་དགོས། །སྣང་སྲིད་རྫོགས་པ་ཆེན་པོའི་རང་བརླབ་ཡིན། །རང་བརླབ་རང་ལ་སྟོན་པར་ཤར་བའི་ཕྱིར། །
ཆེ་བའི་ཡོན་ཏན་གཞན་ནས་བསྒྲུབ་མི་དགོས། །ལར་བདག་འཛིན་དར་མ་རྟོགས་པར་མ་ཤར་ན། །བདག་འཛིན་ཞི་བའི་བདག་མེད་སྟོད་

༄༅། །པ་ནི། །བྱང་སེམས་དབུ་མའི་ལམ་ལས་དཔག་པ་མིན། །དེ་ལྟར་ཉམས་སུ་བླངས་པའི། །མཉམ་རྗེས་ཅིག་དུ་
འདྲེས་པའི་ཕྱིར། །མཉམ་བཞག་རྗེས་ཐོབ་ངོ་མཉམ་པས། །མཉམ་པ་ཉིད་ཅེས་བརྗོད་པ་ཡིན། གཞག་དོན་ཤས་ཆེར་འདི་ནས་འབྱུང་། 
ཕྱག་རྒྱ་ཆེན་པོའི་ལུག་ལ་ནི། །འདི་ནས་སྣང་སེམས་རོ་ཅིག་པས། །རོ་ཅིག་ཞེས་ནི་བརྗོད་པ་ཡིན། །དབུ་མ་ཆེན་པོའི་ལུག་ལ་ནི། །ད་
རུང་ས་བཅུ་རྒྱུན་མཐའི་བར། རག་པ་རྐྱངས་པར་འགྲོ་བ་སྟེ། །སྣང་བ་ལུང་མ་བསྟན་དུ་ལུས། །ཕྱག་ཆེན་དབུ་མ་འདི་ནས་འབྱེད། །
འོན་ཀྱང་བློ་ལ་ངེས་མེད་སྟེ། །འདིར་ནི་ཕྱོག་ཅིག་བརྗོད་པ་ཡིན། །དེ་ནས་བརླབ་ཀྱི་རྩལ་རྫོགས་སྟེ། །བག་ལ་ཉལ་གྱིས་དྲི་མ་ཆོད། །ཡེ་ཤེས་
སྐུ་ལྔ་ལྷུན་འགྲུབ་ཡིན། །འབྲས་བུའི་དོན་ལ་དགོངས་པ་ཡིན། །ཕྱག་རྒྱ་ཆེན་པོའི་བཞེད་ལ་ནི། །དེ་རྗེས་ཟད་པ་བྷཾ་མེད་བརྗོད། ༈ །ཡང་ཅིག་

གསེན་དང་གྲོགས་པོ་རྣམས། །ཚེ་འདི་སྤངས་ནས་ཕྱི་མ་བསྒྲུབ་པ་ལ། །བློ་གཏད་པའི་གནས་ནི་མ་ནོར་དགོས། །དཔོན་ལའང་བློ་ཕུག་
གཏད་པའི་གནས་མེད་པས། །རང་སེམས་བཙན་ས་བཟུང་བ་བསང་སྔགས་ཡིན། །གཉེན་ལའང་བློ་ཕུག་གཏད་པའི་གནས་མེད་པས། །
ཕྱོགས་མེད་རི་ཕུག་འདྲིམ་པ་བསང་སྔགས་ཡིན། །འཁོར་ལའང་བློ་ཕུག་གཏད་པའི་གནས་མེད་པས། །ཚོགས་དྲུག་ལམ་དུ་ཁྱེར་བ་
བསང་སྔགས་ཡིན། །ནོར་ལའང་བློ་ཕུག་གཏད་པའི་གནས་མེད་པས། །ཆོས་བརྒྱག་ཆོག་ཚོད་ཟིན་པ་བསང་སྔགས་ཡིན། །བློ་གཏད་
བྱ་བའི་ཡུལ་ནི་བླ་མ་སྟེ། །མཚན་ཉིད་ཀུན་ལྡན་བསྟན་པ་བསང་སྔགས་ཡིན། །བླ་མ་དན་ན་ཐར་པའི་གེག་ཤིང་སྟེ། །ཐབས་དང་དུ་མས་
སྤང་བ་བསང་སྔགས་ཡིན། །མཚན་ལྡན་བླ་མ་སྤྱིའི་གཙུག་དུ་བྷཾ། །མོས་དགུས་འགྱུར་མེད་སྙིང་གི་དཀྱིལ་ནས་བསྐྱེད། །དུས་བཞིར་

༄༅། །གསོལ་བ་བཏབ་པ་བསང་སྔགས་ཡིན། །བྱིན་རླབས་ཤུགས་ལ་བྱུང་བར་ཐེ་ཚོམ་མེད། །བསང་སྔག་གནད་ཀྱི་ཕྲིང་བ་འདི། །
བྱང་བློ་བས་དེད་ཤར་ཀ་ལ་འགྲོ་མི་རྣམས་ཀྱིས་རྫང་བ་ལ། །ཆོས་ཀྱི་བཤག་རལ་གྱི་ཞལ་ད་ཅིག་མཛད་དགོས་ཟེར་བའི་ལེན་དུ། །ཀཿཐོག་པའི་
འབང་གྱི་ཐ་ལར་གྱུར་པ། །ཀུ་སུ་ལུ་རིན་དཔལ་གྱིས་བརྩེ་བའི་སེམས་ཀྱིས་སྨྲས་པ། །ཉེས་པ་མཆིས་ན་མཁས་གྲུབ་པ་རྣམས་ལ་བཤགས། །དགེ་བས་སྣོད་ལྡན་ཐུག་ཡིད་ཚིམ་
པར་མཛོད། །བཀྲ་ཤིས་བདེ་ལེགས་ཕྱོགས་མེད་རྒྱས་གྱུར་ཅིག །རྣལ་འབྱོར་བཞིའི་རིམ་པ། །དབུ་རྫོགས་ཕྱགས་གསུམ་ཀྱི་ཤན་འབྱེད། །ཞལ་ད་ངོ་སྤྲོད། །དབེན་
གནས་ཟང་རིའི་ཁྲོད་དུ་སྦྱར་བའོ། །མངྒ་ལཾ། །བྷ་ཝན་ཏུ། ༈ །ཡང་ལེན་ཅིག་བཅའ་བ་ནང་དུ། །དགྲ་ས་རྒྱལ་བཟང་ནད་ཚབ་ཆེན་གྱིས་ཟིན་ཅིང་། །འཆི་བར་ངེས་
པའི་ཕྱིར་དུ། །འཆི་ཀ་ངོ་སྤྲོད་གསལ་འདེབས་འདི་གསུངས་སོ། ༈ གུ་རུ་ལ་ན་མོ། །དགེ་གཤེས་རྒྱལ་བཟང་ལ་སྤྲིང་བ། །གཏང་སྦྱངས་སྤང་དག་ལེགས་

པོ་འཕྲོད་པས། །ནང་འོག་འདི་ནས་དགོ་ཨིའོ་ཡོད། །འོན་ཀྱང་ད་ལྟ་བདེ་ཡང་། །ད་ལྟ་འཆི་བ་ལ་ངེས་པ་མེད། །ཁྱོད་ལ་ཉམས་ལེན་
བཟང་པོ་ཡོད་ཙ། །གསོལ་འདེབས་བདྷའ་ཙམ་བརྗོད་ན། །ཚེ་འདིའི་སྣང་བ་ལ་ཆགས་ཞེན་མི་དགོས། །རིག་པ་འགག་མེད་ཀྱིས་སྣང་བ་
ནམ་ཡང་འཆར་བ་ཡིན། །ན་ཚ་གཟེར་གཟུགས་འོངས་དུས། །ཉམས་ལེན་གྱི་ངོ་བོ་དེ་ཡིན་པས། །འཇམ་ན་དགའ་བསམ་བའི་སྙོམས་མ་ཤོར། 
གཟེར་གཟུགས་དེ་ལ་དེ་བས་ཀྱང་ངར་དང་སྐྱེད་ཅི་ཐོན་གྱིས་ལ། །ཉམས་ལེན་གྱིས་ངོ་བོར་ཁྱེར་དགོས་པ་ཡིན། །འཆི་ཟེར་བ་དེ་འབྱུང་བ་
བཞི་རླུང་གིས་བསྡུས་ནས་ཡོད་པ་དེ་འཇིག་པ་ལ་ཟེར་བ་ཡིན། །རིག་པ་གཞི་མེད་རྩ་བྲལ་ཡིན་པས་འཆི་རྒྱུ་ཡོད་མི་སྲིད། །བར་དོ་
ཅེས་པ་བྷོཾ་ཆེན་གྱིས་ཕ་ཡུལ་ཡིན་པས། །བག་འཚེར་བ་མི་དགོས། །ཡེ་ཤེས་ལྔའི་སུན་མ་འོད་ལྔའི་རྣལ་འབྱོར་འབྱུང་ཙ། །རང་རིག་པ་ཉིད་

༄༅། །འོད་ལྔར་འཆར་བ་ངོ་ཤེས་པས་ཆོག་པ་ཡིན། །དེ་ལྟར་ངོ་ཤེས་ཛ་འོད་གསལ་མ་བུ་འདྲེས་པ་ཡིན་པས། །སངས་རྒྱས་ཅེས་པ་ 
ལོག་ན་མེད། །འཆི་ཀར་གདམ་ངག་ཅིག་བརྗོད་པས་སངས་རྒྱས། །ཅེས་རྒྱུད་གཞུང་ཐམས་ཅད་ནས་གསུང་པ་འདི་འདྲ་ལ་དགོས་པ་ཡིན།
ངེས་ཤེས་བསྐྱེད་ནས་ཡིད་ལ་སྦྱར་བ་གལ་ཆེ། །ང་དང་དངོས་སུ་འཕྲད་ཀྱང་གདམ་ངག་འདི་ལས་ལྷག་བརྗོད་རྒྱུ་མེད། །ད་ལན་བདེ་
བར་གྱུར་ན་ཡང་། །ནམ་ཞིག་འཆི་བར་ངེས་པའི་ཕྱིར། །ངེས་དོན་བློ་ལ་འབྱོར་པ་ཡིས། །ཕྱོགས་མེད་སྤྲང་པོ་རིན་དཔལ་གྱིས། །ཉམས་
ལེན་ཅན་ལ་གདམ་པ་རྫོགས། །ཞིང་ཁམས་གར་སྐྱེ་བ་དམ་པའི། །བཀྲ་ཤིས་རྒྱལ་བ་རྣམས་ཀྱིས་ཤོག་རྫོགས་སོ། །ཡང་ལེན་ཅིག་བུ་འབོར་བ་
དགེ་བཤེས་ཀུན་དགའ་བསོད་ནམས་བླ་མའི་མདུན་དུ་ཕེབ་ཅིང་། །དབྱར་རྒུན་གསུམ་ཁྲིད་ཞུས་ནས། །ཕ་ཡུལ་དུ་འགྲོ་ཁ། །བླ་མ་ལ་ཁམས་བཟང་ཞུས་པ་ལ། །ཞལ་ད་འདི་གསུངས་སོ། །

གུ་རུ་ལ་ན་མོ། །སྔོན་དབྱངས་སྟོབས་ཀྱིས་མཚན་ལྡན་རྣམས་དང་མཇལ། །རྟོགས་པའི་ཡེ་ཤེས་སེམས་ལ་འཁྲུངས་བདེ་དང་། །ད་ལྟ་
བདག་གིས་ངོ་སྤྲོད་བྱས་པ་ཡིན། །མཉམ་བཞག་སྣང་སེམས་རང་ངོ་མཐོང་བ་སྟེ། །དེ་རྗེས་ཀྱི་གཡེང་བ་ཡོད་པར་འདུག། །རྨི་ལམ་གྱིས་
འཁྲུལ་པ་མ་ཟད་པར། །རིན་ཆེན་སྲོག་ལ་བབ་ན་ཡང་། །དབེན་གནས་བསྟོན་པ་བླ་མའི་ཕྱག་ལེན་ཡིན། །དེ་རྗེས་ཟད་ནས་གཞན་དོན་
དུས་བབ་ཅེས། །བཀའ་དང་མདོ་རྒྱུད་བསང་སྔགས་ཀུན་ལས་གསུང་། །བཀྲ་ཤིས་བདེ་ལེག་མཁའ་དང་མཉམ་པར་ཤོག །བུ་འབོར་བའི་
དགེ་བཤེས་ཀུན་དགའ་བསོད་ནམས་ཀྱིས། །ང་ཕ་ཡུལ་དུ་འགྲོ་བས། །དབེན་གནས་བསྟན་ལུག །ཞལ་ད་ཅིག་དགོས་ཟེར་བ་ལ། །ཀཿཐོག་པའི་འབངས་ཀྱིས་མཐའ་ཤོས་
སུ་གྱུར་པ། །ཀུ་སུ་ལུ་རིན་དཔལ་གྱིས་བྲིས་པ། །བཀྲ་ཤིས་བདེ་ལེགས་བསྟན་པ་རྒྱས་གྱུར་ཤོག ༈ །ཡང་ལེན་ཅིག །དགེ་བཤེས་ཀུན་དགའ་ཡེ་ཤེས་ཀྱིས། །རྫོངས་བ་

༄༅། །ཞལ་ད་ཅིག་གནང་དགོས་ཞུས་པ་ལ། །ལེན་དུ་འདི་གསུངས་པའོ། ༈ །གུ་རུ་ལ་ན་མོ། །རྗེ་མཚུངས་མེད་བླ་མ་རྣམས་ལ་འདུད། །
སྒོས་བཀའ་དྲིན་ཅན་ལ་སྐྱབས་སུ་མཆི། །སྙེན་ཚུལ་བཞིན་གསེན་དང་བཤེས་གཉེན་རྣམས། །རང་དོན་མ་ཟང་གཞན་དོན་སྐབས་མིན་
ཕྱིར། །གཞན་རྒྱུད་བཅོས་པའི་དུས་ལ་མ་བབ་ཀྱང་། །གསུང་དོན་མི་གཅོག་ཕྱིར་དུ་གྲོས་གྷ་འདེབས། །དལ་འབྱོར་ཐོབ་ནས་དམ་ཆོས་
བསྒྲུབ་དགོས་སྟེ། །བསྟན་པར་མིང་བཏག་མི་ཆོས་བསྒྲུབས་མི་མང་། །ཆོས་སྙིང་ནས་འདོད་པའི་བཤེས་གཉེན་དག །བསྟན་པ་རྒྱལ་བའི་
བཀའ་ལ་ཟེར་བ་ཡིན། །མཚན་ལྡན་བླ་མའི་གསུང་བཞིན་བསྒྲུབ་ན་ལེགས། །མཚན་ཉིད་མི་ལྡན་བླ་མས་གཉིས་ཀ་ཕུང་། །བརྩེ་གདུང་དུ་
མས་ཐུག་ལ་བཏག་ན་ཡང་། །དཔང་པོ་མི་རུང་ཐབས་ཀྱིས་སྤང་ས་ན་ལེགས། །མི་རྟག་གཤའ་མ་རྒྱུད་ལ་མ་སྐྱེས་ན། །དམ་ཆོས་བསྒྲུབ་ཟེར་

གློ་ཏ་འདྲང་རྒྱུག་ཡིན། །ཁ་རྗེ་དོན་གྱི་མི་འཚོབ་ཕྱིར་ཕྱིར་ངན། །དེ་ཕྱིར་ཚེ་འདི་གླིང་ཀྱིས་བཏང་ན་ལེགས། །བར་དོའི་འཕྲང་ལ་ཞུ་གཏུག་
དགོས་པའི་དུས། །གསེར་སྲང་བརྒྱ་དང་པད་རྟོག་རྗེར་མི་བཏུབ། །དེ་ཕྱིར་བར་དོ་གཤོག་པའི་གདམ་ངག་ནི། །གནས་ལུག་སྟོན་པའི་
བླ་མ་བསྟན་ན་ལེགས། །སྐྱེ་ས་མཐོ་ཞིང་སྐྱེ་རྒེ་བཟང་ན་ཡང་། །ཞི་དུལ་ངང་ནས་ཕ་རོལ་བཀུར་བ་ན། །ཀུན་གྱིས་སྤྱི་བོའི་གཙུག་གིས་བདུད་པ་
ཡིན། །དེ་ཕྱིར་བཅས་དགོ་ང་རྒྱལ་སྤངས་ན་ལེགས། །ཐམས་ཅད་ཀུན་གྱི་མཆོད་གནས་བྱེད་གྱུར་ཀྱང་། །སྐྱེམ་པའི་ཆད་ལ་བག་མེད་
སྤྱད་གྱུར་ན། །འཆོལ་པར་སྨྲ་ཞིང་ཕྱི་ན་འགྱོད་པའི་རྒྱུ། །དེ་ཕྱིར་འབྲུ་སྐྱེམ་ཆད་ལ་སྤྱོད་པའི་དུས། །རལ་ཀྱི་བསྐྱེད་རྫོགས་དོན་ལ་མི་
འདའ་ཞིང་། །དེ་ལྟར་ཉམས་ལེན་དོན་དང་མི་ལྡན་ཀྱང་། །དམ་བཅའ་བསྐྱར་ནས་སྤྱོད་ལམ་གཟབ་ན་ལེགས། །མཛའ་བཤེས་མང་ན་

༄༅། །གཞན་ངོར་མཛེས་སྲིད་སྟེ། །ད་ལྟ་སྡུག་ཅིང་ཐར་པའི་གེག་ཡིན་ཕྱིར། །སུ་དང་འགྲོག་ཀྱང་ཉིད་ཁྲིལ་མེད་པའི། རང་
ཉིད་ཅིག་པུ་ཅི་བདེར་སྤྱོད་ན་ལེག །ཕྱི་ཆིས་བསམ་ནས་ཆེ་གཏམ་རིང་བཟོ་དེ། །ནམས་མཁའི་བྱ་ལ་གྲོས་བསྡུར་བྱས་དང་མཚུངས། །བྱ་ཆེན་
ནམས་མཁའི་མཐའ་ཀུན་བསྐོར་དགོས་ཕྱིར། །བྱ་རྗེས་སྙེད་པའི་དུས་ཚོད་མིའུང་བས། །ད་ལྟ་འཚོགས་ལ་གང་ཕན་བསྟན་ན་ལེག །
ཆེ་བ་བསྒྲུབ་ན་འགྲུབ་དུས་མི་འོང་སྟེ། །ཆག་རེ་མཐོ་ཡང་གོང་ན་མི་རེ་ཡོད། །གང་ན་མེད་པའི་འགོ་མིན་བསྒྲུབ་པའི་ཐབས། །རྒྱལ་བའི་
བཀའ་དང་བླ་མའི་བསང་སྔགས་བཞིན། །ཚེ་ཅིག་བསྒྲུབ་ལ་རྩེ་ཅིག་བརྩོན་ན་ལེགས། །ཆོས་པས་ཕ་ཡུལ་བསྟན་ཡུན་རིང་ན་ངན། །ཕ་ཚོའི་གླད་ལ་
དམ་ན་དོད་ཀྱང་ངན། །ཕྱི་མ་མི་དགའ་ཚེ་འདིར་གཤེ་བའི་གནས། །ཕ་མ་རྒས་ནས་ཆིས་ལ་ཆགས་ན་ཡང་། །མི་ཁ་མ་ཉུག་ཆོས་ཚུག་པ་རམ་ན་

ལེགས། །རང་དོན་ཁོ་ནར་ཞེན་ན་ལམ་ལ་འགྱང་། །དེ་ཕྱིར་སངས་རྒྱས་བསྟན་པའི་ཐབས། །སྲོག་ལ་བབ་ཀྱང་གཡེང་བ་སྤང་དགོས་སྟེ། །རང་དོན་ཤུལ་མེད་གཞན་དོན་བྱས་
ན་ལེགས། །ཟོག་རྫས་བསོག་སྙིང་ཆེན་རང་གཞན་ཕུང་། །ཐུབས་མཁས་སྟོབས་ཀྱིས་རྒས་བརྒྱག་འཆག་བསམ་ཀྱང་། །སྔོན་བསགས་སྟོབས་ཀྱི་དབང་ཚོད་འཛིན་
པ་ཡིན། །ནམ་འཆི་ཆ་མེད་ཆོག་ཚོད་འཛིན་ན་ལེགས། །ཐོས་པ་ཆུང་ན་ལགས་ཉེས་ཐམས་ཅད་ཀྱི། །ཤན་ཐངས་བྱེ་བྲག་སོ་སོར་མི་འགྱེད་ཅིང་། །ཐོས་པས་གཡེང་
ན་ཚེ་འདིར་བྲི་དགོས་པས། །རྒྱལ་བ་རྣམས་ཀྱི་ཅི་ལྟར་གསུང་པ་དང་། །མཚན་ལྡན་གོང་མ་རྣམས་ཀྱིས་བཀའ་སྲོལ་བཞིན། །ཐོས་བསམ་བྷཾ་གསུམ་རྒྱུད་ལ་སྦྱར་ན་ལེགས་
ལར་དུས་དང་སྤྱོད་ལམ་ཐམས་ཅད་དུ། །མ་དག་འཇིག་རྟེན་ཆོས་བརྒྱད་ལ་སོགས་པ། །འཁོར་བའི་ཆོས་ལ་བག་ཟོན་བྱས་ན་ལེག །འདུས་བྱས་ཆོས་ནི་མཐོ་རིས་སྒྲོན་
མེ་སྟེ། །སྐུ་ལྔ་ལྷུན་གྲུབ་ས་ལ་མི་ཉེ་བས། །དེ་ཕྱིར་རྫོགས་པ་ཆེན་པོའི་དགོངས་དོན་ལ། །ལྟ་བའི་དོན་ལ་ཕུ་ཐག་བཅད་པ་དང་། །བྷཾ་བ་ཡིང་མེད་དྷོ་རུས་སྤྲས་པ་དང་། །

༄༅། །སྤྱོད་པ་མ་བཅོས་ལམ་དུ་ཁྱེར་བ་ན། །མ་བསྒྲུབ་སྐུ་ལྔ་ལྷུན་གྱིས་གྲུབ་པ་ལེགས། །ལེགས་པ་བཅོ་ལྔའི་གྲོས་འདེབ་སྦྱར་བ་འདི། 
དཔལ་འབར་དབོན་པོ་ཀུན་དགའ་ཡེ་ཤེས་པས། །ཚེ་འདི་བློས་བཏང་ཞལ་ད་དགོས་ཟེར་ལ། །མཆོད་གྲོག་དད་ལྡན་རྣམས་ལ་བསྐུལ་བའི་ཕྱིར། །
བཀྲ་ཤིས་གནས་མཆོག་སུམ་རའི་འགུལ་པ་རུ། །སྤྲང་པོ་རིང་དཔལ་བདག་གིས་བྲིས་པ་བརྫོགས། །ཉེས་བཤགས་དགེ་བ་འགྲོ་བ་ཡོངས་ལ་བསྔོ། །
རྣམ་དག་གཤེད་བཉེན་གང་དང་གང་དེའི། །ཚེ་འདི་བློས་བཏང་རྣམས་གསུམ་མཐར་ཕྱིན་ནས། །བཀྲ་ཤིས་དགེ་ལེགས་བསྟན་པ་རྒྱས་གྱུར་ཤོག །
མཾ་གྷ་ལཾ་བྷ་བ་ཏུ། ༈ །ཨོཾ་སོ་སྟི་སི་དྷི། །གནས་ལུགས་ཆོས་དབྱིངས་འཁོར་འདས་ཀུན་གྱིས་གཞི། །རྫོགས་པ་ཆེན་པོའི་དགོངས་དོན་འདི་དག་ནི། 
ཆོས་ཀྱིས་བདག་ཉིད་རྒྱལ་བ་ཀཿཐོག་པ། །དེ་དོན་དཔལ་ལྡན་བླ་མའི་བྱིན་རླབས་ནི། །བདག་ལ་འཇུག་བཞིན་ཁྱེད་ལ་བསྟན་པ་དེ། །ཉམས་སུ་ལོན་བཞིན་

སྣོད་ལྡན་ཐམས་ཅད་ལ། །བརྩེ་བར་སྐྱོངས་དང་བླ་མའི་དམ་ཚིག་ཡིན། །དེ་དོན་བཀྲ་ཤིས་བདག་གིས་བཟུང་བའི་ཕྱིར། །མཁའ་མཉམ་སེམས་ཅན་
དོན་རྣམས་འབྱུང་བར་ཤོག། །ཀུ་སུ་ལུ་རིན་དཔལ་གྱིས། །མཁས་གྲུབ་དགེ་བའི་གཤེས་བཉེན། །ཡོན་ཏན་དཔལ། །ཀཿཐོག་རྡོ་རྗེ་གདན་དུ་བྱོན་ཀར་ཞལ་ད་བྱས་པ་ཡིན། །མཾ་གྷ་ལཾ་བྷ་
བ་ཏུ། ༈ །གུ་རུ་ལ་ན་མོ། དཔོན་སློབ་རྣམས་ཀྱིས་དགོངས་པ་ཅིག་བསྡུར་ནས། །གསུངས་ཤོག་སྣང་བཞིན་བདག་གི་དོ་དམ་བྱས། །ཚུལ་བཞིན་ཆོས་
ཁྲིམས་བསྡམ་པ་གལ་ཆེ་ལགས། །བཀྲ་ཤིས་དགེ་ལེགས་མཁའ་དང་མཉམ་པར་ཤོག །རྫོགས་སོ། །ཡང་ལེན་ཅིག་ཤར་ཀ་བའི་གྲྭ་པ་བླ་དེ་དག་མང་པོ་ཕ་ཡུལ་དུ་འགྲོ་
བ་ལ། །བླ་མས་ཞལ་ད་འདི་གསུངས་སོ། ༈ །ཨོཾ་སོ་སྟི། །ཀུན་མཁྱེན་རྒྱལ་བ་ཀུན་བཟང་ཐུག་ཉིད་ལ། །རིམ་པར་བརྒྱུད་ནས་རྩ་བའི་བླ་མར་བྱོན། །
མི་ཕྱེད་དད་པས་སྙིང་གིས་དཀྱིལ་ནས་འདུད། །གཤེས་བཉེན་དམ་པ་སྙིང་གིས་བུ་རྣམས་ཀྱིས། །ཤར་དུ་བྱོན་རན་མཇལ་འདོད་ཟེར་བ་ལ། །མཇལ་

༄༅། །བ་འདི་ལ་དོན་ཅིག་དགོས་པ་ན། །དང་པོ་མཇལ་ནས་ཁྲིད་ཀྱི་གྷོ་བཙུག་ཅང་། །ཁྲིད་གཞུང་རྫོགས་ནས་བསང་སྔགས་ངོ་སྤྲོད་
ནི། །རིན་ཆེན་གསེར་གྱིས་མིག་དུ་གཡུ་མཛེས་ལྟར། །ཐུགས་ལ་ཡོད་བཞིན་ཅེས་པར་གཅུན་མཛོད་དང་། །མཇལ་བའི་དགོས་ཆེད་དམ་པ་དེ་ཀ་ཡིན། །
འབྱུང་བཞའི་གཟུགས་དང་ཐང་ཅིག་འཕྲད་ན་ཡང་། །ཁམས་བཟང་ལམ་བདེ་སོ་སོར་བྱེད་དགོས་པས། །སྒྱུ་མའི་གཟུགས་དང་རྒྱན་དུ་མཇལ་ཐབས་
དཀའ། །འོ་ན་འབྲལ་མང་བླ་མ་གང་ཡིན་ན། །ད་ལྟ་གང་ཤར་རིག་པ་སོ་མ་འདི། །སྔོན་བསུ་རྒྱབ་བསྐྱལ་བཟོ་བཅོས་མི་དགོས་པར། །རང་ངོ་ཤེས་པ་
མཚན་ལྡན་བླ་མ་ཡིན། །དེ་ལས་གཞན་བའི་བླ་མ་ལོག་ན་མེད། །ལམ་དུ་ཁྱེར་དང་བླ་མའི་བསྟན་པ་ཡིན། །ཞབས་སྟོགས་བསྟན་པ་ཟེར་བ་ལོག་ན་མེད། །
དེ་རྗེས་ཆོས་དང་བྱིན་རླབས་རྒྱུད་ལ་འཇུག །དབང་དང་བྱིན་རླབས་ཟེར་བ་ལོག་ན་མེད། །དེ་རྗེས་དྲི་མ་གཏན་ནས་དག་པའི་དུས། །རྣལ་འབྱོར་

བཞིའི་བྷམ་མེད་མཐར་ཕྱིན་ནས། །ཡེ་ཤེས་སྐུ་ལྔ་ལྷུན་གྱིས་གྲུབ་པ་ཡིན། །འབྲས་བུ་སངས་རྒྱས་ཟེར་བ་ལོག་ན་མེད། །མུ་མེད་ཆོས་དབྱིངས་ཡངས་པའི་
ཞིང་ཁམས་དུ། །དཔོན་སློབ་འདུ་འབྲལ་མེད་པར་འཚོགས་པ་ནི། །སྟོན་འཁོར་ཕུན་ཚོགས་ཟེར་བ་ལོག་ན་མེད། །ཅི་སྲིད་འཁོར་བ་སྟོང་
བར་མ་གྱུར་པར། །དགོངས་པ་སེམས་ཅན་དོན་བསེ་མེད་པ་དང་། །བྱེད་ལས་གང་འདུལ་སྤྲུལ་པ་སྣ་ཚོགས་ཀྱིས། །འགྲོ་རྣམས་ཐར་པའི་ཞིང་དུ་
འདྲེན་པའི། །ཕྱོགས་དུས་རྒྱལ་དང་རྒྱལ་སྲས་ཐམས་ཅད་དང་། །སྲུངས་མའི་ཚོགས་ཀྱི་དགེ་ལེགས་འབྱུང་གྱུར་ཅིག །དེ་ལས་བྱུང་བའི་བསོད་
ནམས་དུས་འདིར་ཡང་། །གྲོགས་རྣམས་ལམ་གྱི་བར་ཆད་ཀུན་ཞི་ནས། །བླ་མ་མཆོད་སོགས་གཉེན་འདུན་ཐམས་ཅད་དང་། །མཇལ་ནས་བཀྲ་
ཤིས་ཕུན་གསུམ་ཚོགས་གྱུར་ཅིང་། །དེར་ཡང་བྱ་བཏང་བསྒྲུབ་པ་མཐར་ཕྱིན་ནས། །ཚེ་ཅིག་ནང་དུ་དོན་གཉིས་ལྷུན་གྲུབ་ཤོག །ངོར་ཏོ་བྲག་

༄༅། །དཀར་ཡང་དབེན་དུ། །བཅའ་བ་དམ་པོར་ཡོད་པ་ལ། །ཤར་ཀ་བའི་ཟླ་དགེ་རྣམས་བྱོན་ཀ་མཇལ་འོང་འདོད་ཟེར་བ་ལ། །ལཁ་བས་ཆོད་པའི་ཕྱིར། །མི་རྟ་
ཆུད་ཟས་སུ་འགྲོ་དོག་ནས། །འགྲོ་འཇུག་གི་རྩོལ་བ་མི་དགོས་ནས། །རང་སེམས་བླ་མར་ངོ་སྤྲོད་པའོ། །ངེས་དོན་གྱིས་དགོངས་པ་ལ་བློ་ཕྱོགས་པའི། །ཀུ་སུ་ལུ་རིན་དཔལ་གྱིས། །ཡར་
ཚེས་གསུམ་ལ་བྲིས་པ་དགེ་ལེགས་སུ་གྱུར་ཅིག །ཡིན་རྟེན་བདུད་རྩི་པར་ཆུང་གང་། །ཞིབ་ཀྱིས་ལོ་རྒྱུས་ཆོས་འབུམ་དཔོན་སློབས་ལ་གསལ། །ཡང་ལེན་ཅིག་སྤྱི་ཐོག་རི་མཐོ་དགོན་དུ་
བཞུགས་པའི་དུས་སུ། །དག་ལ་བས་ངའི་གསུང་འབུམ་འདི་རྣམས་གཟིགས་རྟོགས་མཛོད་ལ། །དྲི་སྟོགས་གྱིས་གསུངས་པའི་ལེན་དུ། །འདི་གསུངས་པའོ། ༈ །གུ་རུ་
ལ་ན་མོ། །བཀའ་རྒྱུད་རྒྱ་མཚོ་ལྟ་བུའི་དམ་ཆོས་ལ། །འཆད་བརྩོན་བཙམ་པ་རྣམས་ཀྱིས་མཆོག་གྱུར་ཅིང་། །མ་ལུས་སེམས་ཅན་ཀུན་གྱི་མགོན་གྱུར་
པའི། །བསྟན་པའི་རྒྱལ་མཚན་བླ་མ་རྗེ་ལ་འདུད། །སྤྲུལ་མདུད་རང་གྲོལ་གནད་གྱིས་གདམས་པ་ལ། །བདག་གིས་བློའི་ཆོད་ཚུལ་འདི་

ལྟར་ལག །ཐོག་མེད་གདོད་ནས་རིག་སྟོང་ཡབ་ཡུམ་སྲས། །ཕོ་བོ་མི་རྟོག་ལམ་དུ་ཁྱེར་བ་དང་། །ནུ་བོ་རྟོགས་པ་ལམ་དུ་ཁྱེར་པ་གཉིས། །ཐབས་
ཤེས་དབྱེར་མེད་དང་དུ་ཅིག་ན་ཡང་། བཟང་རྟོག་ངན་རྟོག་འཁོར་གྱིས་སོ་སོར་ཕྱེས། །མི་རྟོག་པ་ཉིད་རྟོགས་པར་ཤར་བའི། །དབང་དྲུག་ཡུལ་དྲུག་མ་འདྲེས་
བདེ་བ་ལ། །ཚོགས་དྲུག་ཤེས་པས་ཡུལ་དྲུག་སོ་སོར་བཅད། །བཟང་ངན་བར་གསུམ་མི་མཐུན་སྣ་ཚོགས་འབྱུང་། །དེ་ལྟར་འཁྲུག་པའི་འཁོར་ལོ་
བསྐོར་བ་ལ། །གནས་ལུག་མངོན་གྱུར་མཚན་ལྡན་དམ་པའི། །རྟོག་དང་མི་རྟོག་གཉིས་ཀྱིས་གྲོས་བསྡུར་ནས། །འཁྱིལ་ཆུ་འགུལ་འཕྲིགས་
མེད་པར་བསྡད་པ་དང་། །ཤག་ཆུ་རྦ་བརླབས་འཁྲུག་པར་འབབ་པ་ལྟར། །རྟོགས་དང་མི་རྟོག་མཐའ་གཉིས་བྲལ་བའི། །གང་ཤར་མ་བཅོས་
རིག་པའི་རང་འགྲོས་ལ། །རྟོག་དང་མི་རྟོག་ཐ་སྙད་ཀུན་ལས་འདུས། །དེ་དཔལ་ལྡན་བླ་མའི་ཁྱད་ཆོས་ཡིན་པའི་ཕྱིར། །བདག་དང་མི་འབྲས་

༄༅། །སྙིང་གིས་དཀྱིལ་ནས་འཆང་། །སྦྲུལ་མདུད་རང་གྲོལ་གྱིས་གདམ་ངག་འདི། །དུག་ལྔ་གྲ་མ་ཉམས་པ་ངོ་སྤྲད་པ་ཐུགས་ལ་བཏག །མིག་དང་གཟུགས་
གཉིས་བདེ་མོར་བསྡད་གསུང་པ་ལ། །དུག་ལྔ་སྐྱེ་བའི་ཡུལ། །གཟུགས་ལ་སོགས་པ་ཉམས་སུ་ལེན་པའི་ཐབས་ཅི་ལྟར་ལགས། །དེའི་གཤག་རལ་ཅིག་གནང་བར་ཞུ། ༈ །
ཨོཾ་སོ་སྟི། །རྗེ་མཚན་ལྡན་གྱིས་བླ་མ་རྣམས་ལ་འདུད། །ས་ཟད་པའི་ངོ་བོ་རྫོགས་ཆེན་སྟེ། །མི་ཟད་པའི་ངོ་བོ་ཀུན་བཟང་ཡིན། །གནས་ཟད་པའི་ངོ་བོ་ཡུལ་
མེད་སྟེ། །འཁོར་ཟད་པའི་ངོ་བོ་ཚོགས་དྲུག་ཡིན། །ལོངས་སྤྱོད་ཟད་པའི་ངོ་བོ་གཏད་མེད་སྟེ། །ལམ་ཟད་པའི་ངོ་བོ་སངས་རྒྱས་ཡིན། །དེ་བཞིན་ཉམས་
སུ་ལོང་དང་འབྲས་བུ་བསྒྲུབ། །དེ་ནམ་དྷོར་བས། །ཡེ་དྷོར་བ་སྤྱི་ཐོག་དུ་བྱོན་པ་དེ། །ཀཿཐོག་ན་མི་ཟད་ནས། །སྤྱི་ཐོགས་ས་ཟད་པའི་སར་འགྲོ་བ་ཡིན། 
ཅེས་ཞུས་པའི་ལེན་དུ། །སྤྲང་པོ་རིན་དཔལ་གྱིས་གདམས་པ། །བདེ་ལེགས་ཕུན་འཚོག་མཁའ་དང་མཉམ་པར་ཤོག ། ༈ །ཨོཾ་སོ་སྟི། །ལྷ་

སོག་འགྲོ་བ་ཀུན་གྱི་གཉེན་ཅིག་པོ། །ཕྱོགས་དུས་རྒྱལ་དང་རྒྱལ་སྲས་རྣམས་ཀྱིས་ཚབ། །སྐྱབས་གནས་ཐུག་རྗེའི་བདག་ཉིད་འཇམ་པའི་དབྱངས། །མཚན་
ལྡན་བླ་མའི་ཞབས་ལ་གཙུག་ཀྱིས་འདུད། །དད་ལྡན་གྲོགས་ཀྱི་བསྐུལ་བའི་ཆེད་ཕྱིར་དུ། །བཙེ་བའི་སེམས་ཀྱིས་ཕན་པའི་ཚིགས་གྷ་བྲི། །སྔོན་བསག་བསོད་
ནམས་བོང་རིམ་མཐོ་བའི་ཕྱིར། །དུས་འདིར་ད་ལྟ་དལ་འབྱོར་ཕུན་གསུམ་ཚོགས། །སྔོན་ཞིང་ཁམས་ཀྱིས་སྨོན་ལམ་དག་པའི་ཕྱིར། །རྒྱ་གར་གཉིས་པ་རྡོ་རྗེ་
གདན་འདིར་ཕྱིན། །སྣོད་ཀྱིས་ཡོན་ཏན་རྣམས་དང་ལྡན་པའི་ཕྱིར། །མཚན་ལྡན་བླ་མ་རྣམས་དང་མཇལ་བ་ཡིན། །སྔོན་སྦྱོངས་སད་པས་ཆུང་ནས་རབ་དུ་བྱུང་། 
རྒྱུ་རྐྱེན་རྟེན་འབྲེལ་ཐམས་ཅད་འཚོགས་པའི་ཕྱིར། །ཐོས་བསམ་གཉིས་པོ་སེམས་ལ་རྫོགས་པ་ཡིན། །ད་ནི་བྷམ་པ་ལམ་གྱིས་རིམ་པ་ལ། །མཉམ་
བཞག་རང་རིག་རང་ངོ་ཤེས་ནས་ཀྱང་། །དེ་ནས་བཙམ་སྟེ་མཐར་ཕྱིན་སངས་རྒྱས་བར། །རྣལ་འབྱོར་མཐོན་དམན་བྱེ་བྲག་རིམ་པ་རྣམས། །དེ་རྗེས་ཕྲ་རག་

༄༅། །བཅད་པའི་ཆེད་ཕྱིར་རུ། །རྒྱལ་དང་རྒྱལ་སྲས་རྣམས་ཀྱིས་གསུང་པའི་ཕྱིར། །གཡེང་བ་སྤང་ནས་བསྒྲུབ་ལ་འཇག་རན་པའི། །ཆོས་
བསྒྲུབ་ལ་བར་ཆད་མེད་པའི་ཕྱིར། །ཐབས་གཟབ་ནས་སྐྱོན་རྣམས་སྤང་རྒོས་པས། །ཆོས་བསྒྲུབ་པའི་མཐུན་རྐྱེན་མ་ལག་པ། །ཕ་རྒོས་ཚུར་ཆགས་བུ་ལོན་
རྣམས་གཡིང་དང་། །ཆེ་གཏམ་རིང་བཟོའི་རྒྱང་ཆིས་བཙམ་པ་དང་། །རྩ་རུས་ཕོ་རླད་ཕྱོགས་ཞེན་ཆེ་བ་དང་། །གཉིས་མཛའ་གིལ་དུམ་རྣམས་ལ་དགའ་བ་
དང་། །གཉན་ལ་སྲེད་པ་གཏིང་ནས་ཆེ་བ་དང་། །དགྲ་ལས་རང་སེམས་སྙིང་ནས་འཆང་བ་དང་། །བློ་སྣ་སྤུན་ཅིང་དྲན་པ་མང་བ་དང་། །འཇིག་རྟེན་ཆོས་
བརྒྱད་ཞེ་བར་བཞག་པ་དང་། །ཆོས་བརྒྱད་བསྒྲུབ་པའི་བླ་མ་བསྟན་པ་དང་། །ངན་ཤ་ངོ་དུག་ཅན་གྱིས་ཉེ་གནས་དང་། །འདི་རྣམས་བར་ཆད་བདུད་ཀྱི་རྒྱུ་ཡིན་
བས། །རང་གི་རང་ལ་བརྟག་ནས་སྣང་ན་ཡང་། །རང་སྐྱོན་རིག་བཞིན་རང་ཁར་བཏང་བའི་མིས། །མཐར་ཕྱིན་འབྲས་བུ་སངས་རྒྱས་སྨོས་ཅི་དགོས། །ཚེ་

འདིའི་ཕུན་ཚོགས་ཙམ་ཡང་འགྲུབ་པ་དཀའ། །ཡང་ནི་གྲོས་འདེབ་བྱེད་པའི་གནད་ཅིག་ལ། །ཚེ་འདིའི་ཁེ་དྲག་བསྒྲུབ་པའི་བཤེད་གཉེན་ལ། །དོན་གྷོ་ཆུང་
ཡང་ལེགས་ཉེས་མང་པོ་འབྱུང་། །དོན་མེད་མིས་ཀྱང་ཚིག་གིས་རྒྱང་མདའ་རྒྱེབ། །གཉེན་འདུན་རྣམས་ཀྱང་འཁང་ར་མྱེད་ཅིང་འོང་། །གྲ་འཁོར་རྣམས་ཀྱང་
ངོ་སྲུངས་དཀའ་བར་གདའ། །རེ་རེ་དགའ་ཡང་རེ་རེས་རྒྱབ་བསྟན་ཅིང་། །གཞན་དུ་ཤུག་ཡོད་ཡིད་འོངས་ཡུལ་མཐོང་ནས། །དེ་འགུག་ཐབས་ཀྱིས་རྣམས་འགྱུར་
དུ་མ་དགོས། །གལ་ལྟེ་ཁུག་ཀྱང་ངོ་སྲུངས་དཀའ་བའི་ཕྱིར། །བཤུལ་སྟག་འབོད་སྟག་ཟོག་ཀྱང་ཟད་མེད་དགོས། །དཔེ་བརྐྱེན་ཆགས་སྡང་རུ་ང་
རྒྱུན་མི་ཆད། །འདི་འདྲ་བྱེད་པའི་བཤེད་གཉེན་ཕལ་ཆེར་རྣམས། །ཕྱི་རུ་ཚུལ་བཅོས་སྤྱོད་པ་ལེགས་ན་མེད། །ནང་དུ་གཡིང་བའི་དབང་དུ་སོངས་བའི་ཕྱིར། །
ལྟ་བྷཾ་བཤགས་རལ་ཁ་འཕང་མཐོ་ན་ཡང་། །ཁེ་དྲག་ཆེད་ཕྱིར་ཁ་ཚེ་བྱེད་པ་ཡིན། །ཅི་ཕྱིར་ས་བཅུའི་བྱང་ཆུབ་སེམས་དཔའ་ཡང་། །ཤེས་སྒྲིབས་

༄༅། །སྦྱོང་ཕྱིར་མཉམ་བཞག་དགོས་པས་སོང་། །ཡང་ན་བསང་སྔགས་གནད་ཀྱིས་ཚིག་ཅིག་ལ། །རྫོགས་ཆེན་གདམ་ངག་རང་ལ་
ཡོད་བཞིན་དུ། །ཐེག་འོག་སློབས་ནས་གཞན་ལ་སྟོན་ཟེར་བ། །དོན་ཆུང་ཚིག་མང་ལོབ་དཀའ་རྗེད་སླ་བས། །གཞན་དོན་མི་དགོས་རང་དོན་ཤོར་
བའི་རྒྱུ། །ཐེག་འོག་ས་ལམ་རྩིས་ལ་ཞིབ་འདོད་པ། །ཞིབ་པ་མ་ཡིན་ཤིན་ཏུ་རྩི་བའི་བློ། །རང་སེམས་གནས་ལུག་སྣང་རིག་ཅིག་པ་ལ། །ས་ལམ་
མཐོན་དམེན་བྱེ་བྲག་བསམ་མི་ཁྱབ། །དེ་བསྒྲོད་ཡུན་ལ་གྲངས་མེད་སྐལ་སོགས་འགྱང་། །འདི་སྟོན་བཤེས་གཉེན་སྨྲ་མཁས་ལྗགས་བདེ་
ཡང་། །ལྷན་དུ་འགྲོག་ན་སེམས་ལ་སིལ་ཞུག་ནས། །བསྒྲུབ་པའི་བར་ཆད་གེག་བྱེད་སྤངས་ན་ལེགས། །ཐེག་པའི་ཡང་རྩེར་འཇུག་པའི་རྣལ་
འབྱོར་པས། །ས་དང་ལམ་གྱིས་བྱེ་བྲག་ཐམས་ཅད་ཀུན། །སྣང་ཐོག་ཅིག་དུ་བཅད་པས་ཆོག་པ་ཡིན། །ཚེ་ཅིག་ནང་དུ་བཙན་ས་ཟིན་པའི་ཕྱིར་

རྒྱུད་ནས་གསུང་བཞིན་དམ་ཙང་ཡབ་སྲས་སོགས། །བཀའ་རྒྱུད་གོང་མ་རྣམས་ཀྱིས་མཁྱེན་བཞིན་དུ། །རྫོགས་པ་ཆེན་པོ་དར་བའི་
ཞིང་ཁམས་ནས། །ཐེག་འོག་ས་ཙམས་སློབ་པར་འདོད་པ་དང་། །ཡོན་ཏན་བརྒྱད་དང་ལྡན་པའི་མཚོ་འགྲམ་ན། །ན་ཆུ་སྙོགས་མོ་བཙག་
ནས་མཐུང་དང་མཚུང་། །ཐེག་འགོ་སྤྱོད་པའི་ནང་དུ་འདུག་མི་བྱ། །ཅེས་གསུང་དོན་ཀྱང་འདི་ལས་དགོངས་པ་ཡིན། །འོན་ཀྱང་བློ་
དམོན་ཆེད་དུ་གསུང་པའི་ཕྱིར། །སའི་རྣམས་གྲངས་རྩམ་ཅིག་ཤེས་ན་ཡང་། །ཐུབ་པའི་རྒྱུད་འཛིན་ཡིན་པས་དད་འདུན་འཐད། །གོང་
དུ་བརྗོད་པའི་དོན་དང་མཐུན་པའི་དཔེའ། །གང་ལ་གནས་པའི་སེང་གེ་དཀར་མོ་དེ། །འ་མོ་འགྲོ་འདོར་མཁས་ལ་སྨོན་ན་ཕུང་། །ཝ་
ཅི་ལྟར་འབྱོག་ཀྱང་རིམ་འགྲོས་དེ། །སེང་གེ་མཆོངས་ས་ཅིག་གིས་ནོན་པ་ཡིན། །རང་ལ་ཡིད་བཞིན་ནོར་བུ་ཡོད་བཞིན་དུ། །བསྐྱུར་

༄༅། །ནས་གཞན་དུ་རྙེད་ཚུལ་འགྲོ་བ་དེ། །རྙེད་མི་དགོས་དང་ལུས་ངལ་བའི་རྒྱུ། །རང་ལ་ཡོད་པའི་ནོར་བུ་རིན་ཆེན་ལ། །གསོལ་བ་བཏབ་
བཏབ་ན་དགོས་འདོད་ཕུན་གསུམ་ཚོགས། །ད་ནི་རང་རྒྱུད་དུལ་བའི་ཐབས་དགོས་པས། །ངན་སོང་གསུམ་སོག་མི་ཁམས་གནས་བརྒྱད་ཀྱིས། །སྡུག་
སྔལ་ཡང་ཡང་ཡིད་ལ་བསྐྱར་ནས་བསམ། །དེ་འདྲའི་ནང་ནས་དལ་འབྱོར་ཕུན་གསུམ་ཚོགས་འདི། །ཐོབས་དཀའ་འཇིག་སླ་ནམ་ཡིན་ཆ་མེད་ཕྱིར། །
རིན་ཆེན་གླིང་ནས་སྟོང་ལོག་མི་བྲ་བས། །ཨུ་དུ་བྷ་རའི་མེ་ཏོག་ཅི་བཞིན་དུ། །དུས་བརྒྱ་དུས་ཅིག་ད་ལན་ཡིན་པའི་ཕྱིར། །འཆི་བའི་དུས་ལ་ཇེ་ཇེ་ཉེ་བ་
དང་། །བར་དོའི་འཇིགས་པ་ཅི་ལྟར་དྲན་པ་བཞིན། །རང་གིས་སེམས་དྷིང་ཇེ་ཇེ་ཐོབ་པ་དགོས། །ཚེ་ཅིག་ནང་དུ་བཙན་ས་ཟིན་པའི་ཐབས་
བློ་ཕུགས་རྒྱལ་བའི་བཀའ་ལ་གཏོད་དང་ལེག །བློ་གྲོས་མཚན་ལྡན་རྗེ་ལ་ཚོལ་དང་བཙུན། །བློ་ཐག་ཤེས་ལྡན་རང་གིས་ཆོད་དང་བཟང་། །མདོར་ན་

དུས་དང་གནས་སྐབས་ཐམས་ཅད་དུ། །རང་དགེ་སྦྱོར་ལ་བོག་སྐྱེད་བྱུང་མ་བྱུང་། །སངས་རྒྱས་བསྟན་པའི་ཆུས་ལ་ཕན་མི་ཕན། །གཞན་དོན་
གྱིས་སེམས་བསྐྱེད་ལྡན་མི་ལྡན། །བླ་མ་རྗེ་དང་ཆོས་མཐུན་གྲོགས་པོ་ལ། །སྲི་ཞུ་གུས་པའི་བརྩེ་གདུང་ཡོད་དམ་མེད། །རང་སེམས་དབེན་
པར་གྱིས་ལ་ལེགས་པར་རྟོགས། །རང་ཡིད་རང་ལ་ཆེས་པར་སྣང་བ་ན། །གཞན་ཡིད་ཆེས་པས་ཀུན་གྱིས་གཙུག་རུ་ཁུར། །བླ་མ་རྣམས་ཀྱིས་བྱིན་
གྱིས་བརླབས་པ་དང་། །ཆོས་སྐྱོངས་རྣམས་ཀྱིས་བར་ཆད་བསལ་བའི་ཕྱིར་། །མི་ཡུལ་རང་ཡུལ་དྲི་ཕུག་དགོན་གནས་སོགས། །གང་དུ་ཡིན་
ཀྱང་བར་ཆད་མི་འབྱུང་བས། །དགེ་སྦྱོར་སྤྱིའི་བཅའ་གཞི་རྫོགས་པ་ཡིན། །མཐུན་རྐྱེན་གཞན་རྣམས་ཤུག་ལས་འབྱུང་བར་དེས། །ཁྱད་པར་
ཅིག་པུར་བསྒྲུབ་པ་བྱོད་པ་ལ། །བསྒྲུབ་ལ་གཟན་པའི་གཡིང་བ་ཀུན་སྤངས་ནས། །ཕྱི་འཚམ་སྒོ་བཅད་བར་འཚམ་སྨྲ་བཅད་ཅིང་། །ནང་

༄༅། །འཚམ་བསྙོམ་དང་ཐེ་ཚོམ་ཡིད་གཉིས་བཅད། །སྒོ་བཅད་ནང་དུ་བསྒྲུབ་བྱ་མེད་པ་ན། །ས་སྟོང་རིབ་མས་བསྐོར་
དང་ཅི་མི་འདྲ། །བསྒྲུབ་བྱ་མང་ན་ཅིག་ཀྱང་མི་འགྲུབ་པས། །སོ་མང་ཁབ་ཀྱི་ཚེམས་བུ་བྱེད་དང་མཚུངས། །བསྒྲུབ་བྱ་ཉུང་ན་ཐམས་ཅད་མི་
འགྲུབ་བས། །ཁྲོན་ཆུ་རྒྱ་མཚོར་འཛིན་པའི་སྦལ་པར་མཚུངས། །བསྒྲུབ་བྱའི་དོན་ནི་རྣམས་མཁྱེན་སངས་རྒྱས་སྟེ། །ནང་དུ་ཉམས་ལེན་
གནད་དང་མི་ལྡན་ན། །གཞུང་མང་ཚིག་གིས་བརྒྱན་ནས་བཤད་ཤེས་ཀྱང་། །འབྲས་བུ་ཐམས་ཅད་མཁྱེན་པ་འབྱུངས་བ་དཀའ། །ཅི་
ཕྱིར་མཁྱེན་མཁན་བདག་འཛིན་ལུས་པའི་ཕྱིར་། །ཆོས་ཅིག་ཤེས་ཀུན་ལ་མཁས་པའི་ཐབས། །རྒྱུད་གཞུང་རྩིགས་པས་འཛམ་གླིང་གང་ན་ཡང་
ད་ལྟའི་རིག་པ་ཏུར་ཏུར་དྲན་པ་འདི། །རང་ངོ་ཤེས་ཤིང་བརྟེན་པ་མཐར་ཕྱིན་ནས། །གཞན་དོན་བྱེད་པའི་ཐབས་ཅིག་མ་ལགས་པ། །གཞན་

དུ་དགོས་ཆེད་ཚིག་འབྲུ་ཅིག་ཀྱང་མེད། །དེ་ཕྱིར་བདེ་བའི་གདན་ལ་དཀྱིལ་གྲུང་བཅའ། །དེ་རྗེས་ཕྲ་རགས་བཅད་པའི་བཙོན་འབྲུས་ཀྱང་། 
ནང་དུ་ཉམ་ཆེན་ཇེ་ཆེ་དམ་པ་ལྟར། །གྲ་འཁོར་ཡོན་བདག་ཚོགས་ཀྱང་འདུ་བ་ཡིན། །དེ་དུས་གཡིང་བའི་བར་ཆད་འུང་སྲིད་པས། །ནང་
དུ་དམ་བཅའ་ཇེ་ཆེ་བསྲིང་བ་ཡིན། །ཉིན་མཚན་འཁོར་ཡུག་མཉམ་རྗེས་འདྲེས་པ་ན། །བདག་འཛིན་ཕྲ་རག་གཏན་ནས་དག་པའི་ཕྱིར། །
ལོང་ངོས་ལ་གཟུགས་བརྙེན་འཆར་བ་བཞིན། །བདག་མེད་སེམས་ཀྱིས་ཐམས་ཅད་མཁྱེན་པའི་ཕྱིར། །གང་འདུལ་ཐབས་ཀྱིས་གདུལ་བྱའི་
དུས་ལ་བབ། །མདོར་ན་རང་དོན་ཤོལ་བ་མེད་པ་ན། །གཞན་དོན་རན་པས་སེམས་བསྐྱེད་འཆུག་མི་རུང་། །ཚེ་ཅིག་ནང་དུ་དོན་གཉིས་གྲུབ་པའི་
ཐབས། །མན་ངག་རྫོགས་པ་ཆེན་པོའི་ཁྱད་ཆོས་ཡིན། །བཀའ་དང་མདོ་རྒྱུད་ཀུན་ནས་གསུང་པའི་ཕྱིར། །ཐེ་ཚོམ་མི་དགོས་སྙིང་གིས་ཤམ་

༄༅། །བར་འཆང་། །རང་སྟོན་དབོན་པོ་ཆོས་འབུམ་གྱིས། །གྲ་པ་མི་ཅིག་པའི་སར་ཕེབ་ན། །གླིང་མོ་རྒྱུ་མཚན་ཉིད་སྐོར་ཅིག་
བསླབ་ན་བསམ་པ་ཐང་རེ་དྲན་སྟེ། །ནམ་ཤི་ཆ་མེད་པས། །ཉམས་ལེན་འདི་ལ་བརྟེན་པ་ཐོབ་པ་ཅིག་བྱེད་ན། ཅེས་རྒ་ཞལ་ད་ཅིག་ཞུ་ཟེར་བའི་ལེན། 
ངོ་ཏོ་བྲག་དཀར་ཡང་དབེན་དུ། །རང་རྣ་ཤྲི་རིས་བྲིས་པ། །བཀྲ་ཤིས་དགེ་ལེགས་དོན་གཉིས་ལྷུན་གྲུབ་ཤོག །མཾ་གྷ་ལ་བྷ་བ་ཏུཾ། ༈ ༈
ཨོཾ་སོ་སྟི། གུ་རུ༝ ། བུད་དྷ༝  དྷར་མ༝  སང་གྷ་ལ་ན་མོ། །ཤེས་རབ་ལྷ་གྱུར་འཇམ་པའི་དབྱངས་ལ་འདུད། །འདི་རུ་བཞུགས་པའི་
བཤེས་གཉེན་ཐམས་ཅད་ལ། །གནས་བསྟོད་ཚུལ་གྱིས་གྲོས་ཀྱིས་ཚིག་འདེབས། །རྒྱ་གར་རྡོ་རྗེ་གདན་གྱིས་བྱང་གིས་ཕྱོགས། །སྤྱན་རས་
གཟིག་གིས་ཞིང་ཁམས་ཁ་བ་ཅན། །མ་ག་ཏ་གཉིས་ཀཿཐོག་ཞེས་བྱའི་ཤར། །རག་ཆབ་ཆོས་གླིང་དགོན་ཞེས་བྱ་བ་འདི། །སྟིག་སིང་འབྲུག་

དང་ཅང་ཤེས་རྟའི་སྟིང་། །རིན་ཆེན་ཁྲི་ལ་དྲ་ཁུག་འཕྱང་འདྲ་བ། །ཆོས་ཉིད་སྐྱེ་མེད་དབྱིངས་ཀྱིས་ནམ་མཁའ་ལ། །འགག་མེད་ཡར་ཚེས་ཟླ་བ་ཤར་
བ་འདྲ། །འོག་དུ་ལྷ་ས་ཡོད་པའི་ཕྱིར། །གནས་མཆོག་འདི་ནི་འོག་མིན་གནས་ཀྱིས་ཚུལ། །གནམ་ལ་འཁོར་ལོ་རྩིབ་བརྒྱད་དོད་པ་ནི། །རྒྱལ་བའི་
ཆོས་འཁོར་རྒྱུན་དུ་བསྐོར་བའི་རྟགས། །ས་གཞིའི་པད་མ་ལྟར་དུ་དགྱེས་པ་དེ། །འདིར་བཞུགས་བཤེད་གཉེན་ཉམས་རྟོག་རྒྱས་པའི་རྟག །
ཤར་ཕྱོགས་ནམ་མཁའ་བཀྱག་པ་འདྲ་བ་དེ། །མ་རིག་མུན་པ་རང་སར་དག་པའི་རྟགས། །ལྷོ་ཕྱོགས་རིན་ཆེན་སྤུང་པ་འདྲ་བ་ནི། །དགོས་
འདོད་མ་ལུས་ཚེ་འདིར་འབྱུང་བའི་རྟག །ནུབ་ཀྱིས་ཕྱོགས་ནི་འདོན་པ་འདྲ་བ་དེ། །བསྒྲུབ་ལ་བར་ཆད་རྐྱེན་གྱིས་མི་ཚུགས་རྟགས། །བྱང་གིས་
ཕྱོགས་དེ་བསྐྱོར་བ་འདྲ་བ་ནི། །བཀྲ་ཤིས་བདེ་ལེགས་ཕུན་གསུམ་ཚོགས་པའི་རྟགས། །ཕྱོགས་རྣམས་འཁོར་བར་རི་བོ་འཁྲིད་པའི། །ཡིད་

༄༅། །བཞིན་ནོར་བུ་བསྲུངས་བ་འདྲ་བ་དེ། །ཆོས་སྐྱོངས་རྣམས་ཀྱིས་གཡིལ་བ་མེད་པར་ནི། །ཆོས་མཛོད་རྣམས་ཀྱིས་བར་
ཆད་བསྲུང་བའི་རྟགས། །གནས་མཆོག་ཉིད་ཀྱི་ཕྱོགས་བཞིར་ཆུ་བཞི་ནི། །རྡོ་རྗེ་རྒྱ་གྲམ་ལྟར་དུ་འབབ་པ་དེ། །ཕྲིན་ལས་རྣམས་བཞིའི་གང་
འདུལ་དོན་བྱེད་རྟགས། །ཆུ་རྣམས་ཞབ་ཀྱི་ཙང་པོར་འདུས་པ་ནི། །གནས་འདིར་ལས་བཞི་ལྷུན་གྱིས་གྲུབ་པའི་རྟགས །རི་སྣ་ཐམས་ཅད་
ཞབ་དུ་ཚུད་པ་དེ། །ཐེག་པ་བརྒྱད་ཀྱིས་བྱེ་བྲག་ཐམས་ཅད་ཀུན། །རྫོགས་པ་ཆེན་པོའི་ཟིལ་གྱིས་གནོན་པའི་རྟགས། །མདུན་ཟུར་གཡས་སུ་ཆུ་
བོ་འབབ་པ་ལ། །དབྱར་རྒུན་ཁྱད་མེད་ཆ་བྲམ་མི་ཆགས་ཅིང་། །རླངས་པ་དུད་པ་ལྟར་དུ་འཐུལ་བ་ནི། །ཡེ་ཤེས་མཁའ་འགྲོ་དཔའ་བོ་དཔའ་
མོ་ཡི། །དངོས་གྲུབ་རྒྱུན་ཆད་མེད་པར་སྟེར་བའི་རྟག །མདུན་ཟུར་གཡོན་དུ་མཎྜལ་བཀོད་ལེགས་ལ། །བཀྲ་ཤིས་པའི་རྫས་བརྒྱད་ལ་

སོགས་པ། །མཆོད་པའི་ཚོགས་རྣམས་ལེགས་པར་བཤམ་འདྲ་དེ། །གྲྭ་འཁོར་ཡོན་བདག་ཚོགས་རྣམས་གུས་པའི། །འབྱོར་ལྡན་ཡོ་བྱད་མཆོད་པ་ཕུལ་
བའི་རྟགས། །ཕྱོགས་བཞི་འཚམ་དང་བཅས་པའི་རི་རྣམས་ཀུན། །གུས་པའི་ཚུལ་གྱིས་ཐམས་ཅད་འདུད་པ་ནི། །ཁ་བཞིའི་གྲྭ་པ་ལྟར་འཁྲིད་པའི་
རྟག །ཕན་ཚུན་ལ་གཉིས་བར་གྱིས་འདུས་མོད་རུང་། །ས་དབྱིབ་པ་སྟེ་ལྟར་དུ་དོད་པ་ནི། །ཆེ་མཆོག་ཡབ་ཡུམ་གསང་བའི་པད་མོ་རུ། །
གསང་སྔགས་དཀྱིལ་འཁོར་མ་ལུས་བཀྲ་བའི་རྟག །མདུན་གྱིས་སྒོང་ཟུར་ཟུར་རྣོ་བ་ནི། །བཅོམ་ལྡན་དཔལ་ཆེན་བཛྲ་ཧེ་རུ་ཀ། །ཐུགས་
ཀྱིས་སྲས་མཆོག་བཛྲ་ཀི་ལ་ཡས། །རུ་ཏྲ་བསྒན་པའི་སྙིང་སར་གདབ་འདྲ་སྟེ། །བྱང་ཆུབ་བསྒྲུབ་པའི་བར་ཆད་བསྒྲལ་བའི་རྟག །
རྒྱབ་རི་རིན་ཆེན་འདྲ་བའི་གཡོན་ཟུར་དུ། །དཔལ་ཆེན་རྟ་མགྲིན་ཡབ་ཡུམ་བརྗིད་པའི་སྐུ། །རྟ་མགོ་ཕག་ཞལ་ལྷུན་གྲུབ་འཚམས་

༄༅། །སུ་གཟིགས། །རྔ་ཡབ་གླིང་སྲན་ཟངས་མདོག་དཔལ་རི་ནས། །ཨོ་རྒྱན་པདྨ་འཁོར་དང་བཅས་པ་རྣམས། །
འདི་རུ་སྤྱན་དྲངས་གནས་འདི་བྱིན་ཕབ་རྟག །གནས་རྟེན་བྲག་ལ་གནས་བརྟེན་བཅུ་དྲུག་ནི། །མ་འདྲེས་གྲི་གེ་གསལ་བར་དོད་པ་དེ།
གནས་འདིར་བརྟེན་ཞིང་བསྟན་པ་དར་རྒྱས་རྟགས། །གནས་ཕུག་ལྷ་གཉེན་དྲག་ཆོག་ཞེས་བྱ་བ། །དཔལ་བོ་མཁའ་འགྲོ་ཐམས་ཅད་འཁོར་
བའི་གནས། །གནས་དེ་དཀྱིལ་ཀྲུང་བཅས་འདྲིའི་དཔང་ཁ་རུ། །རག་ཆོགས་ཐིལ་ལ་རག་ཆབ་ཞེས་བྱ་བ། །དཔལ་བོ་མཁའ་འགྲོ་
བཞུགས་པའི་གནས་ཡིན་ཕྱིར། །ཆོས་གླིང་དགོངས་ཞེས་མཚན་གྱིས་མིང་དུ་བཏག །གནས་མདའ་ཡི་སྒོ་ནི་དྲག་ཏུབ་ཞེས་བྱ་
བ། །གནས་ཆེན་འདིའི་སྒོ་སྲུངས་གཉེན་པོ་ནི། །དཔལ་ལྡན་ལྷ་མོ་དྲིལ་ལ་བཅིབ་འདྲ་དང་། །མགོན་པོ་ནག་པོས་བིང་ཆེན་

ཕྱར་འདྲ་དང་། །འགར་བ་ནག་པོས་ས་གཞུ་གྱོན་འདྲ་དང་། །དེ་དག་སོ་སོའི་འཁོར་རྣམས་ཐམས་ཅད་ཀྱང་། །སྤྱན་བསྒྲད་
མཆེ་གཙིག་ཞལ་ནི་གདངས་པ་འདྲ། །ཡང་འཁོར་བཀའ་སྲུང་ལྷ་སྲིན་སྡེ་བརྒྱད་སོགས། །སྤྱིར་ནི་བཟང་ངན་ཤན་ཐང་ལེག་འབྱོད་ 
ཅིང་། །མཚན་གྱི་ཆ་ལ་ཚོག་པོ་འཕན་པ་དང་། །དམ་ཉམས་བསྟེན་དགྲ་སོད་ཅིག་སྒྲོལ་ཅིག་གི །སྒྲས་ནི་ལུང་པ་འཁིངས་
ནས་སྔངས་བར་བྱེད། །དེ་རུ་བསྟན་དགྲ་འདྲིམ་པའི་གནས་མིན་ཕྱིར། །སྐྱོན་ཅན་དམ་ཉམས་དེ་རུ་འགྲོ་བའི་དུས། །བ་སྤུ་གཟིང་ཞིང་རིག་
པ་འཕྱོ་བར་བྱེད། །བསྟན་པའི་དགྲ་ལ་བར་ཆད་བཏང་བའི། །སྔ་རྟག་སྔོན་དུ་འབྱུང་བའི་རྟེན་འབྲེལ་ཡིན། །དེ་སོགས་མཚན་ཉིད་
ཀུན་ལྡན་གནས་མཆོག་འདིར། །མ་ཎི་རིན་ཆེན་ལ་སོགས་གོང་མ་རྣམས། །ཚེ་ཅིག་ནང་དུ་གྲུབ་པ་ཐོབ་པ་ལ། །གཞན་ངོར་སྒྱུ་ལུས་བཞག་

༄༅། །པའི་ཚུལ་བསྟན་ཡང་། །དགོངས་པ་ལྷག་མེད་སངས་རྒྱས་ཞིང་དུ་གཤེགས། །དེ་ཕྱིར་གཤེད་གཉེན་སྐལ་ལྡན་རྣལ་
འབྱོར་རྣམས། །དོན་མེད་ཚེ་འདིའི་བྱ་བར་མ་བཏང་ལ། །ཐོས་བསམ་བསྐྱེད་རྫོགས་གནད་དུ་མཛོད། །ཚེ་ཅིག་ནང་དུ་ཐར་པ་ཐོབ་
པར་ངེས། །རྒྱ་གར་ཡུལ་ན་ཞི་བ་ལྷའི་སྤྲུལ། །དམ་པ་བདེ་བར་གཤེགས་པ་ལ་སོགས་ཀྱིས། །མཁའ་འགྲོའི་གྲུབ་གནས་ཡིན་པར་ལུང་
བསྟན་ཅིང་། །ལས་དག་སྐལ་ལྡན་རྣམས་ཀྱི་སྣང་ངོ་ལ། །མཁའ་འགྲོའི་ལུང་བསྟན་ཡང་ཡང་འབྱུང་བའི་ཕྱིར། །བདག་གིས་རྩལ་
དགོས་ཀུ་རེའི་ཚིགས་མི་འདྲེས། །གནས་འདིར་བཞུགས་པའི་དཔའ་བོ་མཁའ་འགྲོ་ལ། །སྣང་སྲིད་ཚོགས་མཆོད་གཏོར་མར་བྱིན་
རླབས་ནས། །མཆོད་པ་འབུལ་གྱི་བཞེས་ནས་ཐུག་དགྱེས་ཞིང་། །གནས་འདིར་བཞུགས་པའི་དཔོན་སློབ་ཐམས་ཅད་ཀུན། །བསྟན་

པ་དར་ཞིང་རྒྱས་ནས་བརྟེན་པའི། །སྲུངས་མ་དཔའ་བོ་མཁའ་འགྲོོ་རྣམས་གྱིས་མཛོད། །འདིར་བཞུགས་གྲོགས་ལ་གྲོས་བསྡུར་བྱས་པ་
ནི། །སྤྱིར་ཐར་པ་བསྒྲུབ་པའི་བཤེས་གཉེན་རྣམས། །བདག་འཛིན་བཅད་ནས་བདག་མེད་བསྒྲུབ་པ་ལ། །འཇིག་རྟེན་ཆོས་ལ་ཁྱད་ཅིག་
འདོན་དགོས་པས། །འཇིག་རྟེན་ཆོས་བརྒྱད་མི་དཔོན་རྣམས་ཀྱིས་ལས། །ཁེ་དྲགས་སྤངས་བ་བན་དྷེའི་ཁྱད་ཆོས་ཡིན། །ཚེ་འདི་བློའི་
བཏང་མཛོད་བཤེད་གཉེན་རྣམས། །གཏན་གྱི་བདེ་བ་འདི་ནས་རྙེད་པར་གདའ། །བསྒྲོད་འགྲོལ་མང་བ་ཚོངས་པ་རྣམས་ཀྱིས་ལས། །
སྡུག་བསྒུར་བྱེད་པ་བན་དྷེའི་ཁྱད་ཆོས་ཡིན། །གདན་ཐོག་ཅིག་ཏུ་བསྒྲུབ་མཛོད་བཤེད་གཉེན་རྣམས། །སྣང་སྲིད་ཐམས་ཅད་ཆོས་
སྐུར་གྲོལ་བར་གདའ། །བསོག་བླུན་བྱེད་པ་བྱི་བ་རྣམས་ཀྱིས་ལས། །ཟོག་སྲེད་བཅད་པ་བན་དྷེའི་ཁྱད་ཆོས་ཡིན། །དངོས་པོ་ཆོས་

༄༅། །ཕྱིར་བཏང་མཛོད་བཤེད་གཉེན་རྣམས། །སྒྱུ་མའི་ནོར་ལ་སྙིང་པོ་ལོན་ནོར་གདའ། །ཉེ་སྲིད་ཆེ་བ་ཐ་མལ་པའི་ལས། 
གཉེན་སྲེད་བཅད་པ་བན་དྷེའི་ཁྱད་ཆོས་ཡིན། །དགྲ་གཉན་མཉམ་པོར་སྐྱོངས་མཛོད་བཤེད་གཉེན་རྣམས། །དགྲ་ཉིད་ཆོས་ཀྱིས་གྲོགས་
སུ་གྱུར་པར་གདའ། །མཁའ་འགྲོ་འཁྲུག་གསལ་དམྱལ་བ་རྣམས་ཀྱིས་ལས། །བདག་མེད་བདེ་བ་བན་དྷེའི་ཁྱད་ཆོས་ཡིན། །ཐར་པ་
བསྒྲུབ་ལ་བརྩོན་མཛོད་བཤེད་གཉེན་རྣམས། །མཁའ་འགྲོ་འཁྲུག་སྒྲིབ་པ་རང་སར་དག་པར་གདའ། །བཀྲེས་སེམས་འཆང་བ་ཡིད་
བཏག་རྣམས་ཀྱིས་ལས། །ཟས་སྲེད་བཅད་པ་བན་དྷེའི་ཁྱད་ཆོས་ཡིན། །འཚེ་བའི་ཐུག་ཁྲལ་བཅད་མཛོད་བཤེད་གཉེན་རྣམས། །
མཆོག་ཐུན་དངོས་གྲུབ་རྩོལ་མེད་འབྱུང་བར་གདའ། ༈ །དགེ་རིག་མི་འབྱེད་བྱོལ་སོངས་རྣམས་ཀྱིས་ལས། །ཐོས་བསམ་འབད་པ་

བན་དྷེའི་ཁྱད་ཆོས་ཡིན། །ཐོས་བསམ་བྷཾ་ལ་བརྩོན་མཛོད་བཤེད་གཉེན་རྣམས། །མཁའ་སྤྱོད་གནས་སུ་མཁྱེན་བརྩེ་ལེགས་པར་གདའ། 
སོ་ནམ་བྲིལ་འཕོངས་མི་སྐྱེ་ཕོ་མོའི་ལས། །རྩོལ་བསྒྲུབ་སྤངས་བ་བན་དྷའི་ཁྱེད་ཆོས་ཡིན། །བརྩོལ་མེད་རང་སེམམ་སྐྱོངས་མཛོད་བཤེད་
གཉེན་རྣམས། །སེམས་ལ་དོན་གཉིས་ལྷུན་གྱིས་གྲུབ་པར་གདའ། ༈ །ཁ་མཆུ་འཐའ་འཁྲུག་ལྷ་མིན་རྣམས་ཀྱིས་ལས། །ཞི་དུལ་བྱེད་པ་བན་
དྷེའི་ཁྱོད་ཆོས་ཡིན། །གཞན་ལ་ཆགས་སྡང་སྤངས་མཛོད་བཤེད་གཉེན་རྣམས། །ཐམས་ཅད་ཀུན་གྱིས་བླ་རུ་གཉན་པར་གདའ། །ཕུན་ཚོགས་
བདེ་ལ་ཡིང་བ་ལྷའི་ལས། །ཞེན་ཆགས་སྤངས་བ་བན་དྷེའི་ཁྱད་ཆོས་ཡིན། །མ་ཡིངས་ཆོས་ལ་བཙོན་མཛོད་བཤེད་གཉིན་རྣམས། །ཆུའོ་ལྟ་བུའི་
ཉམས་ལེན་འབྱུང་བར་གདའ། །ཕ་རུས་ཕོ་རླད་མི་སྐྱ་ཕལ་པའི་ལས། །རུས་པ་མི་འཛིན་བན་དྷེའི་ཁྱད་ཆོས་ཡིན། །ང་ཁྱོད་མེད་པར་མཛོད་

༄༅། །དང་བཤེད་གཉེན་རྣམས། །ཐམས་ཅད་ཀུན་བྱས་གྱིས་ཕ་བཞིན་གཉེན་པར་འདའ། །ཕྱོགས་རིས་ཆེ་བ་བར་ཧོར་རྣམས་ཀྱིས་
ལས། །ཕྱོགས་རིས་མེད་པ་བན་དྷེའི་ཁྱད་ཆོས་ཡིན། །ཕྱོགས་མེད་སྐལ་ལྡན་སྐྱོངས་མཛོད་བཤེད་གཉེན་རྣམས། །བསྟན་པ་ཆུའོ་རྒྱུན་
བཞིན་འབྱུང་བར་གདའ། །ཁ་ལྟ་འུང་ཁུར་བྱ་རྫུན་རྣམས་ཀྱིས་ལས། །གཅིག་པུར་གཅུན་པ་བན་དེའི་ཁྱད་ཆོས་ཡིན། །རང་རིགས་རང་
སྐྱོངས་མཛད་ཅིག་བཤེད་གཉེན་རྣམས། །བར་དོའི་འཇིགས་ལ་ངེས་སེམས་སྐྱེ་བར་གདའ། །གཡོ་སྒྱུར་བྱེད་པ་གྷོ་བསྐོར་མཁན་གྱིས་ལས། །
ཁ་གཏིང་མེད་པ་བན་དེའི་ཁྱད་ཆོས་ཡིན། །ཁ་སེམས་ཅིག་པར་བྱེད་མཛོད་བཤེད་གཉེན་རྣམས། །ཕ་རོལ་གཞན་གྱིས་དཔང་པོར་ཏུང་བར་དགའ།
སེམས་དྲེད་ཚུལ་ཆོས་དང་ཆོས་པ་ཕལ་གྱིས་ལས། །ཆོས་མིན་སྤངས་བ་བན་དྷེའི་ཁྱད་ཆོས་ཡིན། །ཚུལ་ཆོས་ཆོས་མིན་སྤངས་མཛོད་བཤེད་

གཉེན་རྣམས། །ཆོས་དང་ཆོས་མིན་ཤན་ཐང་འབྱེད་པར་གདའ། །དམ་ཚིག་མི་གཉེན་ངོ་མ་ཉིད་ཀྱིས་ལས། །ཚུལ་བཞིན་བསྲུངས་བ་བན་དྷེའི་
ཁྱད་ཆོས་ཡིན། །མངོན་རྐོག་ཐུབ་པར་མཛོད་ཅིག་བཤེད་གཉེན་རྣམས། །མ་དང་མཁའ་འགྲོས་བསྲུངས་ནས་སྐྱོངས་བར་གདའ། །བཅའ་
ཁྲིམ་མི་ཐུབ་སྐྱེ་རྒོ་ཏུལ་བའི་ལས། །བཟང་ཡར་འདྲེན་བྱེད་པ་བན་དྷེའི་ཁྱད་ཆོས་ཡིན། །ཁྲིམ་ཚུལ་བཞིན་སྐྱོངས་མཛོད་བཤེད་གཉིན་རྣམས། །
ཆོས་སྐྱོངས་རྣམས་ཀྱིས་བསྲུངས་ནས་བཞུགས་པར་གདའ། །ཆང་ནི་སྐྱོན་གྱི་རྩ་བ་ཡིན་པའི་ཕྱིར། །ཆང་ལ་སོགས་པའི་བཅའ་ཁྲིམ་བྱེ་བྲག་རྣམས་
ཅིག་ལ་བབ་བཞིན་ལ་སོགས་པར་བསམ་པ་ལ། །བདག་ནི་སྤྲོ་བའི་སེམས་ཀྱི་དྲོས་འདེབ་ཡིན། །དེ་ཕྱིར་གྲོགས་དང་བུ་སློབ་ཐམས་ཅད་ཀྱིས། 
ཐུགས་ལ་ལྕག་ནས་གཅེས་པར་སྐྱོངས་མཛོད་ཅིག །བཅའ་ཁྲིམས་ཐམས་ཅད་བསྡམ་བཞིན་འགྲུབ་པའི་ཐབས། །ཙ་བ་གསུམ་གྱིས་བྱིན་གྱིས་

༄༅། །རླབས་ནས་ཀྱང་། །ཆོས་སྐྱོངས་རྣམས་ཀྱི་བཀའ་བཞིན་བསྲུངས་མ་མཛོད། །སྣང་སྲིད་གཏོར་མཆོད་ཚོགས་སུ་
འབུལ་གྱིས་བཞེས། །དགྱེས་ནས་གནས་འདིར་བསྟན་པ་དར་རྒྱས་མཛོད། །རབ་ཆབ་པ་འཚོག་གང་ནས་༝ ལོ་གསུམ་གྱིས་བར་དུ་དབྱར་ས་ཐག་རིང་རུ་མི་ཉེན། 
ཡར་ཞུ་རྒྱུ་དེ་ལས་མེད། །ཕིར་གཉག་སྒོ་གང་ཡོད་ཡིག་གེ་ལ་བཏབ་མཛོད་དང་། །རེས་ཕྱོགས་ཅིག་ནས་བསྒྲུབ་ཟེར་བ་དང་། །ཡང་དགེ་བཤེས་གྷ་རེས་གནས་འདིའི་བསྟོད་པ་ཅིག་
དང་། །དགོན་པ་བ་ལ་ཞལ་ད་ཅིག་མཛོད་པར་ཞུ། ཟེར་བའི་ལེན་དུ་བརྩེ་བའི་སེམས་ཀྱིས་བྲིས། །བཀྲ་ཤིས་དཔལ་འབར་འཛམ་གླིང་རྒྱན་དུ་ཤོག ། །།

