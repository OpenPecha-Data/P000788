༄༅། །སྙིང་པོ་དོན་གྱི་གཏེར་མཛོད་མན་ངག་རྒྱ་མཚོ་ཞེས་བྱ་བའི་དབུ་ཕྱོགས་ལེགས་པར་བཞུགས་སོ། །

༄༅༅། །འདིར་ཆོས་ཐམས་ཅད་ཀྱི་སྙིང་པོ། རྒྱུད་སྡེ་ཐམས་ཅད་ཀྱི་ཟབ་དོན། །
རྡོ་རྗེ་ཐེག་པའི་མ། དུས་གསུམ་སངས་རྒྱས་ཐམས་ཅད་ཀྱི་དགོངས་པ། ཚེ་གཅིག་
གིས་སངས་རྒྱས་པར་བྱེད་པ། རྣལ་འབྱོར་བླ་ན་མེད་པའི་རྒྱུད་ཀྱི་གྲོལ་ལམ། ཞི་རྫོགས་ཕྱག་
གསུམ་ཀྱི་ཁྲིད་ཐམས་ཅད་ཀྱི་སྤྱི་ཚུན་བསྟན་པར་བྱེད་པ། ཟབ་མོ་ནང་དོན་ཟབ་རྒྱ་ཟུང་འཇུག་བདེན་

༄༅༅། །གཉིས་དབྱེར་མེད་སྙིང་པོ་དོན་གྱི་གཏེར་མཛོད་མན་ངག་རྒྱ་མཚོ་ཞེས་བྱ་བ། བླ་མ་དང་ལྷག་
པའི་ལྷ་ལ་ཕྱག་འཚལ་ལོ། འཁོར་འདས་དབྱེར་མེད་མཉམ་ཉིད་གཉུག་མའི་ངང། །མ་འདྲེས་ཡོངས་རྫོགས་
ལྷུན་གྲུབ་བདེ་ཆེན་ཀློང་། །མཁྱེན་བརྩེ་ནུས་ལྡན་རྒྱལ་བའི་མྱེས་ཆེན་པོ། །དང་པོའི་སངས་རྒྱས་ཀུན་བཟང་
ཉིད་ལ་འདུད། །རང་བཞིན་རྣམ་དག་ལྷུན་གྱིས་གྲུབ་པའི་ངང་། །རྟོགས་དང་གོམས་དང་བརྟན་པ་

མཐར་ཕྱིན་ཅིང་། །གློ་བུར་གཟུང་འཛིན་བསྒྲིབ་གསུམ་རང་སར་གྲོལ། །སྐུ་ལྔའི་བདག་ཉིད་བླ་མ་རྗེ་ལ་འདུད། །སྤྱིར་འདུལ་བྱེད་ཡང་དག་པར་རྫོགས་པའི་
སངས་རྒྱས་ཀྱིས། ཡུལ་གདུལ་བྱ་སེམས་ཅན་རྣམས་སྨིན་ཅིང་གྲོལ་བར་བྱེད་པའི་ཐབས་ལ། ཆོས་ཀྱི་སྒོ་མོ་བརྒྱད་ཁྲི་བཞི་སྟོང་བཀའ་སྩལ་ན་ཡང་། གཏན་ལ་
དབབ་བྱ་གཞི་ལམ་འབྲས་གསུམ་མམ། ལམ་ལྟ་སྒོམ་སྤྱོད་གསུམ་གྱི་ཉམས་སུ་ལེན་ལུགས་ལ་འདུས་པར་གསུང་སྟེ། གླང་པོ་ཆེ་ཆུང་འཇུག་གི་རྒྱུད་ལས། །དེ་
ལ་སྣང་བའི་རྒྱུད་དོན་རྣམ་གསུམ་སྟེ། རྒྱུ་དང་ཐབས་དང་འབྲས་བུར་འབྲེལ་བའོ། ཅེས་གསུངས་པ་དང་། མན་ངག་དོན་བསྡུས་ལས། །བྱ་བ་གཞི་དང་ 
བྱེད་པ་རྐྱེན། །བྱ་བྲལ་འབྲས་བུའི་གནས་སྐབས་དག །ཅེས་དང་། རྫོགས་ཆེན་གསང་སྒྲོན་ལས། །དང་པོ་ལྟ་བས་ཐག་བཅད་ཅིང་། །བར་དུ་བསྒོམ་
པས་ཉམས་སུ་བླང་། །ཐ་མ་སྤྱོད་པས་ལ་དོར་རོ། ཅེས་གསུང་བ་ལྟར་བཤད་ན། གཞི་ལ་གནས་ལུགས་དང་འཁྲུལ་ལུགས་གཉིས་ཏེ། དེ་ལ་དང་

༄༅། །པོ་གནས་ལུགས་ནི། ཆོས་ཀུན་མཉམ་པ་ཉིད་ཀྱི་གནས་ལུགས། །མཐའ་བྲལ་ལྷུན་གྲུབ་ཀྱི་དགོངས་དོན། །མ་འདྲེས་ཡོངས་
རྫོགས་གཞི་གདོད་མ་ནས་ཡིན་ལུགས་ནི། ཡ་ཀི་ཆོས་སྐུ་ཀུན་ཏུ་བཟང་པོ་མན་ཆད་ནས། མནར་མེད་དམྱལ་བ་ཡན་ཆད་དུ། དེ་དངོས་པོའི་བབ། ཤེས་
བྱའི་གཤིས་གཅིག་ཡིན། དཔེར་ན་གསེར་ལས་བྱས་པའི་རྫས་དང་འདྲ། བདེ་བར་གཤེགས་པའི་སྐུ་གཟུགས་གསེར་ལས་བཞེངས་པ་དང་། ཁྱི་ཝ་མི་གཙང་
བའི་སྣོད། གསེར་ལས་བྱས་པ་དང་། མཛེས་པའི་རྒྱན་སོར་གདུབ་གསེར་ལས་བྱས་པ་དང་གསུམ་རྣམ་པ་མི་འདྲ། བདེ་བར་གཤེགས་པའི་སྐུ་གཟུག་
ལ་ཕྱག་ཕུལ་བའི་རྟེན་བྱེད་ནས་བཟང་པོ་གཅིག་ལ་འདོད། ཁྱི་ཝ་མི་གཙང་བའི་སྣོད་ངན་པ་དེ་ཡིད་ལ་མི་འོང་། སོར་གདུབ་མཛེས་པའི་རྒྱན་བྱེད། འདི་
གསུམ་མ་འདྲེས་པར་མིང་མི་འདྲ། རྣམ་པ་མི་འདྲ། མཐོང་ཚུལ་མི་འདྲ་ཡང་། ངོ་བོ་གསེར་ཡིན་པ་ལ་ཁྱད་མེད་ཅིང་ཡོངས་སུ་རྫོགས་དགོས་སོ། །དཔེ་

དེ་བཞིན་དུ་འཁོར་འདས་ལམ་གསུམ་གྱིས་བསྡུས་པའི་ཆོས་ཐམས་ཅད། མིང་མི་འདྲ། རྣམ་པ་མི་འདྲ། མཐོང་ཚུལ་མི་འདྲ། རྣམ་པ་སྣ་ཚོགས་
སུ་ཤར་ནས་མ་འདྲེས་པར་སྣང་ཡང་། སེམས་ཉིད་ཁོ་རང་གི་རང་གཟུགས་སམ། སྐྱེ་མེད་རིག་པའི་རང་མདངས་ཡིན་པས་ཡོངས་སུ་རྫོགས་པའོ། །
འདི་ལ་ཡིན་ལུགས་གཏིང་ནས་ངོ་སྤྲད་ན། སངས་རྒྱས་ཀྱི་དགོངས་པ། སེམས་ཅན་གྱི་སེམས་ཉིད། །ཤེས་བྱ་གཉུག་མའི་གཤིས་དེ། ངོ་བོ་སྣང་
སྟོང་གཉིས་མེད། རང་བཞིན་སྐྱེ་མེད་ཀྱི་གནས་ལུགས། མཚན་ཉིད་སྣ་ཚོགས་སུ་ཤར་བ། འདི་གསུམ་གྱིས་གཏན་ལ་དབབ་ནས་བཤད་ན། །
ཐོག་མར་མཚན་ཉིད་ནི། སེམས་ཉིད་འོད་གསལ་འགག་པ་མེད་པར་རང་སྣང་བའི་སྣང་བ་སྣ་ཚོགས་དེ། བརྟགས་ན་ཆགས། བལྟས་ན་སྣང་། །
བསྒྲུབ་ན་འགྲུབ། རྐྱེན་གྱིས་ཅིར་ཡང་འཆར་བའོ། དེ་ཡང་གནས་ལུགས་དེ་རང་གདངས་འགག་པ་མེད་པའི་དོན་གྱིས་ན། དུས་གསུམ་དུ་མེད་མ་མྱོང་

༄༅། །བ༑ ཕྱོགས་གཅིག་ཏུ་གྲུབ་པ་མེད་པས་ཅིར་ཡང་སྣང་བ། གཤིས་རྩ་བྲལ་གྱི་ཡེ་ཤེས་རང་སྣང་བས་ཡུལ་མེད་པ། རང་
སྣང་ལ་རང་སྤྱོད་པའི་དགོངས་པ་བསྐང་བ། སྐྱེས་པ་ཉིད་ནའང་སྐྱེ་བ་མེད་ཅིང་། སྐྱེ་མ་མྱོང་ཡང་། སྣང་ཙམ་དུ་མ་འགག་པ། སྣང་ཙམ་
ཀྱི་དུས་ན་ཚོགས་དྲུག་གི་སྣང་བ། རིགས་དྲུག་གི་སྡུག་བསྔལ། ལམ་པའི་དུས་ན་ཐེག་པའི་བྱེ་བྲག་དང་། ཉམས་དང་ཏིང་ངེ་འཛིན། སངས་
རྒྱས་པའི་དུས་ན། སྐུ་དང་ཡེ་ཤེས་ཞིང་ཁམས་མཛད་པ་ལ་སོགས་པ། སྣ་ཚོགས་སུ་སེམས་ཉིད་རང་སྣང་བ་དེ། དཔེར་ན་རྒྱ་མཚོ་ཉིད་ལས་
གཟུགས་བརྙན་སྣ་ཚོགས་སུ་འཆར་བ་དེ་ནི་གཞིའི་མཚན་ཉིད་ཡིན་ནོ། དྭགས་པོ་རིན་པོ་ཆེས། གཞིའི་མཚན་ཉིད་ནི་སྣ་ཚོགས་སུ་སྣང་བའོ་གསུངས། །
གཞིའི་རང་བཞིན་ནི། དེ་ལྟར་སྣང་བའི་གཟུགས་བརྙན་གྱི་གཤིས་དེ་ཆུ་ཡིན་པ་བཞིན་དུ་སྣང་བ་སྣང་བ་སྣ་ཚོགས་སུ་ཤར་བ་དེ་ངོ་བོས་སྟོང་ཞིང་དུས་

གསུམ་ཀྱི་རིམ་པར་ཡོད་མ་མྱོང་བ། མཚན་ཉིད་ཕྱོགས་གཅིག་ཏུ་མི་གནས་ཤིང་ཕྱོགས་མེད་དུ་ཤར་རུང་བ། སྤྲོས་པ་དང་བྲལ་ཡང་། རྣམ་འཕྲུལ་
སྤྲོས་པ་ཅན་དུ་ཤར་བ་འགལ་བ་མེད་པ། ངོ་བོ་རང་སྣང་བས་ཡུལ་མེད་པ། དངོས་པོའ་ཆོས་སུ་སྐྱེ་མ་མྱོང་བས། ཀ་ནས་དག་པ། ཅིར་ཡང་མ་
གྲུབ་པས། ཅིར་ཡང་འབྱུང་རུང་དུ་འདུག་པ། མ་གྲུབ་པ་དེ་ཉིད་ཀུན་ལ་ཁྱབ་པས། ཀུན་གྱི་གོ་འབྱེད་པ། གཟུགས་དང་། ཁ་དོག །ཕྱོགས་
དང་རིས། མཐའ་དང་དབུས། ཕྱི་ཆད་ཕྱོགས་ལྷུང་གི་རྟོག་མཐའ་ལས་གྲོལ་བ། དཔེར་ན་རྒྱ་མཚོའི་ནང་ན་གཟུགས་བརྙན་ཅི་ཤར་ཡང་། ཕ་
རིའི་གཟུགས་བརྙན་ཐམས་ཅད་ཀྱང་ཆུ། མཁས་པས་དང་ཚག་ལ་བཙགས་ཀྱང་། ཆུ་དེ་ཉིད་ཀྱི་གཟུག་བརྙན་མ་གཏོགས་པ། དངོས་པོ་རང་
ཁ་མ་བཅོལ་བས་མི་རྙེད་པ་བཞིན་ནོ། གཞིའི་ངོ་བོ་ནི། དེ་ལྟ་བུའི་མ་ཚད་ཉིད་སྣང་བ་འགག་པ་མེད་པ་དང་། རང་བཞིན་སྟོང་བ་སྐྱེ་བ་མེད་པ་

༄༅། །གཉིས། སྣང་སྟོང་འགལ་བ་ལྟར་སྣང་ཡང་། རང་རིག་པ་སེམས་ཉིད་ཀྱི་ངོ་བོ་ལ་དབྱེར་མེད། སྣང་རིག་སྟོང་
གསུམ་རོ་མཉམ། གཞི་སྒྲོ་བསྐུར་གྱི་མཐའ་དང་བྲལ་བ། བློས་བྱར་མ་གཏུབ་བ། ཐ་སྙད་ཀྱི་གདག་གཞི་མ་གྲུབ་པ་གཅིག་ཡིན་ནོ། སྣང་
རིག་སྟོང་གསུམ་རོ་མཉམས་ལུགས་ནི། སྣང་བ་ཡང་རིག་པ་རང་སྣང་ཞིང་། སྣང་དུས་ངོ་བོས་སྟོང་ཞིང་འཛིན་པ་ཀ་ནས་དག་པ། སྟོང་པ་ཉིད་རིག་
པའི་སྙིང་པོ་ཅན་དུ་འདུག་པས། སྣང་བའི་དུས་ན་སྟོང་པ་དང་མ་བྲལ། སྟོང་པའི་དུས་སུ་སྣང་བ་དང་མ་བྲལ་བས་ན། སྣོང་བ་ལོགས་སུ་མི་འདུག 
སྟོང་པ་ལོགས་སུ་མི་འདུག་པས། སྣང་སྟོང་གཉིས་ལ་རིག་པས་ལོངས་སྤྱོད་པའོ། རིག་པ་ནི་ལོངས་སྤྱོད་རྫོགས་པའི་སྐུའོ། སྟོང་པ་ནི་ཆོས་ཀྱི་སྐུའོ། 
སྣང་བ་ནི་སྤྲུལ་པའི་སྐུ། གཞི་སྣང་རིག་སྟོང་གསུམ་དེ་སྐུ་གསུམ་དུ་ངོ་སྤྲད་པའི་དོན་ཡང་འདི་ཡིན་ནོ། སྣང་རིག་

སྟོང་གསུམ་གཅིག་ཡོང་པ་ན། གསུམ་ཀ་ཚང་བའི་རྒྱུ་མཚན་ནི། སྣང་པ་ཁོ་ན་ཡིན་ན། རིག་སྟོང་གཉིས་ཀྱིས་མི་སྟེར། སྟོང་པ་ཁོ་ན་ཡིན་ན། །
སྣང་རིགས་གཉིས་ཀྱིས་མི་སྟེར། རིག་པ་ཁོ་ན་ཡིན་ན། སྣང་སྟོང་གཉིས་ཀྱིས་མི་སྟེར། དཔེར་ན་སྒོག་ཆུ་བཞིན་ནོ། སྒོག་པ་ཁོ་ན་ཡིན་ན། །
ཚྭ་ཆུ་གཉིས་ཀྱིས་མི་སྟེར། ཚྭ་ཁོ་ན་ཡིན་ན། །སྒོག་ཆུ་གཉིས་ཀྱིས་མི་སྟེར། ཆུ་ཁོ་ན་ཡིན་ན་ཚྭ་སྒོག་གཉིས་ཀྱིས་མི་སྟེར་ནས། འདི་གསུམ་
རོ་མཉམ་པ་བཞིན་ནོ། དེ་བཞིན་དུ་ངོ་བོ་ལ་མཚན་ཉིད་རང་བཞིན་གཉིས་ཚང་། མཚན་ཉིད་ལ། ངོ་བོ་རང་བཞིན་གཉིས་ཚང་། རང་བཞིན་ལ་ངོ་བོ་
མཚན་ཉིད་གཉིས་ཚང་བས། རེ་རེ་ལ་ཡང་ཆོས་གསུམ་གསུམ་ལྷག་ཆད་མེད་པར་ཚང་སྟེ། ཡོད་མ་མྱོང་ལ། མེད་མ་མྱོང་། སྣང་མ་མྱོང་ལ་
སྟོང་མ་མྱོང་། རྟག་མ་མྱོང་། ཆད་མ་མྱོང་། སྐྱེ་མ་མྱོང་ལ། འགགས་མ་མྱོང་། འཁྲུལ་མ་མྱོང་ལ། གྲོལ་མ་མྱོང་། རྒྱ་མ་ཆད་ཕྱོགས་

༄༅། །མ་ལྷུང་། འདི་ལྟ་བུའི་དོན་འདི་ནི། སངས་རྒྱས་ཀྱིས་མ་མཛད། སེམས་ཅན་གྱིས་མ་བཅོས། ལམ་ཀྱིས་མ་སྦྱངས། །
གཉེན་པོས་མ་བསླད། ཁ་དོག་མ་བསྒྱུར། གཟུགས་མ་བརྗེས་པར། གཞི་དོན་འདི་རྟོགས་ན། ལམ་རང་བྱུང་སྙིང་པོའི་རང་འགྲོས། བསྒོམ་
རང་བྱུང་གཉུག་མའི་རང་བབ། སྐྱོན་རང་དག །ཡོན་ཏན་ཡེ་རྫོགས། མཐའ་ཡེ་བྲལ། སྐུ་གསུམ་རང་གནས། ཡེ་ནས་ལྷུན་གྱིས་གྲུབ་པ། །
དངོས་པོའི་གཤིས་ཅི་ལྟར་གནས་པའི་གནས་ལུགས་དེ་འཁོར་འདས་གཉིས་སུ་རྒྱ་མ་ཆད། ཡོད་མེད་གཉིས་ཀྱི་ཕྱོགས་སུ་མ་ལྷུང་། ཐབས་ཤེས་
གཉིས་ཀྱི་རིས་སུ་མ་ཆད། གཞི་ལམ་འབྲས་བུའི་ཐ་སྙད་དང་བྲལ་བ། ལྟ་བསྒོམ་སྤྱོད་གསུམ་གྱི་རི་མོ་མ་དོད་པ་དེ་ལ། གཞི་གནས་ལུགས་
མཉམ་པ་ཉིད་ཀྱི་དོན་ཅེས་བྱའོ། གཞི་གནས་ལུགས་ངོས་བཟུང་པ་ལ། འདི་ལྟ་བུའི་ཐོག་ནས་སྒྲོ་འདོག་ཐམས་ཅད་ཆོད་དགོས། གཞི་དོན་

འདི་ལ་ཐག་པ་མ་ཆོད་ན། ལམ་གྱི་ལྟ་བ་རྟོགས་ཚུལ་ཟབ་ཟབ་མང་པོ་བཤད་ན་ཡང་། ཐམས་ཅད་ལ་ཆུག་ནས་འགྲོ། འབྲས་བུ་སངས་རྒྱས་
ཐོབ་པར་བྱེད་པ་ལམ། རིང་བུ་འགྱང་བ་ཡིན་ནོ། གོང་གི་གཞི་དོན་འདི་ལྟ་བུ་ལ་དགོངས་ནས། སློབ་དཔོན་སངས་རྒྱས་གསང་བས། །ཐ་དད་
དུས་ན་གསེར་བཞིན་དུ། རང་བྱུང་ཡེ་ཤེས་ཐ་དད་མེད། །དེ་ཡང་འཆིང་གྲོལ་གཉིས་ཀའི་བདག །མེ་ལོང་དང་ནི་གཡར་བཞིན་དུ། ཅེས་དང་། 
རིགས་དང་ཁ་དོག་དབྱིབ་མེད་ལ། །ཕྱི་ནང་སྣོད་བཅུད་ཐམས་ཅད་སྣང་། ཅེས་དང་། །དྲུག་གི་འགྲོ་བ་ཐམས་ཅད་ཀྱི། །སེམས་ཉིད་
ནོར་བུ་རིན་པོ་ཆེ་ན། །ཅི་ལྟར་བསམ་པ་སྣང་བ་ལ། །འཁྲུལ་གཞི་ཡོད་མེད་སྒྲོ་བསྐུར་བྲལ། ཅེས་གསང་སྔགས་ཀྱི་གཞི་དོན་འཁོར་འདས་དབྱེར་
མེད་མཉམ་པ་ཉིད་གྱི་དོན་ལ་དགོངས་ནས་གསུང་། དེ་ལ་སོགས་པའི་ལུང་མང་སྟེ། ཡིག་གེ་མང་དོགས་པའི་ཕྱིར་ན། སྐབས་འདིར་རེ་ཞིག་ལུང་

༄༅། །སྦྱོར་ཐམས་ཅད་སྤང་བར་བྱའོ། འདིར་ནི་གསང་སྔགས་ཀྱི་གཞི་དོན་སངས་རྒྱས་ཀྱི་དགོངས་པ་ཅི་ལྟ་བ་བཞིན་ངོས་བཟུང་བ་ཡིན། 
གཞན་ཡང་གཞི་གནས་ལུགས་ཙམ་ལ་གཅིག་ཀྱང་ཐེག་པ་རང་རང་གི་འདོད་ལུགས་ལ་གྲུབ་མཐའ་མི་འདྲ་བ་རེ་རེ་ཡོད་པ་ཡིན་ཏེ། བྱམས་མགོན་གྱིས། །
ཆོས་ཀྱི་དབྱིངས་ལ་དབྱེར་མེད་ཕྱིར། །རིགས་ནི་ཐ་དད་རུང་མ་ཡིན། །བརྟེན་པའི་ཆོས་ཀྱི་བྱེ་བྲག་གིས། །དེ་ཡི་དབྱེ་བ་རབ་ཏུ་བརྗོད། ཅེས་
གསུང་བས། ཐེག་པ་རང་རང་གི་གང་ཟག་གི་རྒྱུད་ལ་ཁམས་མི་འདྲ། མོས་པ་མི་འདྲ། བསྒྲུབ་པ་མི་འདྲ། འབྲས་བུ་མི་འདྲ་བ་ཡིན་ཏེ། མདོ་སྡེ་
རྒྱན་ལས། ཁམས་རྣམས་དང་ནི་མོས་པ་དང་། །བསྒྲུབ་པ་ཐ་དད་དབྱེ་བ་དང་། །འབྲས་བུ་ཐ་དད་དམིགས་པའི་ཕྱིར། །རིགས་ཡོང་ཉིད་
ངེས་པར་བརྗོད། ཅེས་སོ། གཉིས་པ་ལ་འཁྲུལ་ཚུལ་ནི། གནས་ལུགས་རང་སྣང་ངོ་བོས་སྟོང་ཞིང་། སྟོང་པ་རིག་པའི་སྙིང་པོ་ཅན། སྐུ་

གསུམ་དབྱེར་མེད་དུ་ཡེ་ནས་གནས་པ་དེ་རང་དང་ལྷན་གཅིག་སྐྱེས་པའི་མ་རིག་པས་ངོ་མ་ཤེས་པ་ཡིན་ཏེ། ཚུལ་ཇི་ལྟར་དུ་ངོ་མ་ཤེས་ན། ཨ་ཡུ་རའི་མིའམ། 
མུན་པ་ལ་གཟུགས་བསྟན་པ་བཞིན་དུ་ངོ་མ་ཤེས་པས་སེམས་བླུན་ཏེ། རྨུག་གེ། རྙོག་གེ ཐིབ་བེ་སྡོད་པ་དེ་ནི་ལྷན་ཅིག་སྐྱེས་པའི་མ་རིག་པ་ཡིན་ནོ། །
དེའང་རྒྱུ་མཚན་ལྔའི་སྒོ་ནས་མ་རིག་སྟེ། གནས་ལུགས་དེ་ཉིད་སྨྲ་བསམ་ཤེས་བརྗོད་ཀྱི་བློ་ལས་འདས་ཤིང་། ངོས་བཟུང་གིས་གཏད་སོ་མེད་
པས་མ་རིག་སྟེ། དཔེར་ན་ནམ་མཁའ་ལ་རི་མོ་བྲི་མ་བཏུབ་པ་དང་འདྲ། ཡུལ་ཡུལ་ཅན་དུ་མ་གྲུབ་པས། རིག་བྱ་རིག་མཁན་གཉིས་སུ་མེད་པས་མ་
རིག་སྟེ། མིག་གིས་མིག་མི་མཐོང་པ་དང་འདྲ། བདག་རྐྱེན་སྟོན་མཁན་གྱི་བླ་མ་མེད་པས་མ་རིག་སྟེ། རྒྱལ་བུ་འབངས་སུ་འཁྱམས་པ་དང་འདྲ། །
ཕྱོགས་གཅིག་ཏུ་མ་གྲུབ་པས། ཤེས་པའི་སྐྱེ་ཚུལ་ཅིར་ཡང་འཆར་དུ་གཏུབ་པས། རང་རིག་པ་ཉིད་མ་རིག་པར་ཤར་ཏེ། སྨན་ག་བུར་དུག་དུ་སོང་བ་དང་

༄༅། །འདྲ། ངོ་བོ་རིག་པའི་ཡེ་ཤེས་ལ་གནས་པ་ཕྱིན་ཅི་ལོག་ཏུ་བརྟགས་བས་མ་རིག་སྟེ། ཐགས་པ་ཁྲ་བོ་ལ་སྦྲུལ་དུ་འཛིན་པ་དང་
འདྲའོ། དེ་ལ་ཀུན་ཏུ་བརྟགས་པའི་མ་རིག་པ་ནི། ལྷན་སྐྱེས་མ་རིག་པའི་ཐོག་ཏུ་མ་སྡོད་དེ། དཔེར་ན་རྒྱལ་བ་དེས། ཟས་སུ་ཤ་རྗེན་ཟ། གོས་
སུ་རེ་བ་གྱོན། །ལག་ན་ཁྱི་གསོད་ཀྱི་བེར་རྒ་ཐོགས་ནས། འབངས་ཕལ་པའ་སྤྱོད་ངན་སྣ་ཚོགས་སུ་བྱེད་པ་བཞིན་དུ། མ་རིག་པའི་གཤིས་རིག་
པའི་སྙིང་པོ་ཅན། རིག་པ་གསལ་བའི་སྙིང་པོ་ཅན། གསལ་བ་དེས། སེམས་གཞི་མེད་རྩ་བྲལ་བདག་མེད་ལ་བདག་དུ་བཟུང་། ཡུལ་མེད་ལ་
ཡུལ་དུ་བཟུང་ནས། བཟང་པོ་ལ་འདོད་ཆགས། ངན་པ་ལ་ཞེ་སྡང་། བར་བ་ལ་གཏི་མུག བདག་ཏུ་ང་རྒྱལ། གཞན་ལ་འཕྲག་དོག ཉོན་
མོངས་པ་ལྔ་སྐྱེ་བས་ལས་བསགས། ལས་བསགས་པའི་ལུས་བླང་།  དེ་ཡང་ལས་དགེ་བས་མཐོ་རིས། མི་དགེ་བས་ངན་སོང་གསུམ། མི་

གཡོ་བའི་ལས་ཀྱིས་ཁམས་གོང་མ་གཉིས་སུ་འཕང་ངོ་། འདི་རྣམས་མ་ལ་དགོངས་ནས། ལུང་དང་རྟོགས་པའི་དབང་ཕྱུག་ཐ་རྩ་བས་འདི་ལྟར་དུ་གསུང་
སྟེ། །འཁོར་འདས་གཉིས་སུ་མ་བྱུང་པའི། །དང་པོའི་སེམས་དེ་ཇི་ལྟར་གནས། །འཁྲུལ་བས་འཁོར་བ་ཇི་ལྟར་བྱུང་། །རྟོགས་ནས་མྱ་ངན་
ཇི་ལྟར་འདས། །འཁོར་འདས་གཉིས་སུ་མ་བྱུང་པའི། །ཐོག་མར་སེམས་ཀྱི་གནས་ལུགས་ནི། །བྱས་པ་མེད་པའི་རང་བྱུང་སྟེ། །འཁོར་
འདས་གཉིས་ཀྱི་སྤྱི་མྱེས་ཡིན། །གཉུག་མ་ལྷན་སྐྱེས་ཡེ་ཤེས་ནི། །དེ་ལ་འཁྲུལ་ལུགས་རྣམ་ལྔ་སྟེ། །གཞི་ཅི་ལ་འཁྲུལ་ན་གཉུག་མ་ལས། །
རྒྱུ་གང་གིས་བྱས་ན་མ་རིག་པས། །རྐྱེན་གང་གིས་བྱས་ན་ཡིད་གཉིས་ཀྱིས། །དཔེ་ནི་རྨི་ལམ་དག་དང་འདྲ། །འབྲས་བུ་ཁམས་གསུམ་རྒྱུ་དྲུག་
གོ །སེམས་གཉུག་མར་རང་བྱུང་ཡེ་ཤེས་ལས། །རྒྱུ་མ་རིག་རྣམ་གཉིས་བྱུང་ཚུལ་ནི། །སེམས་ཉིད་དང་ཆོས་ཉིད་འདྲེས་པ་སྟེ། །ལྷན་ཅིག་སྐྱེས་པའི་

༄༅། །ཡེ་ཤེས་ཡིན། །དེ་ཉིད་སྣང་ལ་མ་ངེས་པས། །རང་རོ་རང་གོས་མ་ཤེས་སྟེ། །ལྷན་ཅིག་སྐྱེས་པའི་མ་རིག་པའོ། །གསལ་བ་
ངར་འཛིན་ཤེས་པ་ཡིན། །ཤེས་པར་རང་རིག་བདག་དུ་བཟུང་། །ཡུལ་རང་སྣང་དག་པ་གཞན་དུ་བཟུང་། །རྟོག་མེད་ཤེས་རབ་དང་བྲལ་ནས། །ཆོས་
ཉིད་དོན་དེ་མ་རྟོགས་པས།

༄༅། །སྤྲུལ་པའི་སྐུ་སྟེ། མ་རིག་པའི་དུས་དེ་ཉིད་ནའང་སྐུ་གསུམ་དུ་ཀྲོང་ངེ་། དང་པོ་གནས་ལུགས་གོང་དུ་བཤད་པ་ལྟ་བུ་གཅིག་
ཡིན་པ་ལ། ད་འཁྲུལ་བས་ངན་དུ་སོང་བའམ། རིང་དུ་སོང་བ་མེད་དེ། ངོ་མ་ཤེས་པ་ཙམ་མིན་པ། འཁྲུལ་ཚུལ་འདི་ཀ་མདོག་མ་བསྒྱུར་པར་སྐུ་གསུམ་
དུ་ལམ་མེ་ཡོད། །ཉོན་མོངས་པ་དུག་ལྔ་མཐར་ཐུག་པ་གཅིག་སྐྱེས་པའི་དུས་སུ་ཡང་། རང་རིག་རང་གསལ་སྐུ་གསུམ་དུ་ལམ་མེ་ལས་ཀྱི་མཐར་ཐུག་
མཚམས་མེད་པའི་མི་དགེ་བ་བྱས་པའི་དུས་ན་ཡང་། རང་སྣང་སྐྱེ་འགག་གནས་གསུམ་དང་བྲལ་བ་སྐུ་གསུམ་དུ་ལམ་མེ། འཁྲུལ་སྣང་གི་མཐར་ཐུག་
པ་དམྱལ་བ་ལྟ་བུར་སྡུག་བསྔལ་མྱོང་བའི་དུས་ན་ཡང་། སྐུ་གསུམ་གྱི་ངོ་བོ་རང་གྲོལ་ནས། ངོ་མ་ཤེས་པས་དམྱལ་བར་བཟུང་བ་མ་གཏོགས་པ། ངོ་
ཤེས་ན་དམྱལ་བའི་སྣང་རིག་དེ་སྤངས་ནས་གཞན་དུ་བཙལ་མ་དགོས་པར། དམྱལ་བའི་སྣང་རིག་ལམ་མེ་བ་དེ་ཀ་སྐུ་གསུམ་དུ་འདུག་པ་དེ་ལ། འཁྲུལ་

ལུགས་ཕྱག་རྒྱ་ཆེན་པོ་ཟེར་བ་ཡིན་ནོ། བུ་ཀུན་ན་སོམས་ཤིག ངས་ནི་འཁྲུལ་ལུགས་ཕྱག་རྒྱ་ཆེན་པོ་འདི་ཀ་གོ་བས། འཁོར་འདས་ལ་གྱུར་མིད་བརྒྱབ། སངས་
རྒྱས་ལ་ཉིན་ཁུག་བྱས། །སྣང་སྲིད་རྒྱ་ལག་དུ་སོང་། འཁོར་བ་དོང་ནས་སྤྲུག་འཁོར་འདས་ཀྱི་ཆོས་འཁོར་རྒྱུ་སྐྲའི་རྩེ་མོ་ཙམ་ཡང་མ་རྙེད་པས། སྐུ་ 
གསུམ་གྱི་ཡོ་ལང་བྱས་པ་ཡིན་ནོ། །ཕལ་ཆེར་བའི་བློ་རུ་འདི་མ་ཤོང་བར། སྐྱེ་བཀགས་པ་རྣམས་ཁ་རྐྱང་པས་ཁོགས། ང་ལ་ལྷ་ལྡིང་དུ་ནུབ་གཅིག་
འདི་སྐད་བྱ་བ་བྱུང་། །ལྟོས་དང་སྐྱེ་བའི་རང་བཞིན་མི་དམིགས་པ། །དེ་ཚེ་ལྷན་གཅིག་སྐྱེས་དེ་བྱེ་བྲག་མེད། །དེའི་རང་བཞིན་རབ་དུ་ངེས་གྱུར་
ན། །གང་ཚེ་མི་མཐུན་པ་དེ་རྣམ་པར་སྨོས། །འགྲོ་ལྔ་འདི་དག་དེ་བཞིན་གཤེགས་པ་ལྔ། །ཡིན་པར་སེམས་པའི་ཚེ་ན་སུ་ཡིས་བཅིང་། ཅེས་
བྱ་བར་བྱུང་སྟེ། དེ་ཡང་དེའི་དོན་དུ་འདུག་གོ །ཞེས་གསུང། དེ་ཡང་འཁྲུལ་ཐོག་ཏུ་གཞི་རྫོགས། གཞི་ཐོག་ཏུ་ལམ་འབྲས་ཚང་དགོས་

༄༅། །རྒྱལ་བ་ཡང་དགོན་པས། མདོར་ན་སྣང་སྲིད་འཁོར་འདས་ཀྱི་ཆོས་ཐམས་ཅད་མ་ལུས་ཅིང་ལུས་པ་མེད་པ་ཐམས་ཅད་རང་ས་རང་ས་
ན་སོ་མ་ཉམས་མདོག་མ་བསྒྱུར་བར། སྐུ་གསུམ་ཀྱི་དངོས་གཞིར་གནས་པ་ལ། གཞི་ལས་མི་འདའ་བའི་ངོས་ནས། གཞི་ཕྱག་རྒྱ་ཆེན་པོར་ལམ་
མེ། དེ་ཉིད་ལམ་ལས་མི་འདའ་བས་ལམ་གྱི་དངོས་གཞིའི་གནས་པས། ལམ་ཕྱག་རྒྱ་ཆེན་པོ་ལམ་མེ། དེ་ཉིད་འབྲས་བུའི་དངོས་གཞིར་གནས་ཤིང་
འབྲས་བུ་ལས་མི་འདའ་བས་འབྲས་བུ་ཕྱག་རྒྱ་ཆེན་པོར་ཀྲོང་ངེ་བ་སྟེ། རང་ལྡོག་ཐ་དད་ལ་བརྟགས་པ་ལས། ངོ་བོ་ལ་དབྱེར་མེད་དེ། ཕྱག་རྒྱ་ཆེན་
པོའི་རང་བཞིན་ནོ། ཅེས་གསུང་པ་དང་། སངས་རྒྱས་གསང་བས། ལམ་དང་འབྲས་བུའི་ཆོས་ཚང་བ། འབྲེལ་པ་གསུམ་གྱི་ཏན་ཏྲའོ། 
ཅེས་གསུང་། གཞི་གནས་ལུགས་ལ་གདོད་མ་ནས་གཞི་ལམ་འབྲས་གསུམ་ཐ་དད་དུ་འགྱུར་མ་མྱོང་བར། མ་འབྲེལ་རང་འབྲེལ་དུ་གནས་པ་དེ་སངས་རྒྱས་

ཀྱིས་མཁྱེན་ནས། བཀའ་མདོ་རྒྱུད་རྣམས་སུ་གཞི་ལམ་འབྲས་གསུམ་འབྲེལ་པ་གཅིག་གིས་ཁོག་ཕུབ་ནས་གསུང་པ་ལ། དེ་ཐོས་བསམ་ཀྱི་
གོ་བ་ལ་ཡང་གདོད་ནས་གནས་ལུགས་ཀྱི་གཤིས་ལ། གཞི་ལམ་འབྲས་གསུམ་དབྱེར་དུ་གནས་ཚུལ་དེ་མ་རྟོགས་པས་འཁྲུལ་ཚུལ། ངེད་བཟོད་
རྟོགས་པས། གཞི་ལམ་དུ་སློང་པ་དེའི་ངང་ལ་གོམས་པས། ལམ་དང་འབྲས་བུ་རིམ་པར་འབྲེལ་ཚུལ་གོ་དགོས་པ་ཡིན། བསྒོམ་པས་ 
ཉམས་སུ་བླང་པ་ལ། གདོད་ནས་གནས་པའི་དོན་དེ་ཕྱིན་ཅི་མ་ལོག་པར་མངོན་དུ་གྱུར་པས། གཞི་ལམ་དང་འབྲེལ་ཐུབ་པ་རྟོགས་པའི་དོན་ལ་
རྩེ་གཅིག་དུ་གོམས་པས། རྗེས་སྣང་གི་རྟོག་པ་ཕྲ་རགས་རིམ་པར་ཆོད་ནས། ས་བཅུའི་རྒྱུན་མཐའི་བར་དུ་བསྐྱལ་ནས་མཁྱེན་གཉིས་དབྱེར་མེད་
མངོན་དུ་གྱུར་པས་ལམ་འབྲས་བུ་དང་འབྲེལ་ཐུབ་ན་དོན་གཉིས་འགྲུབ་པ་ཡིན། དེ་ལྟར་གོ་ཞིང་ཉམས་སུ་མྱོང་བ་ན། སངས་རྒྱས་པའི་གནད་

༄༅། །འགགས་ཟིན་པ་ཡིན། དེ་ལྟར་མ་གོ་བའི་གཞུང་བཤད་ཐ་སྙད་པ་རྣམས་ཀྱིས། གནས་ལུགས་དང་འཁྲུལ་ལུགས་
འདི་ལྟར་མི་གོ་ཞིང་། གཞུང་ལ་ས་བཅད་བཏབ། ཚིག་ཐོག་ནས་འབྲུ་མ་ནན་ཏེ། བརྗོད་བྱའི་གཙོ་བོ་ངོས་མ་ཟིན་པ་ཡིན་ནོ། དཔེར་
ན་སྒོ་ཐེམ་མ་བརྫིས་པར་ཕུག་གི་རྒྱུས་གཤད་བྱེད་པ་དང་འདྲ། ཉམས་སུ་མ་མྱོང་བས། རྟོགས་ལྡན་ཡིན་ངེས་པ་གཅིག་དང་ཐུག་ན། གཞི་
དོན་ཡིན་པར་འདོད་པའི་བཤད་པ་རྣམས། ཐེ་ཚོམ་གྱི་གཞིར་གྱུར་པ་ཡིན་ནོ། །དེས་ན། ཐ་སྙད་ཐོས་བསམ་ཐར་པའི་ལམ་ཡང་མིན། མང་དུ་
ཐོས་ཀྱང་ཐ་མལ་ཤེས་རྒྱུད་ཅན། མཁས་པ་དེ་འདྲའི་རང་རྒྱུད་འཁོར་སྙམ་མོ། གཞན་ཡང་འཁྲུལ་ལུགས་འདི་ལ། གཞི་འཁྲུལ་བར་འདོད་པ་
དང་། གཞི་མ་འཁྲུལ་བར་འདོད་པའི་གྲུབ་མཐའ་གཉིས། མཁས་པ་རྣམས་ཀྱིས་གསུང་འདུག་སྟེ། ཕུག་གོ་ན་གནད་གཅིག་ཡིན། དེའི་

དོན་ནི། གཞི་འཁྲུལ་བ་བྱས་ནའང་བཟོད། འཁྲུལ་བའི་དུས་དེ་ཉིད་ན་གཞི་གནས་ལུགས་གར་སོང་། གཞི་དེ་ཉིད་འཁྲུལ་བར་ཤར་ནས་སྣང་བ་ཡིན་
ཏེ། དཔེར་ན་སྨན་ག་བུར་ཚ་ནད་ཅན་ལ་སྨན་ཡིན་ཀྱང་། གྲང་ནད་ཅན་ལ་དུག་དུ་སྣང་བཞིན་དུ། དོན་ལ་ནད་པའི་ངོ་ལ་སྨན་དུག་གཉིས་བྱུང་
ཡང་ག་བུར་ལ་ངོ་བོ་གཅིག་ཡིན་པ་བཞིན་ནོ། གཞི་མ་འཁྲུལ་བར་འདོད་པ་ནི། གཞི་དང་འཁྲུལ་པ་གཉིས་ཤན་འབྱེད་འདོད་པ་ཡིན་ནོ། ཁོ་བོའི་
བླ་མ་རིན་པོ་ཆེའི་འདི་ལྟར་གསུངས། མཚོན་དཔེའི་ཆེན་མོར། འོ་ན་འཁྲུལ་པ་དེ་ལ་འཁྲུལ་གཞི་ཡོད་དམ། ཞེ་ན། སྤྱིར་གཞི་ལ་འཁྲུལ་པ་
ཡོད་ན། གཞི་རང་གི་རང་མི་སྤང་བ་བཞིན་དུ། འཁྲུལ་པ་ཡང་རང་གིས་རང་མི་སྤང་བར་ཐལ། །གཞི་ལ་འཁྲུལ་པ་མེད་ཏེ། འཁྲུལ་བ་གློད་
བུར་དུ་བྱུང་བ་ཡིན་ནོ། ཞེ་ན། གཞི་ལ་འཁྲུལ་པ་མེད་ཀྱང་འཁྲུལ་པ་གློ་བུར་དུ་འབྱུང་བའི་ཕྱིར་ཏེ། རྒྱུད་དག་པའི་སངས་རྒྱས་ལ་ཡང་འཁྲུལ་

༄༅། །པ་འབྱུང་བར་ཐལ་ཞེ་ན། གཞི་ལ་འཁྲུལ་པ་མེད་ཀྱང་། འཁྲུལ་པའི་གཞི་ཡོད་དེ། ཐག་པ་ལ་སྦྲུལ་དུ་སྣང་བ་
བཞིན་ནོ། དེས་ན་ཀུན་གཞིའི་གནས་ལུགས་ལ་འཁྲུལ་བའི་གཞི་མེད་དེ། འཁྲུལ་པའི་གཞི་ཀུན་གཞིའི་ཆོས་ཉིད་མ་རྟོགས་པས་བྱས་པ་ཡིན་
ནོ། ཅེས་དང་། ཡང་སྤྱིར་ཀུན་གཞི་ལ་གཉིས་ཡོད་ཏེ། གཞི་དོན་གྱི་ཀུན་གཞི་དང་། སྦྱོར་བ་འདུན་པའི་ཀུན་གཞིའོ། །གཞི་རྣལ་མ་དོན་
གྱི་ཀུན་གཞི་ནི། སེམས་ཉིད་དངོས་པོའི་གཤིས་གྱི་གནས་ལུགས་གཞི་རྒྱ་ཆད་ཕྱོགས་ལྷུང་མེད་པ་ནམ་མཁའ་ལྟར་གནས་པའོ། ཡང་སྦྱོར་བ་འདུན་
པའི་ཀུན་གཞི་ནི། སེམས་ཀྱི་ཡིན་ལུགས་དེ་མ་རྟོགས་པས། ང་བདག་གིས་དངོས་པོར་གྱུར་ནས། བག་ཆགས་བསགས་པའི་གཞི་བྱས་པའོ། 
ཅེས་གསུང་པས། དང་པོ་སེམས་ཀྱིས་གནས་ལུགས་དངོས་པོའི་གཤིས་ད་འཁོར་འདས་གཉིས་གང་གི་མིང་འདོག་ཙམ་ཡང་མ་སྲིད་པའི་ཐོག་མ་ནས་

 འདུས་མ་བྱས་པ་རང་བྱུང་ལྷུན་གྲུབ་དུ་གནས་པ་དེ་ལ་གཞི་གནས་ལུགས་ཟེར། དེའི་ངོ་བོ་ལ་འཁྲུལ་བ་མེད་འཁྲུལ་རྒྱུ་མེད་པས་འཁྲུལ་མི་སྲིད། དེ་ཅིའི་ཕྱིར་
ན། འདུས་མ་བྱས་ཡིན་པའི་ཕྱིར་རོ། གཞི་ཆོས་ཉིད་ཀྱི་ངོ་བོ་འཁྲུལ་ན། ལམ་སྦྱངས་ཀྱང་མཐར་ཕྱིན་ཙམ་ན་གཞི་འཁྲུལ་པ་དེའི་སྟེང་དུ་ཕྱིན་པ་
 ཡིན་ནོ། ལམ་ལ་ཡང་སྤང་བྱ་དྲི་མའི་ཆོས་དང་། སྤོད་བྱེད་གཉེན་པོའི་ཆོས་གཉིས་ཏེ། སྤོང་བྱེད་གཉེན་པོའི་ཆོས་ལ་ཡང་། རང་བཞིན་གྱི་
གཉེན་པོ་དང་། ལྟོས་བཅས་གྱི་གཉེན་པོ་གཉིས་ཏེ། རང་བཞིན་གྱི་གཉེན་པོ་ནི། ངོ་བོ་འདུས་མ་བྱས་པ་འཁྲུལ་མ་མྱོང་བ་དེས། འཁྲུལ་བ་
འདུས་བྱས་ཐམས་ཅད་ཀྱི་གཉེན་པོ་བྱེད་པ་ཡིན། འཁྲུལ་བ་རང་ཡང་གཞི་གནས་ལུགས་སྤྲོས་པ་ཐམས་ཅད་དང་ཡེ་ནས་བྲལ་བར་གནས་པ་དེ་ངོ་མ་ཤེས་
པས། ངོ་བོ་ལུང་མ་བསྟན་དུ་ལུས་པ་དེ་ལ་མ་རིག་པ་གློ་བུར་གྱི་དྲི་མ་ཟེར། ལུང་མ་བསྟན་དེའི་ངང་ནས་རིག་པ་ཁ་ནང་དུ་མ་བལྟས་པར་མཚན་མ་ན་ཡེ་རེ་བ་

༄༅། །ཡུལ་འཛིན་མ་ཞུགས་པ་ཙམ་དུ་གཟུང་འཛིན་མངོན་དུ་གྱུར་པའི་སྟོད་པ་འདི་ལ་ཀུན་གཞིའི་རྣམ་ཤེས་ལྷན་གཅིག་སྐྱེས་པའི་མ་རིག་
པ་ཟེར། དེའི་ངང་ན་རིག་པའི་ཐད་དེ་ང་བདག་ཏུ་ཤར་བ་དེ་ལ་ཀུན་བརྟགས་ཀྱི་མ་རིག་པ་ཟེར་ཏེ། དཔེ་ཐག་པ་སྦྲུལ་དུ་མཐོང་བ་དང་འདྲ། །
དེ་ཡང་ད་ལྟ་རྒྱུད་ཐོག་འདིར་ངོས་བཟུང་ན། གང་ཤར་གྱི་རིག་པ་སྐད་གཅིག་མ་འདིའི་ངོ་བོ་གདོད་ནས་སྤྲོས་པ་དང་བྲལ་བར་གནས་པ་དེ་གནས་
ལུགས། དེ་རང་རིག་དུ་མ་ཤར་བས་ལུང་མ་བསྟན་དུ་གནས་པའི་ཐད་དེ་མ་རིག་པ། མ་རིག་པའི་རྐྱེན་གྱིས་རིག་པའི་ཐད་དེ་ངར་འཛིན་དུ་ཤར་བ་དེ་
འཁྲུལ་པ། དེ་རང་ཁ་མར་སོང་བས་ངོ་བོ་ཆོས་ཉིད་ཡིན་བཞིན་ཐག་པ་སྦྲུལ་དུ་མཐོང་བ་ལྟར་འཁྲུལ་ནས། འཁོར་བའི་སྡུག་བསྔལ་མྱོང་བ་སྟེ། །
ཡེ་ཤེས་ཀློང་བརྡའི་རྒྱུད་ལས། །གཞི་ནི་ཆོས་སྐུ་དྲི་བཅས་ཡིན། །དུས་ནི་ཐོག་མ་མེད་ནས་འཁྲུལ། །རྐྱེན་ནི་གཉིས་འཛིན་ཤེས་པ་

ཏེ། །འཁྲུལ་པ་རང་གིས་ངོ་བོ་ཇི། །དང་དུ་ངར་འཛིན་ཕྲ་ཞིང་རློམ། །ཕྱིར་ནི་གཟུང་འཛིན་རྟོག་པ་རྒྱས། རྒྱུད་ནམ་མཁའ་མཐའ་མཉམ་
ལས། །ཐག་པའི་རང་བཞིན་སྦྲུལ་མིན་ཡང་། །འཁྲུལ་པའི་ངོ་ལ་སྦྲུལ་དུ་སྣང་། །རང་སེམས་མ་བཅོས་ཅི་བཞིན་ལ། །འཁྲུལ་པས་
གཉིས་སུ་རྟོག་པ་བཟུང་། བང་མཛོད་ལས། ཐོ་མི་ཐག་སྦྲུལ་སྨིག་རྒྱུ་ལྟར། །ལོག་པའི་ཀུན་རྫོབ་འཁྲུལ་གསུམ་ཡིན། ཅེས་
གསུངས་པས། རིག་པ་རིག་ཙམ་པ་འདི་རང་ངོ་ཤེས་ན་ཡེ་ཤེས། རང་ངོ་མ་ཤེས་པས་ངོ་བོ་ལུང་མ་བསྟན་དུ་སྡོད་པ་དེ་ལྡན་གཅིག་སྐྱེས་པའི་
མ་རིག་པ། དེའི་རྐྱེན་གྱིས་ང་མེད་ལ་ང་རུ་འཛིན་པ་དེ་འཁྲུལ་པ་ཀུན་བརྟགས། དེ་ལ་ཡང་རིག་པ་སྐད་ཅིག་མ་འདི་ང་བདག་ཏུ་ཤར་བའི་དུས་སུ་ང་
བདག་ཡོད་མ་མྱོང་བས་མེད་བཞིན་དུ་ང་བདག་དུ་འཛིན་པ་འདི། དཔེར་ན་ཐོ་ཡོར་ལ་མིར་མཐོང་བ་དང་། ཐག་པ་སྦྲུལ་དུ་མཐོང་བའམ། སྨྲིགས་

༄༅། །རྒྱུ་ལ་ཆུར་མཐོང་བ་དང་འདྲའོ། །དེ་ལ་འཁྲུལ་པའི་གཞི་རྩ་བ་མ་རིག་པ་ཡིན་པས། མ་རིག་པ་མ་དག་གི་བར་དུ་འཁྲུལ་པ་མི་དག་
པས། འདི་ནས་བཟུང་སྟེ་ས་བཅུ་རྒྱུན་མཐའི་བར་དུ་སྤང་གཉེན་གྱི་རྟོགས་པ་ཐམས་ཅད་ལམ་ཡིན། ས་བཅུ་རྒྱུན་མཐའི་དྲི་མ་མ་རིག་པ་ལུང་མ་
བསྟན་དེ་རྩ་བ་མ་རིག་པ་ཡིན་པས། རིག་པ་མཁྱེན་གཉིས་དབྱེར་མེད་དུ་ཤར་བ་དེ་ལ་འབྲས་བུ་ཟེར། དེ་ལ་མ་རིག་པའི་དྲི་མ་ཕྲ་བ་དང་བཅས་
པ་དག་པས། ཐོག་མའི་གནས་ལུགས་འཁྲུལ་མ་མྱོང་བ་དེའི་སྟེང་དུ་རང་ས་ཟིན་པ་ཡིན། དེའི་དོན་ལ་གཞི་གནས་ལུགས་ཀྱི་ངོ་བོ་འཁྲུལ་པ་མིན། 
དེའི་སྟེང་ན་ཆོས་ཅན་མ་འགགས་པའི་རང་རྩལ་རིག་པའི་ཐད་དེས་ཁོ་རང་རང་ངོ་མ་ཤེས་པས་འཁྲུལ་བ་སྟེ། དེ་ཡང་རིག་མ་རིག་དང་འཁྲུལ་མ་འཁྲུལ་
གྱི་ཐ་སྙད་ཐམས་ཅད་ལམ་གྱི་བཤད་པ་ཡིན། གཞི་སྨྲ་བསམ་བརྗོད་དུ་མེད་པའི་ངོ་བོ་ལ་གཞི་ལམ་འབྲས་གསུམ་གང་གི་ཡང་མིང་འདོག་མེད་པའི་

སྤྲོས་པ་བྲལ་བ་དེ་མ་རིག་པས། མ་རིག་པའི་དྲི་མ་དེ་བསལ་བ་ལ་ལམ་བགྲོད་དགོས་བྱུང་བས། ལམ་ལ་མཉམ་བཞག་དང་རྗེས་ཤེས་གཉིས་སྟེ། །
དེ་ལ་ཚོགས་ལམ་དང་པོ་ནས་ས་བཅུའི་རྒྱུན་མཐའི་བར་གྱི་མཉམ་བཞག་དེ་མ་འཁྲུལ་བ་ཡིན། རྗེས་ཤེས་ཐམས་ཅད་འཁྲུལ་བ་ཡིན་ཏེ། དེ་ཡང་མཉམ་
བཞག་ལ་ཚོགས་ལམ་དང་པོ་ནས་མཐོང་ལམ་དུ་མ་ཕྱིན་པར་མི་རྟོག་པ་ཡིན་པས། འཁྲུལ་པ་མངོན་དུ་གྱུར་པ་དེ་མགོ་མནན་ནུས་པ་ཡང་། གཞི་
འཁྲུལ་མ་མྱོང་བའི་དོན་ལ་མོས་པའི་ནུས་པ་ཡིན། མཐོང་ལམ་ནས་ས་བཅུའི་རྒྱུན་མཐའི་བར་དུ་མཉམ་བཞག་རྣམ་པར་མི་རྟོགས་པའི་ཡེ་ཤེས་ཡིན་པས་
འཁྲུལ་གཞི་མ་རིག་པ་དང་བཅས་པ་ཆོད་པའི་གཉེན་པོ་ནུས་པ་ཡིན་ཏེ། དེ་ཡང་མཐོང་ལམ་དུ་ཡེ་ནས་འཁྲུལ་མ་མྱོང་བའི་ཆོས་ཉིད་དེ་རང་རིག་པའི་མངོན་
སུམ་དུ་རྟོགས་པས་གཞི་ལམ་དུ་སློང་ཟེར། དེའི་དོན་ལ་སྐད་གཅིག་ཀྱང་མ་ཡེང་བས་རྗེས་སྣང་གིས་འཁྲུལ་པ་མ་རིག་པ་དང་བཅས་པ་དག་ནས་

༄༅། །གཉུག་མ་རང་ས་ཟིན་པ་ཡང་གཞི་གནས་ལུགས་འཁྲུལ་མ་མྱོང་པའི་དོན་ལས་འོང་བ་ཡིན། དེ་ཡང་ཀུན་གཞིའི་གནས་ལུགས་ཀྱི་ངོ་
བོ་རྟོག་མེད་དང་། རྣམ་པ་རྟོག་བཅས་ཡིན་པས། ངོ་བོ་ལ་ལ་མོས་པ་ཙམ་ན་རྟོག་པ་ཞི་དྲུག་ཤིང་རྟོག་པ་ཐམས་ཅད་ཆོད་པ་ཡིས། གཞི་འཁྲུལ་
ན་འདུས་བྱས་ཡིན་པས་ལམ་བགྲོད་ནས་མཐོང་ལམ་དུ་ཕྱིན་པ་དང་མཉམ་བཞག་དེ་འཁྲུལ་པ་དེའི་སྟེང་དུ་ཕེབ་ནས། དེའི་ངང་ལ་ཇེ་ཇེ་གོམས་པ་དང་
འཁྲུལ་པའི་སྟོབས་ཇེ་ཇེ་རྫོགས་ནས་སངས་རྒྱས་ཙ་ན་འཁྲུལ་པ་རང་ཁ་མ་དེའི་སྟེང་དུ་ཕེབ་དགོས་པ་ཡིན། དེ་ལྟར་དུ་སོང་ན་ཆོས་བྱས་ལམ་བགྲོད་པ་ཐམས་
ཅད་འཆུག་ཅིང་ཆུ་བསྲུབ་པ་དང་འདྲ་བས་བྱས་པ་དོན་མེད་ཡིན་ནོ། དེ་བས་གཤིས་གནས་ལུགས་ཀྱི་ངོ་བོ་མ་འཁྲུལ་པས་མོས་པ་ཙམ་ནའང་འཁྲུལ་པ་མགོ་
ནོན་ནུས་ནས། དེ་ཉིད་རྟོགས་པས་འཁྲུལ་པ་ཆོད་ཅིང་དེའི་ངང་ལ་གོམས་བས་འཁྲུལ་པ་ཇེ་ཇེ་ཆོད་ནས་ཆོས་ཉིད་འཁྲུལ་མ་མྱོང་བའི་རང་ཐོག་ན་བརྟེན་པ་ཡིན། 

དེའི་དོན་ལ་བཀའ་མདོ་རྒྱུད་ཐམས་ཅད་དུ་ཡང་གློ་བུར་གྱི་དྲི་མ་ཟེར་བ་མིན་པ་གཤིས་ཀྱི་དྲི་མ་ཟེར་བ་མེད་དེ། བརྟག་གཉིས་ལས། །སེམས་ཅན་
རྣམས་ནི་སངས་རྒྱས་ཉིད། །འོན་ཀྱང་གློ་བུར་དྲི་མས་བསྒྲིབ། །དྲི་མ་དེ་བསལ་སངས་རྒྱས་ཉིད། །འཇམ་དཔལ་རོལ་པའི་མདོ་ལས། སྲིང་
མོ་འདི་ལྟ་སྟེ། ནམ་མཁའ་ལ་མེ་འབར་ཡང་ནམ་མཁའ་མེས་ཚིགས་པར་མི་ནུས་ཏེ། དེ་བཞིན་དུ་སེམས་ཉིད་རང་བཞིན་གྱི་འོད་གསལ་བ་ལ་གློ་བུར་
གྱི་དྲི་མ་བྱུང་ཡང་། རང་བཞིན་གྱི་འོད་གསལ་བ་དེ་གློ་བུར་གྱི་དྲི་མས་ཀུན་ནས་ཉོན་མོངས་བ་ཅན་དུ་བྱེད་པར་མི་ནུས་སོ། ཚད་མ་རྣམ་འགྲེལ་དུ། །
སེམས་ཉིད་རང་བཞིན་འོད་གསལ་བ། །ཉོན་མོངས་རྣམས་ནི་གློ་བུར་པ། དམ་པས། །འཁྲུལ་པ་གཞི་ལ་མིང་དེ་གློ་བུར་བྱུང་། །མཚན་
ཉིད་གོ་བས་ཆོག་གོ་དིང་རི་བ། འོད་ཟེར་བླ་མས་ཁྲིད་ཡིག་ཏུ། ཁྱོད་ཀྱི་སེམས་ཉིད་དེ་ནམ་མཁའ་མ་སྲིད་པའི་སྔོན། སངས་རྒྱས་དང་སེམས་

༄༅། །ཅན་གཉིས་ཀྱི་མིང་འདོག་དང་བྲལ་བའི་སྔོན་ནས་ཁྱོད་ཀྱི་སེམས་འགྱུར་མ་མྱོང་བ་རྒྱུན་མ་ཚང་པར་གནས་པའི་དབྱིངས་གཅིག་ཡོད་པ་དེ། དེ་
སྔ་སངས་རྒྱས་ཀྱིས་གཟིགས་མ་མྱོང་། སེམས་ཅན་གྱིས་མཐོང་མ་མྱོང་བ་གཅིག་ཏུ་དེ་ལྟར་གནས་པ་ཡིན། དེ་ལྟར་བརྟགས་པའི་ནམ་མཁའ་དེ་དང་། 
སངས་རྒྱས་དང་སེམས་ཅན་གཉིས་ཀྱི་མིང་བཏགས་མཁན་དང་བཟོ་མཁན་དེ་གློ་བུར་དུ་བྱུང་བའི་ཕུག་དེ་རྩད་ཆོད་ཅིག །ཅེས་པ་དང་། དེ་
རྣམས་ཀུན་གྱི་རྩ་བ་མ་རིག་མེད་དབྱིངས་དམིགས་མེད་ཡེ་སྟོང་ཆེན་པོ་འཁྲུལ་མ་མྱོང་པ་གཅིག་ལ་ཐུག་པ་དེ་ཆོད་གསུངས། སྐུ་གསུང་ཐུགས་བསྡུས་
པའི་རྒྱུད་ལས། །སེམས་ཅན་མ་འཁྲུལ་སངས་རྒྱས་འཁྲུལ། །གཞན་རིག་མ་འཁྲུལ་རང་རིག་འཁྲུལ། ཅེས་པ་ཡང་གཞི་གཉུག་མའི་ཐོག་
ནས་འཁྲུལ་གསུང་པ་ཡིན། གཞི་གནས་ལུགས་རང་དེ་འཁྲུལ་གསུང་བ་མིན། གནས་ལུགས་གྱི་ངོ་བོ་མ་རིག་པས་འཁྲུལ་བའི་སེམས་ཅན་

བྱུང་། འཁྲུལ་བ་དེ་གཏན་ལ་ཕབས་པས། དེ་དག་ཙ་ན་སངས་རྒྱས་འབྱུང་བས་གཞི་རང་ས་ཟིན། རང་རིག་དྲི་མ་མེད་པ་དེ་རང་ངོ་མ་ཤེས་
པའི་འཁྲུལ་བས་གཞན་རིག་ཡུལ་འཛིན་བྱུང་བ་ཡིན། ཡུལ་འཛིན་གཞན་རིག་དེའི་ངོ་བོ་དེ་རང་རིག་ཡིན་པས། རང་ངོ་ཤེས་པ་དང་རང་རིག་
དུ་ཤར་བས་འཁྲུལ་པ་དག་པ་ནི། དཔེར་ན་ཐག་པ་ངོ་ཤེས་པས་སྦྲུལ་འཛིན་གྱི་ཤེས་པ་ལྡོག་པ་དང་འདྲའོ། དེའང་འོད་ཟེར་བླ་མ་ལ། དགའ་
རི་བས། འོ་ན་དྲུད་ནས་ཆོས་སྐུ་འཁྲུལ་གསུང་པ། ཆོས་སྐུ་འཁྲུལ་ན་ངོ་བོ་དང་རང་བཞིན་མཚན་ཉིད་གསུམ་གང་འཁྲུལ་བ་ལགས་ཞུས་པ་ལ་
འདི་གསུང་། ངོ་བོ་འཁྲུལ་པ་མིན། རང་བཞིན་འཁྲུལ་ནས་མཚན་ཉིད་དུ་འགྱུར་པ་ཡིན། ཅེས་གསུངས་པས། ངོ་བོ་རང་བཞིན་མཚན་
ཉིད་གསུམ་རིག་པ་སྐད་གཅིག་མའི་སྟེང་དུ་དབྱེར་མེད་དུ་གནས་པས། རང་བཞིན་རིག་པ་གསལ་སྟོང་དུ་གནས་པ་དེ་མ་རིག་ཅིང་འཁྲུལ་ནས་རིག་

༄༅། །པའི་ཐད་དེ་མཚན་མར་ཤར་བ་སྟེ། དེ་ལྟར་འཁྲུལ་ནས་མཚན་མར་སྣང་དུས་རང་ཡང་། ངོ་བོ་རང་གིས་ཐད་ན་འཁྲུལ་པའི་
ཐ་སྙད་ཡོད་མ་མྱོང་། དེ་བས་ངོ་བོ་གཞི། རང་བཞིན་ལམ། མཚན་ཉིད་འབྲས་བུ། ངོ་བོ་ལྟ་བ་ཆོས་སྐུ། རང་བཞིན་བསྒོམ་
པ་ལོངས་སྐུ་སྟེ། གང་ལྟར་བྱས་ཀྱང་གནས་ལུགས་མངོན་དུ་བྱས་རྣམས་ཀྱི་གསུང་ལ་དཔང་པོ་བྱས་ན། གཞི་གནས་ལུགས་
ཀྱི་ངོ་བོ་ལ། འཁྲུལ་བའི་ཐ་སྙད་ཡོད་མ་མྱོང་བར་གསུང་སྟེ། ལྕེ་སྒོམ་གྱི་ལམ་རིན་པོ་ཆེ། ཤེས་བྱའི་གནས་ལུགས་ཅེས་བྱ་བ་མིང་ཙམ་སྟེ། །
གནས་ལུགས་པས་གནས་ལུགས་རྟོགས་པ་མེད། །རྟོགས་པ་མེད་པས་ལམ་ལ་སྦྱང་རྒྱུ་མེད། །ཚོགས་གཉིས་བསགས་མཁན་
བསགས་ཡུལ་གང་ཡང་མེད། །སྒྲིབ་གཉིས་སྒྲིབ་ཡུལ་སྤང་མཁན་སུ་ཡང་མེད། །མཆོག་ཐུན་དངོས་གྲུབ་ཐོབ་མཁན་ཐོབ་རྒྱུ་མེད། དེ་

བས་གཞི་ལ་འཁྲུལ་པ་ནམ་ཡང་མེད། གྲུབ་ཆེན་ཨུ་རྒྱན་པས། གཞི་ཐོག་ན་འཁྲུལ་པ་མེད་ཟེར་བ་དེ། སངས་རྒྱས་དང་སེམས་ཅན་བཟང་
ངན་མེད་པར་ཆོས་ཀྱི་སྐུ་དབྱིངས་རང་བཞིན་གྱིས་རྣམ་པར་དག་པ་གཅིག་གཞི་གདོད་མ་ནས་གནས་པ་དེ་ལ། གཞི་ཕྱག་རྒྱ་ཆེན་པོ་ཟེར་བ་ཡིན་མོད། 
དེ་ལ་འཁྲུལ་བ་དང་འཕྲི་བསྣན་ག་ལ་འོང་། དམྱལ་བ་ལྕགས་སྲེག་གི་ས་གཞི་ལ་བསྲེག་པའི་དུས་སུ་ཡང་། འཁྲུལ་པའི་དྲི་མ་གང་གིས་ཀྱང་
མ་གོས་བར་སྐུ་གསུམ་གྱི་ངོ་བོར་ཀྲོང་ངེ་བཞུགས་པ་ཡིན། དེ་ལ་རང་ངོ་ཤེས་དགོས་པའི་གློ་བུར་གྱི་དྲི་མས་བསམ་བའི་ཐབས་ཙམ་ནི་ལམ་ཡིན་ནོ། 
ཡང་རི་བ་ཐུབ་སེང་གིས། སེམས་ཅན་འཁོར་བར་འཁྱམས་པ་འདི་གཞི་ལ་འཁྲུལ་པ་ལགས་སམ། ལམ་ལ་འཁྲུལ་པ་ལགས་ཅེས་ཞུས་
འདུག་པ་ལ། འདི་སྐད་གསུང་། སེམས་ཅན་འཁོར་བར་འཁྱམས་པ་གློ་བུར་གྱི་དྲི་མས་འཁྲུལ་པ་ཡིན་མོད། གཞི་ལ་འཁྲུལ་པ་ག་ལ་

༄༅། །ཡོད། ལམ་གྱི་འཁྲུལ་པ་ཡང་མ་ཡིན་པ་གསུང་། གློ་བུར་གྱི་དྲི་མ་དེ་གནས་པ་གང་ན་གནས། ངོས་འཛིན་ན་གང་ལ་འཛིན། 
ཞུས་པ་ལ་འདི་གསུངས། གནས་སེམས་དང་ལྷན་གཅིག་དུ་གནས། ངོས་འཛིན་ན་འཁོར་འདས་གཉིས་སུ་མེད་པ་ལ་གཉིས་སུ་འཛིན། བདག་
གཞན་གཉིས་སུ་མེད་པ་ལ་གཉིས་སུ་བཟུང་། གཟུང་འཛིན་གཉིས་སུ་མེད་པ་ལ་གཉིས་སུ་འཛིན། ཡུལ་སེམས་གཉིས་སུ་མེད་པ་ལ་གཉིས་སུ་
འཛིན་མཁན་དེ་ཡིན། ཡང་སེམས་ཅན་འཁོར་བར་འཁྱམས་པ་འདི། གཞི་ལ་འཁྲུལ་ལམ་ལམ་ལ་འཁྲུལ། ཅེས་པ་འདི་ལ་བསྒོམ་ཆེན་
པ་མཆུ་རྣོན་ཚོས་མགོ་བསྐོར་ཞིང་འདུག གཞི་ལ་འཁྲུལ་པ་ཡིན་བྱས་པས། འོ་ན་སེམས་ཅན་གྱི་གཞི་ཆོས་ཅན། ཆོས་སྐུ་མ་ཡིན་པར་ཐལ། 
གཞི་འཁྲུལ་པ་ལས་མི་འདའ་བའི་ཕྱིར་ཟེར། ལམ་ལ་འཁྲུལ་པ་ཡིན་བྱས་པས། འོ་ན་ལམ་ཆོས་ཅན་སྦྱངས་པ་ལ་དོན་མེད་པར་ཐལ། ལམ་

གྱིས་འཁྲུལ་པ་མི་སེལ་བའི་ཕྱིར་ཟེར་གྱིན་འདུག །དེ་ལ་ལན་ཅི་ལྟར་འོང་བ་ལགས། ཅེས་ཞུས་པ་ལ། རྗེ་རིན་པོ་ཆེས་བཞད་ཡ་ལེ་བ་གཅིག་
བྱས་ནས། དེ་ལ་ཁྱོས་ཅི་སྐད་བྱས་གསུངས། ངས་དེ་ལ་ལེན་མ་ཐེབ་ལགས་ཞེས་ཞུས་པས། འདི་གསུངས། ཁོའི་ལེན་ལ་སྔོན་ལ་དབྱེ་
གསལ་གཅིག་དགོས་པ་འོང་། དེ་ཡང་ཆོས་སྐུའི་བཞུགས་ཚུལ་ལ་དྲིའམ། གློ་བུར་གྱི་དྲི་མ་དག་ཚུལ་ལ་དྲི། ཅེས་པའི་ལེན་ལ། ཆོས་སྐུའི་
བཞུག་ཚུལ་ལ་དྲི་ཟེར་ན། ནམ་ཡང་འཁྲུལ་པ་མེད་ཅིང་འཁྲུལ་དུ་མི་བཏུབ་སྟེ། དུས་གསུམ་དུ་འཁྲུལ་མ་མྱོང་དམྱལ་བ་ལྕགས་སྲེག་གིས་གཞི་
བསྲེག་པའི་དུས་སུ་ཡང་སྐུ་གསུམ་གྱི་ངོ་བོར་ཀྲོང་ངེ་བཞུགས་པ་ཡིན། གློ་བུར་གྱི་དྲི་མ་དག་ཚུལ་ལ་དྲི་ན་ལམ་གྱི་དུས་སྐབས་འགའ་ཞིག་ལ་འཁྲུལ་
ཞིང་། འགའ་ཞིག་ན་མ་འཁྲུལ་བ་ཡིན་ཟེར་དགོས་པ་སྟེ། དེ་ལ་གང་གི་དུས་སུ་འཁྲུལ་ལ། གང་གི་དུས་སུ་མ་འཁྲུལ་ཟེར་ན། གཟུང་

༄༅། །རྟག་པས་དབང་བྱས་པའི་དུས་སུ་འཁྲུལ་ལ། མཉམ་བཞག་ཏིང་ངེ་འཛན་གྱི་དུས་སུ་མི་འཁྲུལ་བྱ་བ་ཡིན། ཅེས་གསུངས་
པས། དེ་ལྟར་འཁྲུལ་ཐོག་འདིར་ངོས་བཟུང་ན། ཐོག་མའི་གནས་ལུགས་འཁྲུལ་མ་མྱོང་པ་དེ་ད་ལྟའི་རིག་པ་སྐད་གཅིག་མའི་ངོ་བོ་འདི་ཡིན་ཏེ། 
ས་ར་ཧས། །མ་བཅོས་ཤེས་པ་སོ་མ་འདི། ལྷུན་གྱིས་གྲུབ་པའི་སངས་རྒྱས་ཡིན། ཅེས་གསུངས་པས། སྐད་གཅིག་མ་དེའི་རིག་པའི་ཐད་
དེ་མ་རིག་པའི་རྐྱེན་གྱིས་ངར་འཛིན་དུ་ཤར་བ་ལ་འཁྲུལ་པ་ཟེར། དེ་ཡང་མ་རིག་པའི་ཐད་ན་འཁྲུལ་པའི་རྒྱུ་ཅན་དུ་སྣང་ཡང་། དེ་རང་གི་ངོ་བོ་གདོད་ནས་
སྤྲོས་པ་དང་བྲལ་བས་རིག་སྟོང་གཉིས་ཀའི་དྲི་མ་ཡོད་མ་མྱོང་། རིག་མ་རིག་འཁྲུལ་མ་འཁྲུལ་གང་གི་ཡང་ཐ་སྙད་ཡོད་མ་མྱོང་། གཞི་ཞེས་པ་དང་ཆོས་
ཉིད་མིང་འདོག་ཡོད་མ་མྱོང་། དེ་ལ་ལྟོས་པའི་ལམ་བགྲོད་མ་མྱོང་སངས་རྒྱས་མ་མྱོང་། དམྱལ་བ་ན་བསྲེགས་པའི་དུས་སུ་ཡང་ངོ་བོའི་ཐོག་

ན་སྡུག་བསྔལ་ཡོད་མ་མྱོང་ཐོག་མ་ནས་ཇི་ལྟར་གནས་པ་དེ་ལས་འགྱུར་མ་མྱོང་བར་གནས་པས། འཁྲུལ་རྒྱུ་མེད་འཁྲུལ་མི་སྲིད་མ་རྟོགས་པའི་ཐད་ན་
འཁྲུལ་བའི་རྒྱུ་རྐྱེན་བདེ་སྡུག་དུ་མ་སྣང་ཡང་ངོ་བོའི་ཐད་ནས་ངོ་བོ་རང་ལས་མ་གཡོས་པས། །སྣང་སྲིད་འཁོར་འདས་ཀྱི་ཆོས་ཅི་ལྟར་
ཤར་ཡང་ངོ་བོ་འདུས་མ་བྱས་པ་དེ་མིན་པ་སྤུའི་རྩེ་མོ་ཙམ་ཡང་ལོགས་སུ་མ་ལུས་པའོ། དེ་ཡང་ཡི་གེ་མེད་པའི་རྒྱུད་དུ། རིག་པ་ལུ་གུ་རྒྱུད་འདི་སྔར་སངས་
རྒྱས་མ་མྱོང་། དེ་ལྟར་སངས་རྒྱས་མི་སྲིད་ཕྱིས་སངས་རྒྱས་པར་མི་འགྱུར། སྔར་འཁོར་བར་འཁྱམས་མ་མྱོང་། དེ་ལྟར་འཁྱམས་མི་སྲིད། །
ཕྱིས་འཁྱམས་པར་མི་འགྱུར། ཅེས་གསུངས། དེ་ལྟར་ཡེ་ནས་འདུས་མ་བྱས་སུ་གནས་པས་འཁྲུལ་མ་མྱོང་བ་ཡིན། དེ་ལ་ཁ་གཅིག་གིས་གཞི་
རིག་སྟོང་གཉིས་སུ་ཕྱེ་ནས། སྟོད་པའི་ཐད་དེ་མ་འཁྲུལ། རིག་པའི་ཐད་དེ་འཁྲུལ་ཟེར། གཞི་ལ་རིག་སྟོང་གཉིས་ཀྱི་དབྱེ་བ་མེད། 

༄༅། །དབྱེ་བ་བྱེད་ཚར་ལམ་ཡིན། བེམ་རིག་གཉིས་སྟོང་དབྱེར་མེད་པའི་ངོ་བོ་བློ་ལས་འདས་པ་འདི་གཞི་གནས་ལུགས་ཀྱི་བཞུགས་ཚུལ་ཡིན། དེ་
མ་རིག་པས་མ་རིག་པ་རང་གི་ཐད་ན་རིག་སྟོང་གཉིས་སུ་སྣང་བ་ཡིན། གཉིས་སུ་སྣང་བའི་དུས་སུ་རིག་པའི་ངོ་བོ་སྟོང་པ། སྟོང་པ་རང་རིག་པར་ཤར་
བས་ཐ་དད་དུ་མ་གནས་པས། ངོ་བོའི་ཐད་དུ་མ་རིག་པ་ལོགས་སུ་མ་ལུས། མ་རིག་པའི་ཐད་དུ་ཆོས་ཉིད་འཁྲུལ་མ་མྱོང་བ་དེ་ཡང་ལོགས་སུ་མ་ལུས། །
མ་རིག་པ་དེ་རང་གི་ངོ་བོ་དེ་ཡིན་པས་མ་རིག་པའི་གཤིས་ཆོས་སྐུ་ཡིན་བཞིན་མ་རིག་པ། ཁོ་རང་རང་ཁར་སོང་བས་མ་རིག་པའི་ཐད་དུ་སྡུག་བསྔལ་མྱོང་
དགོས་བྱུང་བ་ཡིན། མ་རིག་པའི་གཤིས་ཆོས་ཉིད་ཀྱང་མ་རིག་པ་དེ་རང་རིག་དུ་མ་ཤར་བར་དུ་ཁོས་བསྒྲིབ་པ་ཡིན། འཁྲུལ་པའི་རྩ་བ་མ་རིག་པ་ཡིན་པས་
འཁྲུལ་སྣང་གཉིས་འཛིན་ཆོད་པ་ལ་མ་རིག་པ་ཆོད་དགོས་པ་ཡིན། མ་རིག་པ་དེ་ཡང་རིག་པ་སྐད་གཅིག་མའི་ངོ་བོའི་ཐད་ན་ཡོད་མ་མྱོང་པ་ལ་མ་རིག་པ་

རང་གིས་ཐད་ན་ཡོད་དོན་མེད་བཞིན་བྱུང་བ་ལ་གློ་བུར་གྱི་དྲི་མ་ཟེར། མ་རིག་པ་སེལ་བའི་ཐབས་དེ་ལ་ལམ་ཟེར། དེ་ཡང་རིག་པ་སྐད་གཅིག་མའི་ངོ་བོ་
སྤྲོས་པ་དང་བྲལ་བ་དེ་གནས་ལུགས་ཀྱི་བཞུགས་ཚུལ། དེ་ཉིད་རང་ངོ་མ་ཤེས་པས་མ་རིག་པ་གློ་བུར་གྱི་དྲི་མ། མ་རིག་པ་རང་ངོ་ཤེས་པ་དེ་ལས། །
རྩ་བ་ནས་དག་པ་འབྲས་བུ་ཡིན། གཞི་ལམ་འབྲས་བུ་གསུམ་ཀ་ཡང་མ་རིག་པ་རང་གི་ཐད་དུ་བཞག་པ་ཡིན། ངོ་བོའི་ཐད་དུ་གང་ཡང་བྱུང་བ་མེད། །
དེ་ལྟར་ངོ་བོའི་ཐད་དེ་ལ་བདེ་གཤེགས་སྙིང་པོ། ཆོས་ཀྱི་སྐུ་སྤྲོས་པ་ཐམས་ཅད་དང་བྲལ་བའི་ངང་ལ་མ་རྟོགས་པའི་ཐད་ཀྱི་དྲི་མ་ཡོད་མེད་གཉིས་ཀ་སྤང་སྟེ། 
ལང་ཀར་གཤེགས་པ་ལས། །སེམས་ནི་རང་བཞིན་འོད་གསལ་ཏེ། །དེ་བཞིན་གཤེགས་པའི་སྙིང་པོ་དགེ །སེམས་ཅན་རྣམས་ཀྱིས་ཉེར་ལེན་
ནི༑ །མཐར་དང་མཐའ་མེད་སྤང་བའོ། རྒྱུད་བླ་རྩ་འགྲེལ་དུ། །དེ་བཞིན་གཤེགས་པའི་དེ་བཞིན་ཉིད། །སེམས་ཅན་དག་གི་སྙིང་པོ་

༄༅། །འོ༑ ཅེས་བསྟན་པ་ཡིན་ནོ། ཡང་དགོན་པས། །ཡེ་ནས་ལྷུན་གྲུབ་འགྱུར་བ་མེད་པ་ཡིན། །བདེ་གཤེགས་སྙིང་པོས་
འགྲོ་ཀུན་ཡོངས་ལ་ཁྱབ། ཅེས་གསུངས། བརྒྱད་སྟོང་འགྲེལ་བ་ལས། དེ་བཞིན་གཤེགས་པའི་དེ་བཞིན་ཉིད་གང་ཡིན་པ་དེ་ནི་ཆོས་ཐམས་ཅད་ཀྱི་
དེ་བཞིན་ཉིད་དོ། ཆོས་ཐམས་ཅད་ཀྱི་དེ་བཞིན་ཉིད་གང་ཡིན་པ་དེ་ནི་དེ་བཞིན་གཤེགས་པའི་དེ་བཞིན་ཉིད་དོ། མདོ་སྡེ་རྒྱན་ལས། །དེ་བཞིན་ཉིད་དེ་
ཐམས་ཅད་ལ། །བྱེ་བྲག་མེད་ཀྱང་དག་གྱུར་པ། །དེ་བཞིན་གཤེགས་ཉིད་དེ་ཡི་ཕྱིར། །འགྲོ་ཀུན་དེའི་སྙིང་པོ་ཅན། རྒྱུད་བླ་མ་ལས། །ཉེས་
པ་གློ་བུར་དང་ལྡན་དང་། །ཡོན་ཏན་རང་བཞིན་དང་ལྡན་ཕྱིར། །ཅི་ལྟར་སྔར་བཞིན་ཕྱིས་དེ་བཞིན། །འགྱུར་བ་མེད་པའི་ཆོས་ཉིད་དོ། ཅེས་
གསུང་པས། སླར་སེམས་ཅན་གྱི་དུས་ན་ཅི་ལྟར་གནས་པ་དེ་ཉིད་སངས་རྒྱས་ཀྱི་ས་ན་གླ་བུར་གྱི་དྲི་མ་དང་བྲལ་བ་ཙམ་ལས་ངོ་བོ་ལ་ཁྱད་མེད་པ། ངོ་བོ་

གཅིག་ལ་མིང་ཆོས་སྐུ་འགོགས་པའི་བདེན་པ་བདེ་གཤེགས་སྙིང་པོ་དེ་བཞིན་ཉིད་ཅེས་སོགས། ཐ་དད་དུ་བཏགས་པ་སྟེ། དཔལ་འཕྲེང་གི་མདོར། །
བཅོམ་ལྡན་འདས་འགོགས་པ་ཞེས་བགྱི་བ་འདི་ནི། ཐོག་མ་མེད་པའི་དུས་ནས། མ་བྱས་པ། མ་སྐྱེས་པ། མ་བྱུང་བ། ཟད་པ་མེད་པ། ཟད་
པ་དང་བྲལ་བ། རྟག་པ་བརྟན་པ་ཞིབ་མི་འཇིག་པ་རང་བཞིན་གྱིས་ཡོངས་སུ་དག་པ། ཉོན་མོངས་པའི་སྦྲུབ་ཐམས་ཅད་ལས་གྲོལ་བ། རྣམ་པར་
དབྱེ་བ་མེད་པ། བསམ་གྱིས་མི་ཁྱབ་པའི་སངས་རྒྱས་ཀྱི་ཆོས་གང་གཱའི་ཀླུང་གི་བྱེ་མ་སྙེད་ལས་འདས་པ་དང་ལྡན་པ་དེ་བཞིན་གཤེགས་པ་ཆོས་གྱི་སྐུར་བསྟན་
པ་སྟེ། དེ་བཞིན་གཤེགས་པའི་ཆོས་ཀྱི་སྐུ་འདི་ཉིད་ཉོན་མོངས་པའི་སྦུབ་ལས་མ་གྲོལ་བ་ནི། དེ་བཞིན་གཤེགས་པའི་སྙིང་པོ་ཞེས་བགྱིའོ། འཕེལ་
འགྲི་བ་མེད་པར་བསྟན་པའི་མདོར། ཤ་རིའི་བུ་དོན་དམ་པ་བྱ་བ་འདི་ནི་སེམས་ཅན་གྱི་ཁམས་ཀྱི་ཚིགས་བླ་དགས་གོ །སེམས་ཅན་གྱི་ཁམས་ཞེས་བྱ་བ་འདི་ནི་

༄༅། །དེ་བཞིན་གཤེགས་པའི་སྙིང་པོ་ཞེས་བྱ་བའི་ཚིགས་བླ་དྭགས་སོ། དེ་བཞིན་གཤེགས་པའི་སྙིང་པོ་ཞེས་བྱ་བ་འདི་ནི་ཆོས་སྐུའི་ཚིགས་
བླ་དགས་སོ། དེ་བཞིན་གཤེགས་པའི་སྙིང་པོའི་མདོར། ཤ་རིའི་བུ་དེའི་ཕྱིར་སེམས་ཅན་གྱི་ཁམས་ཀྱང་གཞན་ལ། ཆོས་ཀྱི་སྐུ་ཡང་གཞན་པ་ནི་
མ་ལགས་སྟེ། སེམས་ཅན་གྱི་ཁམས་ཉིད་ཆོས་ཀྱི་སྐུ། ཆོས་ཀྱི་སྐུ་ཉིད་སེམས་ཅན་གྱི་ཁམས་སྟེ། འདི་ནི་དོན་གྱིས་གཉིས་སུ་མེད་དེ། །ཡི་གེ་
ཁམས་ཐ་དད་པ་ཡིན་ནོ། མདོ་སྡེ་རྒྱན་ལས། །སྔ་མ་ཕྱི་མ་ཁྱད་མེད་ཀྱང་། །སྒྲིབ་པ་ཀུན་གྱི་དྲི་མེད་པའི། །དེ་བཞིན་ཉིད་དེ་སངས་རྒྱས་འདོག་ཨུ་
རྒྱན་པད་མས། བྱང་ཆུབ་ཀྱི་སེམས་ཀྱང་དེ་ཡིན། རང་བྱུང་གི་ཡེ་ཤེས་ཀྱང་དེ་ཡིན། བྱང་ཆུབ་ཀྱི་སྙིང་པོ་ཡང་དེ་ཡིན། དོན་དམ་པ་ཡང་དེ་
ཡིན། །དངོས་པོ་གཤིས་ཀྱི་གནས་ལུགས་ཀྱང་དེ་བས་ན། ཆོས་སྐུ་ཡང་དེ་ཡིན་ནོ། ཅེས་གསུངས། དེ་ལྟ་བུའི་མིང་འདོག་སྣ་ཚོགས་

བཏགས་ཀྱང་། མིང་འདོག་གིས་གཞི་མ་གྲུབ་པ་དེ་ནམ་མཁའ་ལྟ་བུར་སྣོད་བཅུད་ཀུན་ལ་ཡེ་ནས་ཁྱབ་པ་སྟེ། གུར་ལས། ནམ་མཁའི་ཁམས་
ནི་ཅི་སྙེད་དང་། །འཇིག་རྟེན་ཁམས་ནི་སྟོང་ཕྲག་ན། །བདེ་ཆེན་ཕུན་ཚོགས་ཕྱག་རྒྱ་ཆེ། །སངས་རྒྱས་ནམ་མཁའ་འདྲ་བར་བཞུགས། །
རྒྱུད་བླར། ཅི་ལྟར་རྟོག་མེད་བདག་ཉིད་ཅན། །ནམ་མཁའ་ཀུན་དུ་རྗེས་སོང་ལྟར། །སེམས་ཀྱི་རང་བཞིན་དྲི་མེད་དབྱིངས། །དེ་བཞིན་
ཀུན་ཏུ་འགྲོ་བ་ཉིད། །དེ་སྤྱིའི་མཚན་ཉིད་ཉེས་པ་དང་། །ཡོན་ཏན་མཐར་ཐུག་ཁྱབ་པ་སྟེ། །གཟུགས་ཀྱི་རྣམ་པ་དམན་པ་དང་། །བར་མ་
མཆོག་ལ་ནམ་མཁའ་བཞིན། ལྕེ་སྒོམ་གྱིས། གཟུགས་ཅན་གཟུགས་མེད་བརྟེན་གཡོ་ཐམས་ཅད་ལ། །ཆོས་དབྱིངས་སྟོང་པས་ཁྱབ་བརྡལ་
ལྷུན་གྱིས་གྲུབ། །ཀུ་མལ་ཕྱོགས་རིས་མེད་པར་ལེགས་ཀྱང་། ཅེས་གསུང་པས། དེ་ལྟར་གནས་པ་དེ་ཉིད་གདོད་ནས། ཡོན་ཏན་

༄༅། །སྟོབས་སོགས་དུ་མ་དད་ལྡན་པ་སྟེ། དཔལ་ཕྲེང་གིས་མདོར། རྣམ་པར་དབྱེ་བ་མེད་པ་བསམ་གྱིས་མི་ཁྱབ་པའི་སངས་རྒྱས་
ཀྱི་ཆོས་གང་གཱའི་ཀླུང་གི་བྱེ་མ་སྙེད་ལས་འདས་པ་དང་ལྡན་པའི་དེ་བཞིན་གཤེགས་པའི་ཆོས་ཀྱི་སྐུར་བསྟན་པ་སྟེ། བཅོམ་ལྡན་འདས་དེ་བཞིན་
གཤེགས་པའ་ཆོས་ཀྱི་སྐུ་ཉིད་ཉོན་མོངས་པའི་སྦུབ་ལས་མ་གྲོལ་བ་ནི། དེ་བཞིན་གཤེགས་པའི་སྙིང་པོ་ཞེས་བྱའོ། རྒྱུད་བླར། །དང་
པོའི་སྐུ་ནི་སྟོབས་ལ་སོགས། །བྲལ་བའི་ཡོན་ཏན་རྣམས་དང་ལྡན། ཅེས་དང་། འོད་གསལ་གནས་མིན་དབྱེར་མེད་པར། །འཇུག་ཆེན་
གང་གཱའི་ཀླུང་གི་ནི། །རྡུལ་ལས་འདས་པའི་སངས་རྒྱས་ཀྱི། །ཆོས་རྣམས་ཀུན་དད་ལྡན་པ་ཉིད། ཅེས་གསུང་། གླིང་རས་པས། 
གདོད་ནས་དག་པའི་སེམས་ཉིད་ལ། །སངས་རྒྱས་ས་བའི་ཡོན་ཏན་རྣམས། །རང་བཞིན་གདོང་ནས་གནས་ལགས་ཀྱང་། །མ་རིག་རྨོང་བས་

མཐོང་པ་མེད། ཅེས་གསུང་བ་ལྟར་གདོད་ནས་ཡོན་ཏན་དུ་མ་དད་ལྡན་པའི་ཆོས་ཉིད་དུ་བཞགས་པས། ལམ་ལ་འབད་བས་འབྲས་བུ་དྲི་མ་མེད་
པའི་ཆོས་སྐུ་མངོན་དུ་གྱུར་པ་སྟེ། དེ་ལྟར་གདོད་ནས་མ་གནས་ན་ལམ་ལ་འབད་ཀྱང་ཐོབ་མི་ནུས་སྟེ། དཔེར་ན་ཆུ་རྩོལ་བས་བསྲུབ་ཀྱང་མར་མི་
འོང་པ་དང་འདྲ་སྟེ། བྱང་ཆུབ་སེམས་དཔའ་སོར་ཕྲེང་གིས་མདོར། འཇམ་དཔལ་བའི་འོ་མ་ལས་མར་ཡོང་པར་རྟོགས་པའི་མི་རྣམས་ཀྱིས་བསྲུབ་
ལ། ཅིའི་ཕྱིར་ཆུ་ལ་མི་བསྲུབ་ཞེ་ན། རྫས་མེད་པའི་ཕྱིར་ཏེ། དེ་བཞིན་དུ་འཇམ་དཔལ་དེ་བཞིན་གཤེགས་པའི་ཕྱིར། མི་རྣམས་ཀྱིས་
ཚུལ་ཁྲིམས་བསྲུང་ཞིང་ཚངས་པར་སྤྱད་བ་སྤྱོད་དོ། གཞན་ཡང་འཇམ་དཔལ་མི་གསེར་འདོད་པའི་རྟོགས་པ་དང་ལྡན་པས་བྲག་ལ་རྐོ་ཡི། ཅིའི་
ཕྱིར་ཤིང་ལ་མི་རྐོ་ན། རྡོ་ལ་གསེར་གྱི་ཁམས་ཡོད་བས་རྐོ་ལ། ཤིང་ལ་གསེར་གྱི་ཁམས་མེད་པས་མི་རྐོའོ། དེ་བཞིན་དུ་འཇམ་དཔལ་

༄༅། །ཁམས་ཡོད་པ་ལ་རྟོགས་པའི་མི་རྣམས་ཀྱིས་བདག་ལ་སངས་རྒྱས་སུ་འགྱུར་རོ་སྙམ་ཞིང་ཚུལ་ཁྲིམས་བསྲུང་ཞིང་ཚངས་པར་སྤྱོད་དོ། །
ངོ་། འཇམ་དཔལ་དབྱིངས་མེད་པ་ནི་ཚངས་པར་སྤྱོད་པ་དོན་མེད་པར་འགྱུར་རོ། ལོ་བྱེ་བར་ཆུ་ལ་བསྲུབ་ཀྱང་མར་མི་འབྱུང་བ་དེ་བཞིན་དུ། གལ་
ཏེ་བདག་གི་དབྱིངས་མེད་ན་བདག་ལ་ཆགས་པས་ཚངས་པ་དང་ཚུལ་ཁྲིམས་སྤྱོད་པ་རྣམས་དོན་མེད་པར་འགྱུར་རོ། དཔལ་ཕྲེང་གི་མདོར། །
བཅོམ་ལྡན་འདས་གལ་ཏེ་དེ་བཞིན་གཤེགས་པའི་སྙིང་པོ་མ་མཆིས་ན་ནི། སྡུག་བསྔལ་ལ་སྐྱོ་བར་མི་འགྱུར་ལ། མྱ་ངན་ལས་འདས་པ་ལ་འདོད་
པ་དང་། དོན་དུ་གཉེར་པ་དང་། སྨོན་པ་ཡང་མེད་པར་འབྱུང་ངོ་། །རྒྱུད་བླར། །གལ་ཏེ་སངས་རྒྱས་ཁམས་མེད་ན། །སྡུག་ལ་སྐྱོ་
བར་མི་འགྱུར་ཞིང་། །མྱ་ངན་འདས་ལ་འདོད་པ་དང་། །དོན་གཉེར་སྨོན་པ་མེད་བར་འགྱུར། ཨུ་རྒྱན་པད་མས། །གལ་ཏེ་ཡེ་ནས་

སངས་རྒྱས་མི་འབྱུང་སྟེ། ས་ལེ་སྦྲམ་ཡེ་ནས་གསེར་མ་ཡིན་ན་སྦྱངས་ཀྱང་གསེར་དུ་མི་འགྱུར་བ་བཞིན་ནོ། ཞེས་གསུང་། དེ་ལྟར་ཡེ་ནས་
གནས་པའི་གནས་ལུགས་ཀྱི་ངོ་བོ་སྨྲ་བསམ་བརྗོད་དུ་མེད་པའི་ཆོས་ཀྱི་སྐུ་སྤྲོས་པ་དང་བྲལ་བའི་དོན་དེའི་ཉིད་ཀུན་རྫོབ་ཐ་སྙད་ཙམ་དུ་ཆོས་སྐུ་ལ་སོགས་
པའི་ཚིག་ཏུ་བརྗོད་པ་ལས། དོན་ལ་ཚིག་གིས་མི་མཚོན་ཅིང་ཚིག་ལམ་ཆད་པས། སོ་སོའི་སྐྱེ་བོའི་བློ་ལས་འདས་པ་སྟེ། ཡུམ་འབྲིང་
བར། ཆོས་ཀྱི་དབྱིངས་ཞེས་བྱ་བ་འདི་ནི་རྣམ་པར་བྱེད་པ་སྟེ། འཇིག་རྟེན་ཐ་སྙད་ཙམ་དུ་བརྗོད་གྱི། དོན་བརྗོད་དུ་མེད་ཅིང་སྨོས་སུ་མེད་
པ་སྟེ། སྒྲ་དང་ཚིག་ཐམས་ཅད་ཀྱིས་ལམ་ལས་འདས་པའི་ཆོས་སོ། ཡེ་ཤེས་སྣང་བ་རྒྱན་གྱི་མདོར། སེམས་དང་ཡིད་དང་རྣམ་པར་
ཤེས་པ་དང་བྲལ་བ། མཚན་ཉིད་མེད་པ། ཡེ་ཤེས་མེད་པ། བསྒྲིབ་པ་མེད་པ། ཡིད་ལ་བྱེད་པ་མེད་པ། བླང་བ་མེད་པ། དོར་བ་

༄༅། །མེད་པ། བརྟགས་པ་མེད་པ། ཚིག་གི་ལམ་ལས་ཡང་དག་པར་འདས་པ། ཐམས་ཅད་ཀྱི་རྗེས་སུ་སོང་ཞིང་རྗེས་སུ་ཞུགས་
པའོ། རྒྱུད་བླ་རྩ་འགྲེལ་དུ། མེད་པ་དང་། ཡོད་པ་དང་། ཡོད་མེད་དང་། གཉིས་ཀ་མ་ཡིན་པ་སྟེ། རྣམ་པ་བཞི་ཀ་ལྟར་ན་ཡང་རྟོག་
གེའི་ཡུལ་མ་ཡིན་པའི་ཕྱིར་དང་། མཁའ་སྐྱོད་གྲགས་པས། དེ་བཞིན་ཤེས་བྱ་གཉིས་ཀྱི་གནས་ལུགས་ནི། །ཡོད་མིན་མེད་མིན་རྟག་མིན་
ཆད་པའང་མིན། །བདེན་མིན་རྫུན་མིན་སྣང་མིན་མུན་པའང་མིན། །སངས་རྒྱས་སེམས་ཅན་འཁོར་བ་མྱ་ངན་འདས་མིན། །འདི་ནི་སྒྲ་བསམ་བརྗོད་
པའི་ཡུལ་ལས་འདས། ཅེས་གསུངས་པའི་དོན་དེ་ཉིད་སངས་རྒྱས་དང་སེམས་ཅན་ཤེས་བྱ་གཤིས་ལ་བཟང་ངན་དང་ཆེ་ཆུང་མེད་པར་གནས་ཀྱང་། རིག་མ་
རིག་སྤུ་རིས་ཙམ་གཅིག་ལས་འཁོར་འདས་གཉིས་སུ་མིང་འདོག་ཀྱང་། ངོ་བོ་ལས་སངས་རྒྱས་དང་སེམས་ཅན་མ་སྲིད་པའི་དུས་ན་ཅི་ལྟར་གནས་

པ་དེ་ཉིད་རྟོགས་པ་ཡིན་པས། ཐོག་མཐའ་གཉིས་གཅིག་སྟེ། འོད་སྲུང་གིས་མདོ་ལས། འོད་སྲུང་གིས་གསོལ་བ། སེམས་ཅན་
ཐམས་ཅད་ལ་སངས་རྒྱས་ཀྱི་རང་བཞིན་མཆིས་ན། སངས་རྒྱས་རང་སེམས་ཅན་གཉིས་ལ་ཁྱད་པར་ཅི་མཆིས། བཀའ་སྩལ་པ། སངས་
རྒྱས་དང་སེམས་ཅན་གཉིས་སངས་རྒྱས་ཀྱི་རང་བཞིན་ལ་ཁྱད་པར་མེད་ཀྱང་། རྟོགས་དང་མ་རྟོགས་པའི་ཁྱད་པར་ཡོད། པད་མ་འབྱུང་གནས་
ཀྱིས། སངས་རྒྱས་དང་སེམས་ཅན་གྱི་ཁྱད་ནི། རྟོགས་མ་རྟོགས་ཡིན། སེམས་ཉིད་མ་བཅོས་པའི་དོན་དེ་མི་འགྱུར་བ་ལ་སངས་རྒྱས་
ཟེར་བ་ཡིན། དེ་ལས་བཟློག་པས་བརྟགས་ན་སེམས་ཅན་དུ་འགྱུར་བ་ཡིན། རང་བྱུང་བདེ་བ་ཆེན་པོའི་རྒྱུད་ལས། རྡོ་རྗེ་འཆང་
གིས། སེམས་དཔའ་ཆེན་པོ་ཉོན་གཅིག་ །ཆོས་ཉིད་རང་གི་ངོ་བོ་ལ། །རྟོགས་དང་མ་རྟོགས་གཉིས་སུ་མེད། །མ་རིག་འཁྲུལ་

༄༅། །པས་ནོན་པ་དང་། །རང་བྱུང་ཡེ་ཤེས་ཤར་བ་གཉིས། །རྟོགས་དང་མ་རྟོགས་ཁྱད་པར་སྟེ། །འཁོར་འདས་གཉིས་
ཀྱི་ཐོག་མཐའ་གཅིག དྭགས་པོས། །ཀྱེ་ཧོ་སེམས་ཀྱི་རྒྱལ་པོ་འདི། །མ་རྟོགས་འཁོར་བའི་རྒྱ་མཚོ་སྟེ། །རྟོགས་ན་དེ་ཉིད་མྱ་ངན་
འདས། །རྟོགས་དང་མ་རྟོགས་གཉིས་ལས་མ་གཏོགས་པ། །སངས་རྒྱས་སེམས་ཅན་གཞན་ན་མེད། ཅེས་གསུང་། ཕག་མོ་གྲུ་
པའི་རིན་ཆེན་རྒྱན་འདྲར། །ངོ་བོ་ཆོས་ཀྱི་དབྱིངས་སུ་གཅིག །ལྡོག་པ་ཡིས་ནི་ཐ་དད་དེ། །མ་རིག་འཁྲུལ་བར་སྣང་ཙམ་ན། །རྟོགས་
པའི་ཡེ་ཤེས་མི་གསལ་ལ། །ཡེ་ཤེས་ཉིད་དུ་རྟོགས་ཙམ་ན། །མ་རིག་འཁྲུལ་པ་མི་གནས་པས། །དེ་གཉིས་ཚུལ་ནི་ཐ་དད་ཡིན། ཅེས་དང་། 
ཡང་མ་རིག་པ་འཁྲུལ་པ་སྣང་དུས་སུ། །ཡེ་ཤེས་གར་ཡང་སོང་བ་མེད། །ཡེ་ཤེས་ཉིད་དུ་རྟོགས་ཙམ་ན། །མ་རིག་འཁྲུལ་པ་སྤང་པ་མེད། །དེ་

རང་ངོ་བོ་གཅིག་པ་ཡིན། ཅེས་གསུང་། དེ་ལྟར་ཡེ་ནས་གནས་པའི་གནས་ལུགས་གཞི་མེད་རྩ་བྲལ་དེ་ཉིད་འཁོར་འདས་གཉིས་ཀའི་སྤྱི་གཞི་
ཡིན་ཏེ། དེ་ཉིད་མ་རིག་པས་འཁོར་བ། རིག་པ་མྱ་ངན་ལས་འདས་པ་སྟེ། ཁོ་རང་གི་ངོ་བོ་ལ་འཁོར་འདས་ལམ་གསུམ་གྱི་དྲི་མས་མ་གོས་པར་གནས་
 པ་སྟེ། དཔལ་ཕྲེང་གི་མདོར། བཅོམ་ལྡན་འདས་དེའི་སླད་དུ་དེ་བཞིན་གཤེགས་པའི་སྙིང་པོ་ནི་འབྲེལ་པ་རྣམས་པར་དབྱེ་བ་མེད་པ་བྲལ་མི་ཤེས་
པ་འདུས་མ་བྱས་པའི་ཆོས་རྣམས་ཀྱི་གཞི་དང་རྟེན་ལགས་སོ། བཅོམ་ལྡན་འདས་དེ་བཞིན་གཤེགས་པའི་སྙིང་པོ་ནི་མ་འབྲེལ་རང་འབྲེལ། རྣམ་པར་དབྱེ་
བ་དང་བཅས་པ་བྲལ་མི་ཤེས་པ། འདུས་བྱས་ཀྱི་ཆོས་ཐམས་ཅད་ཀྱི་ཡང་གཞི་དང་རྟེན་ལགས་སོ། ས་ར་ཧས། །སེམས་ཉིད་གཅིག་པུ་ཀུན་
གྱི་ས་བོན་ཏེ། གང་ལ་སྲིད་དང་མྱ་ངན་འདས་འཕྲོ་བ། །འདོད་པའི་འབྲས་བུ་སྟེར་བར་བྱེད་པ་སྟེ། །ཡིད་བཞིན་ནོར་འདྲའི་སེམས་ལ་ཕྱག་

༄༅། །འཚལ་ལོ། རྡོ་རྗེ་སེམས་དཔའི་དགོངས་པ་ཚིགས་གསུམ་པའི་རྒྱུད་ལས། །ཤེལ་སྒོང་དྲི་མ་མེད་པ་ཡང་། །གང་འཕྲད་
རྐྱེན་གྱིས་དེ་ལྟར་སྣང་། །དེ་བཞིན་སེམས་ཉིད་དག་པ་ཡང་། །དགེ་སྡིག་གོས་པ་ལྟར་སྣང་ངོ་། བང་མཛོད་ལས། །དེ་རྣམ་ཀུན་ལྡན་
རྣམ་པ་མེད། །ཡོད་ཀྱང་རང་གིས་མ་ཤེས་པས། །སྐྱེས་བུའི་ལུས་དང་བྱད་འགྲོག་ལྟར། །ཆོས་སྐུ་ཆུ་དང་འདྲ་བ་ལ། །བག་ཆགས་
ས་འདྲེས་བསླད་པ་ལ། །ཀུན་གཞི་ཞེས་པའི་མིང་དུ་བརྟགས། ཡེ་ཤེས་ཀློང་བརྡའི་རྒྱུད་ལས། །གཞི་ནི་ཆོས་སྐུ་དྲི་བཅས་ཡིན། །དུས་
ནི་ཐོག་མ་མེད་ནས་འཁྲུལ། ཞང་གི་ལམ་མཆོག་ཏུ། །དེ་ལྟར་གནས་པའི་འགྱུར་མེད་ཆོས་སྐུ་འདི། །རང་གིས་སེམས་ལས་མ་རྟོགས་
གཞན་དུ་མེད། །འཁོར་འདས་མ་ལུས་སྣ་ཆགས་སེམས་སུ་ཤར། །རང་སེམས་མ་རྟོགས་ཕྱིན་ལོག་འཁྲུལ་དབང་གིས། །བསྐྲུན་པའི་འཁོར་

བའི་སྣོད་བཅུད་སྡུག་བསྔལ་ཤར། །རང་སེམས་དེས་རྟོགས་མྱ་ངན་འདས་པ་ཡི། །ཡེ་ཤེས་མཐའ་ཡས་བདེ་བ་ཆེན་པོར་ཤར། །དེ་ཕྱིར་
མ་ལུས་རང་གི་སེམས་ཉིད་ལ། །འཕྲོས་ཕྱིར་རང་གིས་སེམས་ཉིད་ངོ་ཤེས་ན། །སེམས་ཅན་ཀུན་གྱི་ཆོས་ཉིད་ཤེས་པར་འགྱུར། །དེ་ཕྱིར་
མྱ་ངན་འདས་སོགས་ཆོས་ཀུན་ཤེས། །ཆོས་སྐུ་ཡོངས་རྫོགས་ཁམས་གསུམ་ཀུན་ལས་འདས། །གཅིག་ཤེས་པས་ནི་ཀུན་ལ་
མཁས་པར་གྱུར། ཅེས་གསུང་པས། གནས་ལུགས་རང་གི་ངོ་བོ་ཉིད་རྟོགས་པ་སངས་རྒྱས་ཀྱི་གྲོལ་གཞིའོ། དེ་ཉིད་རང་ངོ་མ་ཤེས་
བས་མ་རིག་པའི་ཐད་དེ་སེམས་ཅན་གྱི་འཁྲུལ་གཞིའོ། དེ་གཉིས་ཀ་ལྷན་གཅིག་ཏུ་སྒྲག་པ་ལ་སྤྱི་གཞི། མ་རིག་པའི་ཐད་ནས་ངོས་བཟུང་བ་ལ་
གཞི་དྲི་བཅས་ཟེར། ངོ་བོ་རང་གིས་ཐད་ན་དྲི་མ་ཡོད་མེན་དང་གཞི་ཅེས་པའི་མིང་འོང་བ་ཙམ་ཡང་མ་གྲུབ་ཅིང་རྩལ་རིག་པ་རང་བྱུང་གི་ཡེ་ཤེས་ཡིན་པས། །

༄༅། །ཆོས་སྐུའི་རང་རྩལ་ཡེ་ཤེས་དང་བྲལ་མི་ཤེས་པས་ངོ་བོ་ཉིད་ཀྱི་ཀུན་གཞི་སངས་རྒྱས་ཀྱི་ཡོན་ཏན་བྲལ་བའི་འབྲས་བུ་ཐམས་ཅད་
ཀྱི་རྟེན་བྱེད་པའོ། དེ་མ་རིག་པའི་ཐད་དུ་མ་རིག་པ་གཉིས་འཛིན་བྱུང་བས་བག་ཆགས་བཟང་ངན་སྣ་ཚོགས་བསགས་པས། ཕྱི་མའི་བདེ་སྡུག་གི་
རྒྱུ་བྱེད་པའི་བག་ཆགས་ཀྱི་ཀུན་གཞི། རིག་པའི་ངོ་བོས་གདོད་ན་མ་རིག་པ་རྩ་བ་ནས་དག་པས། རིག་པ་རང་བྱུང་རང་ཤར་ཡིན་པས། འགག་
མེད་དུ་སྣ་ཚོགས་སུ་ཤར་ཡང་། དངོས་འཛིན་དུ་མི་ཤར་བས། སྐད་གཅིག་མའི་རང་འགྲོས་སུ་ཤར་བས་བག་ཆགས་མི་སོགས། མ་རིག་
པའི་དྲི་མ་དེ་ཡོད་རིང་ལ་རིག་པ་སྐད་གཅིག་མ་དེ་གད་ལྟར་ཤར་ཡང་དངོས་འཛིན་གྱི་མཚན་མར་ཤར་བ་ལ་འཁྲུལ་པ་ཟེར། དེས་ན་མ་རིག་པ་དེ་མ་དག་
པས་དུ་གཉིས་སྣང་མི་དག་པས་ནང་དུ་རིག་པ་སྐད་གཅིག་མའི་ངོ་བོ་རྟོག་མེད་ལུང་མ་བསྟན་དེས་ཆོས་ཉིད་ངོ་བོ་རྟོགས་པ་ལ་བསྒྲིབ་ནུས་པས། མ་

རིག་པ་དེ་ཤེས་བསྒྲིབ་ཡིན། མ་རིག་པ་དེ་མ་དག་པར་དུ་བག་ཆགས་བཟང་ངན་སྣ་ཚོགས་སུ་སོགས་པའི་སྣོད་ཡིན་པས། བག་ཆགས་བཟང་
ངན་ཀུན་གྱི་གཞི་མ་དེ་དཔེར་ན་བང་བ་ལ་ནོར་ལ་སོགས་པ་དང་འདྲ་བར་མ་རིག་པ་མཚན་མ་སྤྱི་བདེ་བར་མི་གསལ་ཀུན་གཞིའི་རྣམ་ཤེས་ཡིན་པས། དེ་ལ་
ངར་འཛིན་བྱུང་བ་ཉོན་ཡིད་ཡིན་པས་བག་ཆགས་བཟང་ངན་མངོན་གྱུར་གང་ཤར་བདག་ཏུ་བཟུང་བས། དཔེ་ཁྱིམ་བདག་མོ་དང་འདྲ་བས་ཉོན་སྒྲིབ། 
ཡིད་ཀྱི་རྣམ་ཤེས་སྒོ་ལྔའི་རྗེས་སུ་འབྲང་ནས། གང་རྙེད་ཀྱི་དགེ་མི་དགེའི་མཚན་མ་ཐམས་ཅད་བསྡུས་ནས་ཁ་ནང་དུ་ལོག་ཅིང་བུད་མེད་ལ་གཏད་པས་
བདག་པོ་བྱེད་པ་དང་འདྲ་བ་སྟེ། དེ་ཡང་ཚུར་བསྡུས་ན་སྐད་གཅིག་མ་འདི་ཡི་སྟེང་དུ་འཁྲུལ་བས། སྐད་གཅིག་མ་དེ་རང་ངོ་མ་ཤེས་པའི་ཆ་དེ་མ་
རིག་པ། རིག་པའི་རྩལ་མཚན་མར་སྣང་བ་དེ་ཀུན་གཞིའི་རྣམ་ཤེས། རིག་པའི་ཐད་དེང་བདག་དུ་ཤར་བ་དེ་ཉོན་ཡིད། དེ་སྒོ་ལྔའི་རྗེས་སུ་འབྲངས་

༄༅། །ནས་ཕྱོགས་དང་རིས་སུ་བཅད་པས། ཡིད་དུ་འོང་བ་ལ་བདག་ཏུ་བཟུང་བས་ཆགས། མི་འོང་བ་ལ་སྤངས། བར་
པ་ལ་རྨོང་། དེ་གསུམ་ཀ་ཡང་རིག་པའི་འགྲོས་ཡིན། དེ་ཡང་ང་ལ་ཡོད་ན་སྙམ་པ་ཉོན་ཡིད། མི་འདོད་པ་ཡིད་ཤེས། བཏང་སྙོམས་ལུང་
མ་བསྟན་དེ་མ་རིག་པ་སྟེ། ལས་དགེ་མི་དགེའི་བག་ཆགས་ལ་སོགས་པའི་སྣོད་ནི་ཀུན་གཞིའི་རྣམ་ཤེས་ཡིན་ཏེ། མདོ་སྡེ་དང་། ཤ་བ་རིའི་སྙན་
བརྒྱུད་རིན་ཆེན་ཕྲེང་བ་ལས། ཀུན་གཞིའི་རྣམ་པར་ཤེས་པ་ནི་བག་ཆགས་པ་སོགས་པའི་མཛོད་ལྟ་བུའོ། །ཉོན་མོངས་པ་ཅན་གྱི་ཡིད་ནི་བདག་པོ་
ལྟ་བུའོ། སྒོ་ལྔའི་རྣམ་པར་ཤེས་པ་ནི་སྒོ་ལྟ་བུའོ། ཡིད་ཤེས་ཀྱིས་བག་ཆགས་རྣམས་དེར་བསོགས་པའོ། འཇིག་རྟེན་མགོན་པོས། དཔེར་
ན་ཀུན་གཞིའི་རྣམ་པར་ཤེས་པ་ནི་གཉི་བང་མཛོད་དང་འདྲ་ལ། དེར་ནོར་རྫས་ཐམས་ཅད་བསོགས་པ་ལྟར། ལས་དང་བག་ཆགས་ཐམས་

ཅད་བསགས་པའི་སྣོད་བྱེད་དོ། ཉོན་མོངས་པ་ཅན་གྱི་ཡིད་ནི་ཁྱིམ་བདག་མོ་དང་འདྲ་སྟེ། དེས་ནོར་རྫས་འཛིན་པ་ལྟར་ཀུན་གཞི་ཁོ་རང་ལ་ཁ་
ནང་དུ་བལྟས་ནས་བག་ཆགས་བཟང་ངན་སྣ་ཚོགས་དུ་མར་འཛིན་ཅིང་བསོགས་པའོ། ཡིད་ཤེས་ནི་ཁྱིམ་བདག་དང་འདྲ་སྟེ། དེ་རྒྱུ་ནོར་ཚོལ་བ་
ལྟར། ཡིད་ཀྱི་རྣམ་ཤེས་དེས། ཁ་ཕྱིར་བལྟས་ནས་ཡུལ་བྱེ་བྲག་སྣ་ཚོགས་ལ་མཚན་མར་འཛིན་ཅིང་རྟོག །མིག རྣ་བ། སྣ་
ལྕེ་བཞི་བུའི་ཚུལ་ལྟར་བྱས་ནས། དེས་ནོར་ལ་ལོངས་སྤྱོད་པ་ལྟར། རང་རང་གི་ཡུལ་ལ་ཆགས་སྡང་སྣ་ཚོགས་བསྐྱེད་ཅིང་སོ་སོར་ལོངས་སྤྱོད་པའོ། 
དེ་ལ་ལུས་ཀྱི་རྣམ་ཤེས་ནེ་བུའི་ཆུང་མ་དང་འདྲ་སྟེ། དེས་ནོར་ལོངས་སྤྱོད་པ་ལྟར། རིགས་པའི་ཆགས་ཞེན་གྱིས་རེག་བྱའི་བདེ་བ་ཉམས་སུ་མྱོང་
བའོ། དེ་ནི་འཁྲུལ་ལུགས་སོ། ཅེས་གསུངས་པས། མ་རིག་པའི་རྐྱེན་གྱི། རིག་པ་སྐད་གཅིག་མའི་ངོ་བོ་སྤྲོས་པ་བྲལ་བར་ཡེ་ནས་

༄༅། །གནས་པ་དེ་ངོ་མ་ཤེས་པས་ལུང་མ་བསྟན་དུ་ལུས་ནས། རིག་པ་ཡེ་ཤེས་སུ་མ་སང་། དེར་རིག་པའི་ཐད་དེ་ངར་འཛིན་
དུ་ལང་ནས་བདག་ལ་ཆགས། གཞན་ལ་སྡང་བས་ལས་བསགས། དེས་ལུས་བླང་ནས་ལུས་ལ་དབང་པོ་དོད་པས། དབང་པོ་ཡུལ་
ལ་ཞུགས་སྟེ། མིག་གིས་གཟུགས་མཛེས་པ་གཅིག་མཐོང་ན་དེ་ལ་འདོད་པའི་འདོད་ཆགས། ཡོད་པའི་ང་རྒྱལ། རྩོད་པའི་གནོད་
སེམས། ཤོར་དོགས་པའི་ཕྲག་དོག བླང་དོར་མ་ཤེས་པའི་གཏི་མུག དེས་ཚོགས་དྲུག་ཀུན་ལ་འདྲེས། དེ་ལ་ཚོགས་དྲུག་གི་ཡུལ་
ལ་དུག་ལྔའི་ཤས་གང་ཆེ་བ་དེའི་ལུས་བླང་ནས་སྡུག་བསྔལ་མྱོང་ཞིང་ཁམས་གསུམ་དུ་འཁྱམས་པའོ། དེ་ཡང་ཡུལ་རྐྱེན་གྱི་དབང་གིས་སྣ་ཚོགས་
སུ་ཤར་ཡང་རིག་པ་སྐད་ཅིག་མའི་འགྲོས་ཡིན་པས། སྐད་ཅིག་མའི་སྟེང་ན་མ་རིག་པ་ཡོད་རིང་ལ་བག་ཆགས་བཟང་ངན་ཆུད་མི་ཟ་ནས་འཛིན་

པས་ཕྱི་ཡུལ་རྐྱེན་བཟང་ངན་དང་འཕྲད་ཙ་ན་རིག་པ་དེ་དགེ་སྡིག་གང་རུང་དུ་ལང་ནས་ལས་བསགས་པས། སྐྱེ་བ་ཕྱི་མར་བླང་བའི་རྒྱུ་བྱེད་དེ། དགོངས་
འགྲེལ་ལས། ལེན་པའི་རྣམ་པར་ཤེས་པ་ཟབ་ཅིང་ཕྲ། ས་བོན་ཐམས་ཅད་ཆུ་བོའི་རྒྱུན་བཞིན་འབབ་པས། ཐེག་བསྡུས་ལས། ཆོས་
ཀུན་ས་བོན་ཐམས་ཅད་པའི། །རྣམ་པར་ཤེས་པ་ཀུན་གཞི་སྟེ། །དམ་པ་དག་ལ་ངས་བཤད་དོ། །ཅེས་གསུངས་པས། སྐད་ཅིག་
མའི་ངོ་བོ་རང་ངོ་མ་ཤེས་པའི་ལུང་མ་བསྟན་མ་རིག་པ་དེ་རྩལ་རྫོགས་པ། མཚན་མ་ཡེ་རེ་སྣང་བ་ལ་འཛིན་པ་མ་ཞུགས་པ་དེ་ཀུན་གཞིའི་རྣམ་ཤེས་
ཡིན་པས། སྤང་བྱ་ཐམས་ཅད་ཀྱི་རྩ་བ་ཡིན་ཏེ། ས་བཅུའི་རྒྱུན་མཐའི་བར་དུ་ཡོད། ཕྲ་བས་འཇིག་རྟེན་གྱི་མཁས་པ་རྣམས་ཀྱིས་ཀྱང་ངོས་
མི་ཟིན། ཟབ་པས་ཐེག་ཆེན་འཕགས་པའི་མཉམ་བཞག་མིན་པ། ཉན་རང་དགྲ་བཅོམ་པས་མི་རྟོགས། དེ་བས་བག་ཆགས་ཐམས་ཅད་

༄༅། །འཛིན་པར་བྱེད་པ་ནི། མ་རིག་པ་ཡིན་ནོ། །ཉོན་མོངས་པ་ཅན་གྱི་ཡིད་དང་ཡིད་ཤེས་ནི། མི་རྟག་པས་རེས་འགའ་བ་
ཡིན་པས་འཁོར་བའི་རྩ་བ་མིན་ནོ། །དེ་ལྟར་མ་རིག་པའི་ནད་བཞིན་དེ་བདེ་གཤེགས་སྙིང་པོ། དོན་དམ་བདེན་པ་ངོ་བོ་ཀུན་གཞི་རང་བྱུང་གི་ཡེ་ཤེས་
ཏེ། དད་པའི་སྟོབ་བསྐྱེད་པའི་མདོ་ལས། རྣམ་པར་ཤེས་པ་དང་དབྱེར་མེད་པའི་ཡེ་ཤེས་ནི་རྣམ་ཤེས་ཀྱིས་རང་བཞིན་གང་ཡིན་པའོ། །དེ་ཅིའི་
ཕྱིར་ཞེ་ན། ཡེ་ཤེས་ནི་རྣམ་ཤེས་ཀྱི་རང་བཞིན་ལས་གཞན་མེད་པའི་ཕྱིར་ཏེ། རྣམ་ཤེས་ཀྱི་རང་བཞིན་ནི་ཡེ་ཤེས་ལས་གཞན་མེད་པའི་རྣམ་ཤེས་
ཀྱི་རང་བཞིན་ནི་ཡེ་ཤེས་སོ། །རྣམ་ཤེས་ཀྱི་རང་བཞིན་ཡེ་ཤེས་སུ་ཤེས་པ་དེས་ཆོས་ཐམས་ཅད་ཡེ་ཤེས་སུ་ཤེས་པའོ། །མདོ་སྡེ་རྒྱན་ལས། 
སེམས་ཉིད་ཀུན་ཏུ་རང་བཞིན་འོད་གསལ་འདོད་དེ་ནི་གློ་བུར་དྲི་མས་མ་རུང་བྱས། །ཆོས་ཉིད་སེམས་ལས་གཞན་པའི་སེམས་གཞན་ནི། །འོད་

གསལ་མ་ཡིན་རང་བཞིན་ལ་བརྗོད་དོ། །ཞེས་སོ། ཆོས་ཉིད་དོན་དམ་པ་བྱང་ཆུབ་ཀྱི་སེམས། རང་ངོ་མ་ཤེས་པའི་མ་རིག་པ་ནི། འཁྲུལ་
པ་ཐམས་ཅད་བསྐྱེད་པའི་རྩ་བ་ཡིན། འོད་གསལ་ནི་མ་རིག་པ་ཀུན་གཞིའི་རྣམ་ཤེས་ཀྱི་རང་བཞིན་ལ་ཟེར་བ་སྟེ། དྭགས་པོས། ཀུན་གཞིའི་
རྣམ་ཤེས་ཀྱི་རང་བཞིན་དོན་དམ་པའི་ངོ་བོ་ཡིན་ནོ། །ཅེས་གསུངས་པས། མ་རིག་པའི་ཐད་ན་འཁོར་འདས་བདེ་སྡུག་དུ་མ་བསྐྱེད་དེ་སྣང་ཡང་། ངོ་བོ་
རང་གི་ཐད་ན་ཀུན་རྫོབ་མཚན་མའི་སྤྲོས་པ་རྒྱུ་འབྲེས་གཉིས་ཆོས་ཐམས་ཡོད་མ་མྱོང་བས་མོ་གཤམས་ཀྱི་བུ་དང་འདྲ་སྟེ། ཡི་གེ་མེད་པའི་རྒྱུད་དུ། ལས་
མེད་དོ། །བག་ཆགས་མེད་དོ། །མ་རིག་པ་མེད་དོ། །སེམས་མེད་དོ། །ཡིད་མེད་དོ། །ཤེས་རབ་མེད་དོ། །འཁོར་བ་མེད་དོ། །
འདས་མེད་དོ། །རིག་པ་ཉིད་ཀྱང་ཡོད་པ་མ་ཡིན་ནོ། །ཆོས་སྤྱོད་བཅུའི་མདོར། །ཡང་དག་དེ་ཉིད་རང་ཤེས་ན། །སངས་རྒྱས་མེད་ཅིང་ཆོས་

༄༅། །ཀྱང་མེད། །དགྲ་བཅོམ་མེད་ཅིང་རང་རྒྱལ་མེད། །འཁོར་བ་མེད་ཅིང་ཐར་པ་མེད། །སྟོང་པ་ཆེན་པོས་ཁམས་གསུམ་གང་། །
མི་ལས། དོན་དམ་བདེན་པའི་དབང་དུ་ནི། །བགེགས་ལས་སངས་རྒྱས་ཉིད་ཀྱང་མེད། །བགྲོད་བྱས་དང་ལམ་རྟོགས་མེད། །འབྲས་བུ་
སྐུ་དང་ཡེ་ཤེས་མེད། །ཀུན་རྫོབ་བདེན་པའི་དབང་དུ་ནི། །ཐམས་ཅད་ཡོད་ཅེས་ཐུབ་པས་གསུངས། །ཅེས་གསུངས་པས། །དོན་དམ་
བློ་འདས་བརྗོད་དུ་མེད་པ་མིང་འདོག་ཐམས་ཅད་དང་བྲལ་བ་དེ་ཉིད་གདུལ་བྱ་སེམས་ཅན་གྱི་རྟོགས་པར་བྱེད་པའི་ཐབས་ལ། ཀུན་རྫོབ་ཐ་སྙད་
ཙམ་དུ་མིང་འདོག་སྣ་ཚོགས་བཏགས་པ་སྟེ།ལང་ཀར་གཤེགས་པ་ལས། མིང་དུ་བཏགས་པ་མ་མཛད་ན། །འཇིག་རྟེན་ཐམས་ཅད་རྨོངས་
པར་འགྱུར། །དེ་བས་རྨོངས་པ་བསལ་བའི་ཕྱིར། །མགོན་པོས་མིང་དུ་བཏགས་པར་མཛད། །ཏིང་འཛིན་རྒྱལ་པོ་ལས། །ཡི་གེ་མེད་པའི་

ཆོས་རྣམས་ལ། །ཉན་པ་གང་དང་སྟོན་པ་གང་། །འགྱུར་བ་མེད་ལ་སྒྲོ་བཏགས་སྟེ། །ཉན་ཅིང་སྟོན་པར་བྱེད་པ་ཡིན། །ཅེས་གསུང་པས། །མེད་ཅི་ལྟར་
བཏགས་ན། ཆོས་སྐུ་བྱང་ཆུབ་ཅེས་པ་ལ་སོགས་པའི་མིང་མང་པོ་བཏགས་ཀྱང་། རང་གི་སེམས་ཉིད་འདི་རང་གདོད་ནས་ཆོས་སྐུར་གནས་པ་དེ་
སྟོན་པ་སྟེ། རྒྱལ་པོ་གཟུགས་ཅན་སྙིང་པོ་ལ་གདམས་པའི་མདོར། ཆོས་སྐུ་སྤྲོས་དང་བྲལ་བ་ནི། །རང་སེམས་རྟོགས་པ་ཁོ་ན་ཡིན། །གཞན་
ལ་ཡོད་པ་འདོད་པ་སྟེ། །མར་འདོད་བྱེ་མ་བཙིར་བ་འདྲ། །པད་མ་དབང་ཆེན་གྱི་རྒྱུད་དུ། །དངོས་གྲུབ་དངོས་གྲུབ་ཞེས་བྱ་བ། །ལོགས་སུ་
ཡོད་པ་མ་ཡིན་ཏེ། །དངོས་ནི་བྱང་ཆུབ་སེམས་ལ་བྱ། །གྲུབ་པ་རྟོགས་པ་མངོན་དུ་གྱུར། །དངོས་གྲུབ་ཅེས་ནི་དེ་ལ་བྱ། །ཟ་མ་ཏོག་ཞིང་
བཀོད་པའི་མདོར། སེམས་རྟོགས་པ་ནི་མྱུར་དུ་མངོན་པར་རྫོགས་པར་སངས་རྒྱས་པར་འགྱུར་རོ། །རྣམ་སྣང་མངོན་བྱང་ལས། བཅོམ་ལྡན་

༄༅། །འདས་ཀྱིས་བཀའ་སྩལ་པ། གསང་བའི་བདག་པོ་བྱང་ཆུབ་དང་ཐམས་ཅད་མཁྱེན་པ་ཉིད་ནི་རང་གི་སེམས་ལ་བཙལ་བར་བྱའོ། །
དེ་ཅིའི་ཕྱིར་ཞེ་ན། སེམས་ཉིད་དེ་ནི་རང་བཞིན་གྱིས་འོད་གསལ་བ་ཡོངས་སུ་དག་པ་ཡིན་ཏེ། དེ་ནི་ནང་ན་ཡང་མི་གནས། ཕྱི་རོལ་ནའང་
མི་གནས། གཉིས་ཀའི་བར་ནའང་མི་གནས་སོ། །གསང་བའི་བདག་པོ་སེམས་དེ་ནི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་
སངས་རྒྱས་ཀྱིས་ཀྱང་མ་གཟིགས། མི་གཟིགས། གཟིགས་པར་མི་འགྱུར་རོ། །སེམས་པར་མི་འགྱུར་རོ། །སེམས་དེ་ནི་ནམ་མཁའི་མཚན་
ཉིད་དོ། །དེའི་ཕྱིར་རྟོག་པ་དང་རྣམ་པར་རྟོག་པ་ཐམས་ཅད་དང་བྲལ་བའོ། །དེའི་ཅིའི་ཕྱིར་ཞེ་ན། ཆོས་ཉིད་ནམ་མཁའ་ལྟ་བུའི་རང་བཞིན་གང་ཡིན་
པ་དེ་ནི་སེམས་ཀྱི་རང་བཞིན་ནོ། །སེམས་ཀྱི་རང་བཞིན་གང་ཡིན་པ་དེ་ནི་བྱང་ཆུབ་ཀྱི་རང་གཞིན་ཏེ། གསང་བའི་བདག་པོ། དེ་ལྟར་ན་སེམས་

དང་ནམ་མཁའི་དབྱིངས་དང་། བྱང་ཆུབ་འདི་ནི་གཉིས་སུ་མེད་དེ་གཉིས་སུ་བྱར་མེད་དོ། །ཅེས་གསུང་པས། དེ་བཞིན་ཉིད་ལ་རང་བྱུང་ཡེ་
ཤེས་སུ་མིང་འདོག་པ་སྟེ། བརྟག་གཉིས་ལས། །འདི་ཉིད་ཡེ་ཤེས་ཆེན་པོ་སྟེ། །ཐམས་ཅད་ལུས་ལ་རྣམ་པར་གནས། །གཉིས་དད་
གཉིས་སུ་མེད་པའི་ཚུལ། །དངོས་དང་དངོས་མེད་བདག་ཉིད་གཙོ། །བརྟེན་དང་གཡོ་བར་ཁྱབ་ནས་གནས། །ཕལ་པོ་ཆེ་ལས། འཇིག་
རྟེན་ཁམས་ནི་ལ་ལ་དག །བསམ་གྱིས་མི་ཁྱབ་ཚིག་གྱུར་ཀྱང་། །ནམ་མཁའ་ཚིག་པར་འགྱུར་བ་མེད། །རང་བྱུང་ཡེ་ཤེས་དེ་བཞིན་ནོ། །
པད་མས། །བདེའོ་བདེའོ་བདེ་ཆེན་བདེ། །རང་བྱུང་ཡེ་ཤེས་རང་གནས་བདེ། །ཅེས་གསུང་པའི་དོན། རང་བྱུང་གི་ཡེ་ཤེས་དེ་ཉིད་
མ་རྟོགས་པས་མ་རིག་པ་གཉིས་འཛིན་གྱི་རྟོག་པ་བྱུང་བ། དེ་མ་དག་བར་དུ་འཁོར་བར་འཇུག་ལ། ནམ་གཉིས་འཛིན་གྱི་དྲི་མ་དང་བྲལ་ཙ་ན། 

༄༅། །མྱ་ངན་ལས་འདས་པ་སྟེ། ཡབ་སྲས་མཇལ་པའི་མདོར། གང་སེམས་ལ་རྣམ་རྟོག་ཡོད་ཀྱི་བར་དུ་འཁོར་བར་འཇུག་
ལ། ནམ་སེམས་ལ་རྟོག་པ་མེད་ཙ་ན་འཁོར་བ་ལས་བཟློག་པ་ཡིན་ཏེ། དྲི་མེད་འོད་དུ། དེའི་ཕྱིར་བདུད་ཅེས་བྱ་བ་ནི་སེམས་ཅན་རྣམས་ཀྱི་
འཁོར་བའི་སེམས་ཀྱི་བག་ཆགས་ཀྱི་དྲི་མའོ། །སངས་རྒྱས་ཉིད་ཅེས་པ་ནི། འཁོར་བའི་བག་ཆགས་དང་བྲལ་བའི་སེམས་སོ། །མི་ལས། 
ནང་འགྱུར་བ་ཡིད་ཀྱི་རྣམ་ཤེས་འདི། །མ་རྟོགས་དུས་ན་མ་རིག་པ། །ཉོན་མོངས་ཀུན་གྱི་གཞི་རྩ་ཡིན། །རྟོགས་ན་རང་རིག་ཡེ་ཤེས་ཏེ། །
དཀར་པོའི་ཡོན་ཏན་རྫོགས་པར་འགྱུར། །ཅེས་གསུངས་པས། ངོ་བོ་མིང་འདོག་ཐམས་ཅད་དང་བྲལ་བ་དེ། མ་རིག་པས་མ་རྟོགས་པས། དེ་
རྟོགས་པའི་ཐབས་ལ་སངས་རྒྱས་ཀྱིས་མིང་མེད་པ་ལ་མིང་དུ་བཏགས་ནས་སེམས་ཅན་ལ་བརྟེན་པས། མ་རིག་པའི་ཐད་ཀྱི་དྲི་མ་དེ་དག་ནས་སེམས་

ཉིད་རྟོགས་པའི་ཐབས་ཙམ་ཡིན་པ་ལ། སྨན་མ་ཞུ་བ་དུག་ཏུ་སོང་བ་ལྟར་མིང་རང་དེ་བདག་དུ་བཟུང་ནས། གྲུབ་མཐའ་ལ་ཞེན་ཅིང་སྒྲིབ་བྱེད་དུ་སོང་
བའོ། །དེ་བས་ན་མ་རིག་པ་གློ་བུར་གྱི་དྲི་མ་དེ་བསལ་བ་ལ་ཐོག་མའི་གནས་ལུགས་འགྱུར་བ་མེད་པ་མིང་གིས་གདག་གཞི་མེད་པ་དེ།ད་ལྟའི་རྟོག་
པ་སྐད་གཅིག་མ་འདིའི་གཤིས་ལ་ཡོད་པ་དེ་དང་པོ་ཐོས་པས་གོ་དགོས། བར་དུ་ཉམས་སུ་མྱོང་དགོས། མྱོང་བའི་དུས་ཡང་མྱོང་སྣང་དེ་རང་གི་
གཤིས་ལ་ཡོད་པ་མྱོང་མཁན་རང་གི་བསྒྲིབ་པ་ཡིན་པས། དེ་མྱོང་མཁན་རང་གི་སྟེང་དུ་རིམ་པར་ཆོད་དགོས་ཏེ། མཐར་ཆོས་སྐུའི་ཡེ་ཤེས་
མིང་འདོག་དང་བྲལ་བ། ཅེས་པའི་ཐ་སྙད་དང་བཅས་པ་རྩ་བ་ནས་ཆོད་པའི་རྟོགས་པ་ཤར་དགོས། །རྟོགས་
པ་ཤར་བས་མི་ཆོག། རྟོགས་པའི་ངང་ལ་གོམས་འདྲིས་གྱིས་བརྟན་པ་ཐོབ་ནས། གཉུག་མ་རང་ས་ཟིན་པའི་མཁྱེན་གཉིས་ཀྱི་ཡེ་ཤེས་ཤར་བ་

༄༅། །གཅིག་གི་སྟེང་དུ་ཕེབས་དགོས་སོ། །དེས་གཞི་གནས་ལུགས་དང་། འཁྲུལ་ལུགས་གཉིས་པོ་དེའོ། །བདེན་གཉིས་
དབྱེར་མེད་ཟབ་རྒྱ་ཟུང་འཇུག་ཟབ་མོ་ནང་དོན་སྙིང་པོ་དོན་གྱི་གཏེར་མཛོད་མན་ངག་རྒྱ་མཚོའི་ལས། ཤེས་པར་བྱ་བ་གཞིའི་ལེའུ་སྟེ་དང་པའོ། ༈ །
སྤྱི་དོན་གཉིས་པ་འཇུག་པར་བྱ་བའི་ལམ་ལ་གསུམ་སྟེ།སྤྱིར་ཤེས་བྱའི་གཤིས་སམ། གནས་ལུགས་སམ། ཡིན་ལུགས་ཤེས་པའི་ལྟ་བ་
དང་། དེ་ཉིད་ཀྱི་ཐོག་ན་འདའ་ཉམས་མེད་པའི་བསྒོམ་པ་དང་། དེ་གཉིས་ཡ་མི་བྲལ་བར་བྱེད་པའི་ཐབས་སྤྱོད་པ་དང་གསུམ་མོ། །དེ་ལ་དང་
པོ་ལྟ་བ་ལ་དྲུག ཚིག་ལ་བརྟེན་པའི་ལྟ་བ་དང་། གོ་བ། མྱོང་བ། རྟོགས་པ། བརྟན་པ་ཐོབ་པ། མ་ཐོག་ཏུ་སླེབས་པ་དང་
དང་དྲུག དང་པོ་ཚིགས་ལ་བརྟེན་པའི་ལྟ་བའི། གློ་ཚོད་བསྐོལ་བ་དང་འདྲ་སྟེ།ཆོས་དེ་ཁ་ན་ཡོད་ཀྱང་ཁོང་ན་མེད། འདི་ལ་གོ་ ཁྲིད་

བས་བོགས་འདོན་དགོས། གོ་བ་དེ་ཡང་ཞ་བོ་མིག་རྒྱང་རིང་བ་དང་འདྲ། འདི་ལ་ཉམས་ཁྲིད་པས་བོགས་འདོན་དགོས། ཉམས་ལ་ཞེན་ན་
ཉམས་མྱོང་གི་རྩི་ལ་འབྱར་ཉེན་ཡོད། རིན་ཆེན་གླིང་པས། བདེ་གསལ་མི་རྟོག་སྣ་ཚོགས་བཀྲ། །རྣལ་འབྱོར་ཡིད་ཀྱི་བུང་བས་
འཇིག །འདོད་པའི་འདམ་ལ་ཟུག་ཉེན་ཡོད། །ཅེས་གསུངས་པ་ལྟར་ཡིན་ནོ། །ཉམས་ཁྲིད་དེ་ལ་རྟོགས་ཁྲིད་པས་བོགས་འདོན་དགོས། 
རྟོགས་པ་དེ་ཡང་སྤྲོས་བྲལ་ཀ་དག་གི་དགོངས་པ་རྟོགས་ཀྱང་། རོ་གཅིག་ལྷུན་གྲུབ་གྱི་དགོངས་པ། སྣང་སེམས་འདྲེས་པའི་བརྟན་པ་
ཐོབ་དགོས། འདི་ལ་ཡང་དག་གི་དྲན་པ་བརྟེན་ནས། ལྟ་བ་རྟོགས་པ་མཐར་ཕྱིན་ནས་མ་ཐོག་ཏུ་སླེབ་པ་གཅིག་དགོས་སོ། ། འདི་ལ་དགོངས་
ནས། རྟོགས་ལྡན་ཡོན་ཏན་འོད་ཟེར་བས། ལྟ་བ་གོ་བའི་དུས་སུ་སྨྲ་ཁམས་ཆེ། །ཉམས་སུ་མྱོང་དུས་ངེས་ཤེས་སྐྱེ། །རྟོགས་པའི་

༄༅། །དུས་སུ་སྒྲོ་འདོག་ཆོད། །བརྟན་པའི་དུས་སུ་སྣང་སེམས་འདྲེས། །མ་ཐོག་སླེབ་ན་མཁྱེན་གཉིས་ཤར། །ཅེས་ 
གསུང་སོ། །གོ་བ་ཁོ་ན་བཤད་ནས་ལྟ་བ་རྟོགས་ཟེར་བས་མི་ཆོག དེང་སང་རིམ་གྱིས་པའི་དབང་དུ་བྱས་ན། ལྟ་བའི་ངོ་བོ་གཅིག་ཡིན་
ཀྱང་། ལམ་མཐོ་དམན་གྱིས་ལྟ་བ་རྟོགས་ཚབ་ཆེ་ཆུང་ཡོད་པར་གསུངས། དེ་ལ་དགོངས་ནས། སངས་རྒྱས་གསང་བས། སྟོང་
པ་ཆེན་པོའི་རྣལ་འབྱོར། ཚོགས་ལམ་དང་པོ་ནས་བཟུང་སྟེ།མཐར་ལམ་ལྷུན་གྲུབ་རིག་འཛིན་གྱི་བར་ལ། ལམ་གྱི་ལྟ་གྲངས་དགུ་
གསུངས། རྣམ་པ་ཀུན་ལྡན་སྟོང་ཆེན་མཐོང་།།རང་རིག་ཡེ་ཤེས་སྙིང་རྗེ་སྐྱེ། །ཕྱག་རྒྱ་གཅིག་སྐུ་འབྲས་བུ་ལྔ། །ཐམས་ཅད་གསལ་
བའི་ལྟ་བ་དང་། །བར་ཆད་མེད་པའི་ཚོགས་ཆེན་མཐོང་། །དབང་བསྒྱུར་མཉམ་ཉིད་མ་གཡོ་བ། །ཡེ་ཤེས་ཀུན་མཁྱེན་ལྟ་བ་དགུ། །ལྟ་

བ་དེ་རྣམས་རྒྱུ་གང་ལས་བྱུང་ཞེ་ན། ཐོས་བསམ་སོ་སོར་རྟོག་བསྒོམ་དང་། །རྣལ་འབྱོར་རིམ་པའི་རྒྱུ་ལས་སྐྱེས། །དེ་བས་ཤེས་
རབ་གསུམ་ལ་འདོད། །ཅེས་གསུངས། ལམ་གྱི་ལྟ་གྲངས་དགུ་འདི་ལ། མཉམ་བཞག་དགུ། རྗེས་ཤེས་དགུ་དང་བཅོ་
བརྒྱད། འདི་ངོས་བཟུང་བྱས་ན། དིང་སང་གི་ལམ་རིམ་མཁན་པོས་ཅི་གསུངས་ཆ་མེད། འདིར་ལྟ་བ་རྟོགས་པའི་དབང་དུ་བཤད་
ན། གཞི་དང་ལྟ་བ་ངོ་བོ་གཅིག་ཞེས་བྱ་བ་ཡིན་པས། གོང་དུ་བཤད་པའི་གཞི་དོན་ཅི་ལྟ་བ་བཞིན་རྟོགས་དགོས། རྣལ་འབྱོར་བཞི་རིམ་
དང་སྦྱར་ན། རོ་གཅིག་འབྲིང་པོའི་ལྟ་བ་དང་མཐུན། གཞི་དོན་དེ་ཉིད་ལྟ་བས་གཏན་ལ་དབབ་པར་བྱེད་པ་ལ་གསུམ་སྟེ། གཏན་
ཚིག་གིས་གཏན་ལ་དབབ་པ་དང་། གོལ་སྒྲིབ་ཀྱི་གདར་ཤ་བཅད་པ་དང་། དོན་མ་ནོར་བར་དམིགས་ནས་གྲུབ་མཐའ་བླང་བ་དང་གསུམ།

༄༅། །གཏན་ཆགས་གཏན་ལ་དབབ་པ་དང་། ལུགས་མི་འདྲ་བ་མང་ཡང་ད་རེས་འདིར། རྫོགས་ཆེན་བྲམ་ཟེ་སྐོར་གྱི་ལུགས་ལ། 
གཏན་ཚིགས་བཞིས་གཏན་ལ་དབབ་པ་དང་། དེའི་རྗེས་སུ་དམ་པ་བདེ་བར་གཤེགས་པ་འབྲང་ནས། །བྱ་བྲལ་རྫོགས་པའི་ལྟ་བ་ནི། །ཆོས་ཀུན་
མ་འདྲེས་ཡོངས་རྫོགས་པས། །འབེབ་ཚུལ་བརྗོད་པ་མཐའ་ཡས་ཀྱང་། །སྐབས་འདིར་ཕྱོགས་ཐན་ཙམ་ཞིག་བཟུང་། །འདིར་ནི་བསྒྲུབ་པའི་
གཏན་ཚིགས་བཞི། །རང་བཞིན་སྐྱེ་བ་མེད་པ་དང་། །ཀུན་བཟང་རོལ་པ་འགག་པ་མེད། །མཚན་ཉིད་དབྱེ་བ་མེད་པ་དང་། །ངོ་བོ་རང་གྲོལ་
གཏན་ཚིགས་དེ། །གཏན་ཚིགས་བཞི་རུ་རྒྱལ་བས་བཤད། །ཅེས་གསུང་པས། དེ་ལ་རང་བཞིན་སྐྱེ་མེད་ཀྱི་གཏན་ཚིགས། སྟོང་པ་ཉིད་ནི། 
ལྟར་སྣང་བའི་ཆོས་ཀུན་གྱི་ངོ་བོ་ཉིད། གཟུགས་དབྱིབས་ཁ་དོག་མཚན་མར་མ་གྲུབ་པའི་དྲི་བྲལ་ཀ་དག་གཅིག་ལ་ཟེར། དེའི་དགོངས་གཞི་

སྐྱེ་མེད་ཀྱི་ངང་ལ་དངོས་པོ་མཚན་མའི་སེལ་མེད་པ་གཅིག་ལ་དགོངས། དགོས་ཆེད་ཨ་འཐས་ཐེར་ཟུག་པ་གཅིག་ལས་གྲོལ་ལོ། །རོལ་བ་འགག་པ་མེད་
པའི་གཏན་ཚིག་སྣང་བ་ནི། དཔེར་ན་ཆུ་ཉིད་ལས་མ་གཡོས་པ་བཞིན་གཉེར་མ་དང་རྦ་རླབས་སྣ་ཚོགས་ཤར་བ་ལྟར། སྐྱེ་མེད་ཁོ་རང་གི་རང་གཟུགས་
འཁོར་འདས་ཕྱི་ནང་གིས་ཆོས་ཐམས་ཅད་ཤར་བ་ལ་ཟེར། དེའི་དགོངས་གཞི་ནི། །འགག་མེད་ཀྱི་རང་ལ་སྣང་བ་སྣ་ཚོགས་སུ་ཤར་བ་གཅིག་ལ་དགོངས་
དགོས་ཆེད་སྟོང་ཞེན་ཆད་ལྟ་ལས་གྲོལ་བའོ། །མཚན་ཉིད་དབྱེར་མེད་ཀྱི་གཏན་ཚིགས། རིག་པའི་ངོ་བོ་ནི། ཆུ་ལ་རྦ་རླབས་དང་གཉེར་མ་ཅི་བྱུང་
ཡང་། ཆུ་དང་རྐང་ཡིན་པ་བཞིན་དུ། འཁོར་འདས་སྣང་བ་སྣ་ཚོགས་སུ་ཤར་ཡང་། ངོ་བོ་ཆོས་སྐུ་སྐྱེ་མེད་ཀྱི་གནས་ལུགས་ལས་སྐད་ཅིག་
མ་གཅིག་ཀྱང་མ་གཡོས་པའོ། །དེའི་དགོངས་གཞི་ནི། སྣང་སྟོང་གཉིས་མེད་གཅིག་ཡིན་པ་ལ་དགོངས། དགོས་ཆེད་སྣང་སྟོང་ཐ་དད་

༄༅། །ཀྱི་འཛིན་པ་ལས་གྲོལ་བའོ། །རིག་པ་རང་གྲོལ་གྱི་གཏན་ཚིགས་ནི། རིག་པ་ཉིད་ལྟ་བའི་ངོ་བོར་ཤར་ནས། མ་སྐྱེས་
མི་འགག་དབྱེར་མེད་གསུམ་སྤྱོད་ཡུལ་དང་བྲལ་བའོ། །དེའི་དགོངས་གཞི་ནི། རིག་པ་ཉིད་ལྟ་བའི་ངོ་བོ་ཡིན་པ་ལ་དགོངས།དགོས་ཆེད་མ་
སྐྱེས་མི་འགག་ཡུལ་མེད་དུ་ཤར་བའོ། །དེས་ཆོས་ཀུན་རང་བྱུང་ཡེ་ཤེས་མ་འདྲེས་ཡོངས་རྫོགས་སུ་རྟོགས་པའོ། །འདི་འདྲའི་དགོངས་གཞི་
དགོས་ཆེད་མ་རྟོགས་ན། མཐའ་བྲལ་ལྷུན་གྲུབ་ཀྱི་དགོངས་དོན་གར་ཤེས།རྟོགས་ལྡན་ཤཀ་རྡོར་བས། ཆོས་ཉིད་ཐལ་དྲག་ན་དངོས་པོའི་
མཐའ་རུ་གོལ། སྟེང་ཉིད་ཐལ་དྲག་ན་ཆད་པའི་མཐའ་རུ་གོལ། བདེན་གཉིས་ཐལ་དྲག་ན་གཟུང་འཛིན་མཐའ་རུ་གོལ། དབྱེར་མེད་ཐལ་
དྲག་ན་མུ་རྡུག་མཐའ་དུ་ར་གོལ། ཅེས་གསུས། །འོ་ན་ཡོད་མེད་དབྱེར་མེད་པ་ཤད་དོ་ཞེ་ན། ཀུན་བཟང་གིས། དེའི་བཀའ་ནི་དགོངས་པ་ཅན་

ཡོད་མཐའ་དགྲོལ་ཕྱིར་མེད་ཅེས་བཤད། །མེད་མཐའ་དགྲོལ་ཕྱིར་ཡོད་ཅེས་བཤད། །གཉིས་འཛིན་དགྲོལ་ཕྱིར་ཉག་གཅིག་བཤད། །ཉག་
གཅིག་དགྲོལ་ཕྱིར་སྤྲོས་བྲལ་བཤད། །ལྤགས་པ་རློན་པའི་སྤ་བཞིན་དུ། །ཅི་ལྟར་འཐེན་ཡང་འཐེན་དུ་གཏུབ། །འདམས་ལ་གནས་པའི་
ཕུར་པ་བཞིན། །ཅི་ལྟར་བསྐུལ་ཡང་བསྐུལ་དུ་བཏུབ། །འདི་ལྟ་བུའི་དོན་གཅིག་རྟོགས་ན། ཡོད་བྱས་ཀྱང་ཉན། མེད་བྱས་ཀྱང་
རུང་། གཅིག་ཡིན་བྱས་ཀྱང་ཉན། ཀུན་ཡིན་བྱས་ན་རུང་གསུངས་འདོད་པ་ཡིན་ནོ། །ཕ་དམ་པ་རྒྱ་གར་གྱིས། རྟག་བྱས་ན་ངོས་བཟུང་དང་
བྲལ། ཆད་བྱས་ན་ཧྲིག་གི་གསལ། གཅིག་བྱས་ན་ཀུན་ལ་ཁྱབ། གཉིས་བྱས་ན་ཟླ་བོ་མེད། སེམས་ཀྱི་གནས་ལུགས་རྟོགས་
ན་འདི་ལྟ་བུ་གཅིག་ཡིན་གསུངས། ཡང་ཀློང་ཆེན་རབ་འབྱམས་ཀྱི་དགོངས་པ། རྒྱལ་བ་ཡོངས་སྟོན་པའི་བཞེད་ལ། མཐའ་བཞི་རྣམ་པར་

༄༅། །གྲོལ་བའི་གཏན་ཚིགས་ཀྱིས་སེམས་ཀྱི་གནས་ལུགས་གཏན་ལ་ཕབ་ན། ཡོད་མེད་གཉིས་ངར་གཉིས་ཀ་ཡང་མིན། གཉིས་
ཀའི་བདག་ཉིད་མིན་པའང་མིན། མཐའ་བཞི་ལས་ནི་རྣམ་གྲོལ་བ། །སེམས་ཀྱི་ཆོས་ཉིད་རྒྱལ་གྱུར་ཅིག་གསུང་། །དཔེར་ན་ཤེལ་དྭངས་
མ་གཅིག་ལ། ཁ་དོག་དཀར་དམར་གྱི་རྐྱེན་གྱིས། སྣ་ཚོགས་སུ་ཤར། ཤར་ཡང་ཤེལ་རང་གི་ངོ་བོ་ལ། དཀར་སེར་དམར་ལྗང་
གྲུབ་མ་མྱོང་བས། ཡོད་པའི་མཐའ་དང་བྲལ། མ་གྲུབ་བཞིན་དུ་གཟུགས་བརྙན་ཤར་བས།མེད་པའི་མཐའ་དང་བྲལ། གཟུགས་
བརྙན་ཅི་ལྟར་ཤར་ཡང་། ཤེལ་གཅིག་པུ་ལས་མེད་པའི་དོན་གྱིས། གཉིས་མཐའ་དང་བྲལ། ཤེལ་དང་གཟུགས་བརྙན་སོ་སོ་ནས་ངོས་
བཟུང་རྒྱུ་ཡོད་པས། གཅིག་མཐའ་དང་བྲལ། དཔེ་དེ་བཞིན་དུ། སེམས་ཀྱིས་གནས་ལུགས་འདི་ཡོད་པ་ཁོ་ན་མ་ཡིན། ངོས་

བཟུང་ཐམས་ཅད་དང་བྲལ་ཞིང་མཚན་ཉིད་ཕྱོགས་གཅིག་ཏུ་མི་གནས་པས། ཆད་ལྟའམ་ཆད་འཛིན་ཐམས་ཅད་དང་བྲལ་བའོ། །མེད་པ་ཁོ་
ན་མ་ཡིན། ཕྱི་ནང་གི་ཆོས་ཐམས་ཅད་ལ་ཤར། གསལ་རྒྱུན་ཙམ་གཅིག །དུས་གསུམ་སངས་རྒྱས་ཀྱི་ཕྱག་གིས་བཀག་པས་ཀྱང་
མི་ཁོག །གཉིས་ཡིན། གཉིས་ཁོ་ན་མ་ཡིན། ཅི་ལྟར་ཤར་ན་ཡང་རང་བྱུང་ཡེ་ཤེས་རིག་པ་ཉིད་ལས་མ་གཡོས་པའི་ཕྱིར། གཅིག་ཡིན། 
གཅིག་ཁོ་ན་མ་ཡིན། རང་ལྡོག་ཐ་དད་པའི་ཕྱིར་རོ། །དེས་ན་མཐའ་བཞི་ཀ་ཡིན་པས་རྒྱ་གང་དུ་ཡང་མ་ཆད་བཞི་ཁོ་ན་མ་ཡིན་པའི་དོན་གྱིས་ན། ཕྱོགས་
གང་དུ་ཡང་མ་ལྷུང་བ་གཅིག་ཡིན་ནོ། །ཕྱོགས་འཛིན་ཅན་གྱི་བློ་འགའ་ཞིག་གིས། སྟོང་པ་ཁོ་ནར་རྟོགས་ན་བརྟགས་ན་ངོས་བཟུང་མེད་པ་ལ་
སོགས་པས་མི་བསླུ་ན་ཡང་། གསལ་རིག་མ་འགག་པ་ལ་སོགས་པས་བསླུ། སྣང་བ་ཁོ་ནར་རྟོགས་ན་གསལ་རིག་མ་འགག་པ་ལ་སོགས་པས་

༄༅། །མི་བསླུ་ཡང་། བརྟགས་ན་ངོས་བཟུང་དང་བྲལ་བས་བསླུ། དབྱེར་མེད་ཁོ་ནར་རྟོགས་ན། ཟུང་འཇུག་ཉམས་
སུ་བླང་བས་མི་བསླུ་ཡང་། འབྲས་བུ་སོ་སོར་ངེས་པ་ཅན་ཡིན་པས་བསླུ། ཐ་དད་ཁོ་ནར་རྟོགས་ན། རང་ལྡོག་མ་འདྲེས་པས་མི་བསླུ་ན་ཡང་། 
ངོ་བོ་དབྱེར་མི་ཕྱེད་པས་བསླུ། དེས་ན་སེམས་ཉིད་མཐའ་བཞི་རྣམ་གྲོལ་དུ་རྟོགས་ན་བསླུ་བའི་ཆོས་དང་བྲལ་ནས། ལྟ་བ་ལ་མགོ་གཡོག་མི་ཕོག་
པ་ཡིན་ནོ། །མ་འདྲེས་ཡོངས་རྫོགས་ཀྱི་ལྟ་བ་རྟོགས་ན་འདི་ལྟ་གཅིག་པུ་ཁོང་དུ་ཆུད་དགོས། དགོངས་འདུས་ལེའུ་བཅོ་བརྒྱད་པ་ལས། །ཆོས་
ཅན་མ་འདྲེས་ཐ་དད་པ། །ཡོངས་སུ་རྫོགས་པ་སྟོང་བདག་མེད། །དེ་ཉིད་མ་འདྲེས་ཡོངས་རྫོགས་ན། །མ་བཅོས་དེ་བཞིན་ཉིད་ཁོ་ན། །ཅེས་
གསུངས། རྒྱལ་བ་ཡངས་སྟོན་པས། །ཡོད་པར་སྨྲ་བ་སྡེ་ལྔ་དགག། །དངོས་མེད་སྨྲ་བ་སྡེ་གསུམ་དགག །བདེན་གཉིས་སྨྲ་བ་སྡེ་

གསུམ་དགག །བདེན་གཉིས་སྨྲ་བ་སྡེ་བཞི་དགག །གཉིས་མེད་སྨྲ་བ་སྡེ་གཉིས་དགག །ཀུན་གཞི་ལྷུན་གྲུབ་སྨྲ་བ་དགག །གང་མིན་ཀ་དག་
སྨྲ་བ་དགག །མཐར་ཐུག་རྫོགས་པ་ཆེན་པོའི་ལྟ་བ་ནི། །མཐའ་བཞི་རྣམ་གྲོལ་ཁོ་ན་བཤད་ནས་ཡོད་དོ། །དིང་སང་གི་བསྒོམ་ཆེན་ཕལ་
ཆེར་གྱིས། ལྟ་བ་གཏན་ཚིགས་འདི་ལྟར་གཏན་ལ་ཕབ་མི་ཤེས་པ་དང་། ཐམས་ཅད་རང་བྱུང་ཡེ་ཤེས་ཡིན་ཟེར་ནས། ལྟ་བ་གཞི་ཐོག 
དུ་ལུས། བསྒོམ་པ་ཉམས་ཐོག་ཏུ་ལུས། ལྟ་བ་སྤོམ་ཡོར་དུ་ཤོར་བ་མང་དུ་མཐོང་། ཡང་ན་ལྟ་བ་གཏན་ལ་དབབ་ལུགས་ནི། གསང་
སྔགས་རྡོ་རྗེ་ཐེག་པའི་ལུགས་ཀྱི། ཐེག་པ་འོག་མའི་ལྟ་བ་ལས་ཁྱད་པར་འཕགས་ཅིང་། བདེན་གཉིས་དབྱེར་མེད་གཏན་ལ་ཕབ་ན། དམ་
པ་བདེ་བར་གཤེགས་པས། བདེན་གཉིས་ཡེ་ནས་དབྱེར་མེད་པ་གསང་སྔགས་སྤྱིའི་ལྟ་བ་ཡིན། ཅེས་པ་དང་། ལམ་རིམ་ལས། །

༄༅། །རྣམ་པར་བྱང་དང་སྡུག་བསྔལ་དག །ཀུན་རྫོབ་ཏུའང་དབྱེར་མེད་ན། །ལྟ་བ་མཐོ་དམན་དེ་ཙམ་མོ། །ཅེས་གསུངས་
པས། བདེན་གཉིས་དབྱེར་མེད་དམ་མ་སྐྱེ་མི་འགག་དབྱེར་མེད་དུ་ངོ་སྤྲོད་ན། སྤང་བ་ཐམས་ཅད་སེམས་ཡིན། སེམས་དངོས་པོ་མེད་ཅིང་འདུས་མ་བྱས་
སྐྱེ་མེད་ཀྱི་གནས་ལུགས་ནི་དཔེར་ན་རྒྱ་མཚོ་ལ་གཟུགས་བརྙན་སྣ་ཚོགས་པ་ཅི་ལྟར་སྣང་ཡང་། ངོ་བོ་རྒྱ་མཚོ་ལ་ཆུ་མ་གཏོགས་པའི་ལྷད་མེད་པ་
བཞིན་དུ། སེམས་ཉིད་དེ་ཤེས་བྱ་སྣ་ཚོགས་སུ་སྣང་ཡང་། སྣང་བའི་དུས་ཉིད་ན་སེམས་ཀྱི་ངོ་བོ་སྐྱེ་འགག་གནས་གསུམ་གྱི་མཐའ་དང་བྲལ་
བར་དངོས་པོ་གཟུགས་དབྱིབས་ཁ་དོག་གང་དུའང་བདེན་པར་མ་གྲུབ་པ་རྒྱུ་ལས་མ་བྱུང་། རྐྱེན་གྱིས་མ་བསྐྱེད། དངོས་པོར་མ་གྲུབ། ངོ་བོ་
འགྱུར་བ་མེད་པ། རང་བཞིན་འོད་གསལ་བའི་གནས་ལུགས་གཅིག་ཡིན་ནོ། །དེ་ལ་སྐྱེ་མེད་འགགས་མེད་དུ་བའི་དཔེ་ནི། ས་རྡུལ་

ལ་སོགས་པའི་ལྷད་མེད་པའི་རྒྱ་མཚོ་དང་ཞིང་གསལ་བ། དེ་ཉིད་གཟུགས་བརྙན་དུ་སྣང་བ་ལྟར། འདུས་མ་བྱས་པའི་སེམས་ཉིད་འོད་
གསལ་སྐྱེ་མེད་པ། དེ་ཉིད་མ་འགག་པར་འདས་(པ་ལ)་ཤེས་བྱ་ཐམས་ཅད་དུ་རང་སྣང་བ་ཡིན་ནོ། །དེའང་མ་སྐྱེས་མ་འགག་དབྱེར་མེད་
ནི། དཔེར་ན་རྒྱ་མཚོ་ལྷད་མེད་པ་ཉིད་གཟུགས་བརྙན་ཐམས་ཅད་སྣང་ལ། གཟུགས་བརྙན་གྱི་རྣམ་པ་ཁ་དོག་མི་འདྲ་བ་ཅི་ཙམ་སྣང་ཡང་། 
ཆུ་མ་གཏོགས་པའི་གཟུགས་བརྙན་བདེན་པར་གྲུབ་པ་སྤུ་རྩེ་ཙམ་ཡང་མེད་པས། ཆུ་དང་གཟུགས་བརྙན་དབྱེར་མེད་པ་བཞིན་དུ། སེམས་
ཀྱི་རང་བཞིན་གྱི་རྣམ་པར་དག་པ་ཉིད་ཤེས་བྱ་ཐམས་ཅད་དུ་སྣང་ཞིང་། ཤེས་བྱ་ཅི་ལྟར་སྣང་བ་ཉིད། སེམས་ཀྱི་གཟུགས་བརྙན་ཙམ་དུ་
རང་སྣང་བས་སྣང་སེམས་དབྱེར་མེད་ཅེས་བྱའོ། །གོང་གི་མ་སྐྱེས་མ་འགག །དབྱེར་མེད་བསྒྲུབ་པར་བྱེད་པ་ལ་ལུང་རིགས་གཉིས་

དགོས་པ་ཡིན་ཏེ། ལུང་རེ་ཞིག་ཡི་གེ་མང་དོགས་པའི་ཕྱིར་མ་བྲིས་སོ། །རིགས་པས་བསྒྲུབ་ན་བཅུ་གཉིས་ཡོད་དེ། 
སྐྱེ་མེད་དུ་བསྒྲུབ་པར་བྱེད་པའི་རིགས་པ་ལ་བཞི་སྟེ། རྒྱུ་རྐྱེན་ལས་མ་སྐྱེས་པའི་ཕྱིར་དང་། དུས་གློ་བུར་དུ་མ་བྱུང་བའི་ཕྱིར་དང་བྱེད་པ་པོས་
མ་བྱས་པའི་ཕྱེར་དང་།སྐྱེས་པའི་དངོས་པོ་འདི་འདྲར་བསྟན་དུ་མེད་པ་དང་བཞིའོ། །འགག་མེད་བསྒྲུབ་པའི་རིགས་པ་ལ་བཞི་སྟེ། །
འཁྲུལ་བའི་སྣང་བ་འདི་ལས་ཀྱི་བགོ་སྐལ་དུ་མཐུན་པའི་འགྲོ་བ་རྣམས་དང་། མཐུན་སྣང་དུ་གྲུབ་པའི་ཕྱིར་དང་། སྣང་བ་མེད་ན་དོན་དམ་
ཤེས་བྱེད་ཀྱང་མེད་པའི་སྐྱོན་དུ་འགྱུར་བའི་ཕྱིར་དང་། སྣང་བ་འདི་ཐམས་ཅད་མཁྱེན་པའི་ཕྱག་གིས་བཀག་ཀྱང་མི་ཁོག་སྟེ། རང་སྣང་དུ་
འདུག་པའི་ཕྱིར་དང་། རང་རིག་པ་ཐམས་ཅད་དུ་རྩལ་མ་འགག་པར་སྣང་བའི་ཕྱིར་འགག་མེད་དུ་གྲུབ་བོ། །དབྱེར་མེད་དུ་སྒྲུབ་པའི་

རིག་པ་ལ་བཞི་སྟེ། དེ་ཡང་བདེན་པ་གཉིས་པོ་དེ་རང་བཞིན་ལ་བཟང་ངན་མེད་པའི་ཕྱིར་དང།ངོ་བོ་དབྱེར་མེད་པའི་ཕྱིར་དང་། འདུག་
ས་ཐ་མི་དད་པའི་ཕྱིར་དང་། དུས་ལ་སྔ་ཕྱི་མེད་པའི་ཕྱིར་དབྱེར་མེད་དུ་གྲུབ་བོ། །དེ་ལྟར་གཏན་ཚིག་བཅུ་གཉིས་ཀྱི་སྒོ་ནས། མ་སྐྱེས་
མི་འགག་དབྱེར་མེད་སྤྱོད་ཡུལ་དང་བྲལ་བ། དོན་དམ་པ་ལྷགས་པའི་ཆོས་སྐུ་ཆེན་པོ་འདི་ནི། བདག་ཉིད་ཆེན་པོའི་གཏན་ཚིགས་ཀྱང་
ཡིན་ནོ། །གཏན་ཚིགས་འདི་གསུམ་ནི། གོང་མ་གཉིས་རྫོགས་ཆེན་གྱི་གཏན་ཚིགས་ཡིན་ལ། འོག་མ་ནི་གསང་སྔགས་སྤྱིའི་
གཏན་ཚིགས་ཡིན་ནོ། །གཏན་ཚིགས་སྐབས་འདིར་གཞན་ཡང་དབུ་མ་ཆེན་པོའི་ལུགས་ཀྱི། བདེན་གཉིས་དབྱེར་མེད་ཀྱི་ལམ་གྱི་གནད་
འགག་བཟུང་ལུགས་བདེན་གཉིས་ཀྱི་དབང་ཐོབ་མ་འདྲེས་པར་སོ་སོར་ཕྱེ་བ་ལ་སྤྱིར་བསྟན་པ་དང་། བྱེ་བྲག་རྒྱས་པར་བཤད་པའོ། །

༄༅། །དང་པོ་བདེན་གཉིས་ཀྱི་དབྱེ་བ་མ་འདྲེས་པར་ཤེས་ན་ཀུན་རྫོབ་བདེན་པ་དང་། དོན་དམ་བདེན་པ་གཉིས་དབང་ཐོབ་སོ་སོར་འབྱེད་
ནས། དེ་གཉིས་དབྱེར་མེད་ཟུང་འཇུག་དུ་གཏན་ལ་ཕབ་པ་ཡིན། དེ་ཡང་བདེན་གཉིས་ཀྱི་བྱེད་ལས་མ་འདྲེས་པར་འབྱེད་མ་ཐུབ་ན། བསྟན་
པ་རིན་པོ་ཆེའི་ཆོས་ཀྱི་ཟབ་མོ་མི་ཤེས། དེ་མ་ཤེས་ན་ལམ་བསྒྲོད་ཚུལ་མི་ཤེས།དེ་གཉིས་ཀ་སྐད་ཅིག་མ་གཅིག་གིས་སྟེང་དུ་མ་འཛོམ་ན། བདེན་
གཉིས་དབྱེར་མེད་གཏན་ལ་ཕབ་ཐབས་མེད་པས། བདེན་གཉིས་མ་འདྲེས་པར་སོ་སོར་དབང་ཐོབ་དབྱེ་ཐུབ་པ། དབྱེ་བ་དེ་རྒྱུད་གཉིས་སུ་མི་འགྲོ་བར་ངོ་བོ་
དབྱེར་མེད་དུ་ཡོད་པའི་གསང་ཐོས་བསམ་བས་གོ། །བསྒོམ་པས་རྟོགས་དགོས་པ་སྟེ། དབུ་མ་རྩ་བ་ཤེས་རབ་ལས། གང་དག་བདེན་པ་འདི་གཉིས་ཀྱི། །
རྣམ་དབྱེ་རྣམ་པར་མི་ཤེས་པ། །དེ་དག་སངས་རྒྱས་བསྟན་པ་ཡི། །ཟབ་མོའི་དེ་ཉིད་རྣམ་མི་ཤེས། །ཅེས་གསུངས། བདེན་གཉིས་ཀྱ་རྣམ་

དབྱེ་ལ་མཁས་ན། བླང་དོར་ཀྱི་གནས་ལ་མཁས་པ་དང་། བདེ་བར་གཤེགས་པའི་བཀའ་ལ་མི་རྨོང་པ་ཡིན་ཏེ། ཡེ་ཤེས་སྙིང་པོ་ལས། བདེན་
གཉིས་རྣམ་དབྱེ་ཤེས་པ་དག །ཐུབ་པའི་བཀའ་ལ་མི་རྨོང་སྟེ། །དེ་དག་མ་ལུས་ཚོགས་བསགས་ནས། །ཕུན་ཚོགས་ཕ་རོལ་འགྲོ་བ་ཉིད། །ཅེས་
སོ། །གཉིས་པ་བདེན་པ་གཉིས་ཀྱི་རྣམ་དབྱེ་བྱེ་བྲག་རྒྱས་པར་བཤད་པ་ལ་དྲུག་གི། །དང་པོ་ནི། གང་ཤར་གྱི་སྐད་ཅིག་མའི་ངོ་བོ་སྤྲོས་པ་དང་བྲལ་བར་
གནས་པའི་ཐད་དེ་དོན་དམ་བདེན་པ། དེ་རང་ངོ་མ་ཤེས་པའི་ཐད་དེ་མ་རིག་པ་ཀུན་རྫོབ་ཀྱི་བདེན་པ། དེ་གཉིས་དབྱེར་མེད་པ་ནི། ངོ་བོའི་ཐད་དུ་
མ་རིག་པའི་དྲི་མ་ཡོད་མ་མྱོང་བས། རྟོག་པ་གྲ་མ་ཉམས་པ་རང་བཞིན་དེ་བསལ་བཞག་དང་། དགག་བསྒྲུབ་མེད་པར་མཐའ་དང་བྲལ་བའི་ཆོས་སྐུར་
གནས་པ་སྟེ། གསང་འདུས་ལས། །དེ་ཕྱིར་གདོད་ནས་རང་བཞིན་གྱི། །བདག་ཉིད་རྫོགས་པའི་སངས་རྒྱས་ཡིན། འདི་ལ་སྤང་ཐོབ་

༄༅། །བསལ་བཞགས་མེད། །མ་གཏོགས་རིག་དྲུག་འཁོར་བ་མེད། །མིང་ཙམ་དུ་ནི་སྣང་བ་ལས། །འདི་ལ་དོན་དུ་
འཁོར་མ་མྱོང་། །ཡེ་ནས་དག་པའི་སངས་རྒྱས་ལ། །རང་གིས་རང་མཐོང་བྱང་ཆུབ་སྟེ། །རྡོ་རྗེ་འཆང་ཞེས་མཚན་གསོལ་ཏོ། ཡུམ་ལས། 
གཟུགས་ནས་རྣམ་མཁྱེན་ཀྱི་བར་དུ། ཆོས་ཐམས་ཅད་མ་བཅིང་མ་གྲོལ་བའོ། རྒྱུད་བླ་མ་ལས། །འདི་ལ་བསལ་བྱ་ཅི་ཡང་མེད། །བཞགས་
པར་བྱ་བ་ཅུང་ཟད་མེད། །ཡང་དག་ཉིད་ལ་ཡང་དག་ལྟ། །ཡང་དག་མཐོང་ན་རྣམ་པར་གྲོལ། །འཇིག་རྟེན་འཛིན་གྱིས་དྲིས་པའི་མདོར། དེ་
ལ་འདུས་བྱས་ཀྱི་ཆོས་ནི། སྐྱེས་པའི་མཚན་ཉིད། ཅེས་བྱ་བ་གང་ཞེ་ན། སྐྱེ་བ་དང་འགག་པ་དང་གནས་པ་དང་འཕོ་པའོ། དེ་ལ་འདུས་
མ་བྱས་ཀྱི་མཚན་ཉིད་གང་ཞེ་ན། མི་སྐྱེ་བ་དང་མི་འགག་པ་དང་མི་གནས་པ་དང་། མི་འཕོ་བའོ། དེ་ལྟར་འདུས་མ་བྱས་ཀྱི་མཚན་ཉིད་དང་། །

འདུས་བྱས་ཀྱི་མཚན་ཉིད་ནི། བྱིས་པ་སོ་སོ་སྐྱེ་བོ་དག་བཀྲི་བའི་དོན་དུ་གསུངས། འཇིག་རྟེན་འཛིན་དུ། འདུས་མ་བྱས་ཀྱི་ཆོས་ནི་མི་སྐྱེས་
པའི་མཚན་ཉིད། མི་འགག་པའི་མཚན་ཉིད། མི་གནས་པའི་མཚན་ཉིད། མི་འཕོ་པའི་མཚན་ཉིད། གནས་པ་དང་འཕོ་བར་གསུང་
པ་ཡང་། མཚན་མ་མེད་ཅིང་སྐྱེ་བ་མེད་པའོ། གལ་ཏེ་འདུས་བྱས་ཀྱི་ཆོས་ལ་མཚན་ཉིད་ཡོད་པར་ངེས་པ་ན། བཅོམ་འདས་ཀྱིས་འདི་དག་
ནི་སྐྱེ་བའི་མཚན་ཉིད། དེ་དག་ནི་འགག་པའི་མཚན་ཉིད། ཅེས་གཅིག་དུ་འཆད་པར་གསུང་པར་རིགས་ན། དེ་བས་ཐམས་ཅད་མཚན་མ་མེད་
པར་བྱ་བར་གསུངས། འཇིག་རྟེན་མགོན་པོས། མཐར་ཐུགས་འབྲས་བུའི་ཆོས་སྐུ་དེ། །ཉོན་མོངས་རྣམ་རྟོག་དངོས་སུ་གདའ། །
ཉེས་ཚོགས་རྩ་བ་ཡིན་པས་མ་ན། །མཐའ་བརྒྱད་སྤྲོས་པ་བྲལ་བར་གནས། ཅེས་གསུངས་པས། ངོ་བོའི་ཐད་ན་གདོད་ནས་ཆོས་སྐུ་མཐའ་

༄༅། །ཐམས་ཅད་དང་བྲལ་བའོ། གཉིས་པ་དེ་ལྟར་མ་རྟོགས་པའི་ཐད་དུ་མ་རིག་པ་འགྲོ་དྲུག་འཁྲུལ་པ་ཡན་ཆད། ས་བཅུ་རྒྱུན་
མཐའ་མན་ཆད་ཀྱི་སྤང་བྱ་ཐམས་ཅད་ཀྱི་རྩ་བ་ཡིན་པས། ཉོན་མོངས་པ་མངོན་གྱུར་ཐམས་ཅད་བསྐྱེད་པའི་རྒྱུ་ཡིན། དེ་རང་ངོ་ཤེས་མ་ཐུབ་པས་བསམ་
མཐའ་དེད་ནས། ངོ་བོ་སྐྱེ་མེད་ལས་མ་གཡོས་བཞིན་དུ་སྡུག་བསྔལ་འབྱུང་བ་སྟེ། རྣམ་སྣང་མངོན་བྱང་ལས། །རྟོག་པ་སྡུག་བསྔལ་རྒྱུར་
གྱུར་པ། །ཇི་སྲིད་མ་སྤང་བར་དུ་ནི། །འཇིག་རྟེན་འདི་ན་སངས་རྒྱས་མིན། །ཀུན་མཁྱེན་ཞེས་ཀྱང་མི་བྱའོ། སམ་བྷུ་ཊིར། །རྟོག་
བས་དམྱལ་བར་འགྲོར་གྱུར་ཅིང་། །འགྲོ་དྲུག་རྒྱ་མཚོར་འཁོར་བར་འགྱུར། །རྟོག་པ་ལས་ནི་རྣམ་གྲོལ་ན། །དྲི་མེད་ཞི་བའི་གནས་སུ་འགྲོ། །དེ་
བས་རྟོག་པའི་དྲྭ་བ་བཅད། ཅེས་གསུང་པས། རྟོག་པས་དམྱལ་བའི་རྒྱུ་བྱེད། ཅེས་པ་ད་ང་། གོང་གི་རྟོག་པ་བསལ་བཞགས་མེད་

པར་ཆོས་སྐྱུར་གནས་ཅེས་པ་འདི་གཉིས། རྟོག་པ་སྐད་ཅིག་མ་གཅིག་གི་སྟེང་དུ་སྦྱར་ནས་མི་འགལ་བར་གནས་པ་གཏན་ལ་དབབ་དགོས་པའོ། གསུམ་
པ་འདི་ལྟར་རྣམ་རྟོག་སྐད་ཅིག་མ་མཚན་མ་ཡེ་རེ་བ་སྣང་བ་དེ་རང་གི་ངོ་བོའི་ཐད་དུ་ལས་དགེ་སྡིག་གི་མྱོང་ཚོར་སྣང་དུས་ཡང་ནས་ཡང་ཡོད་མ་མྱོང་། འབྲས་
བུའི་དུས་སུ་ཡང་བདེ་སྡུག་གི་རྣམ་སྨིན་ཡོད་མ་མྱོང་བ་སྟེ། བདེ་སྡུག་གི་རྣམ་སྨིན་གྱི་ངོ་བོ་རང་འདུས་མ་བྱས་སུ་ཡེ་ནས་གནས་པར་གསུངས་སྟེ། འབུམ་
ལས། ཆོས་ཀྱི་དབྱིངས་ལ་ལས་མེད། ལས་ཀྱི་རྣམ་པར་སྨིན་པའང་མེད་དོ། མདོ་ཁང་བུ་བརྩེགས་པ་ལས། ལས་མེད། ལས་
ཀྱི་འབྲས་བུ་མེད་དོ། གང་ལ་ལས་མེད་ཅིང་ལས་ཀྱི་འབྲས་བུ་མེད་པ་དེ་ནི། བླ་ན་མེད་པ་ཡང་དག་པར་རྫོགས་པའི་བྱང་ཆུབ་བོ། ཨུ་
རྒྱན་པད་མས། རྫོགས་ཆེན་པོ་ལ་ལས་དཀར་བ་ཡང་མེད། ནག་པ་ཡང་མེད། ལས་ཀྱི་རྣམ་པར་སྨིན་པ་ཡང་མེད་དོ། མི་ལས། 

༄༅། །ཁམས་གསུམ་རྟེན་དང་གཡོ་བར་བཅས། །གདོད་ནས་མ་གྲུབ་སྐྱེ་བ་མེད། །གཞི་མེད་ལྷན་ཅིག་སྐྱེས་པ་མེད། །ལས་
མེད་ལས་ཀྱི་རྣམ་སྨིན་མེད། །དེ་ཕྱིར་འཁོར་བའི་མིང་ཡང་མེད། ཅེས་གསུང་བས། ངོ་བོ་རང་གི་ཐད་ན། བདེ་སྡུག་ལ་སོགས་
པའི་འཁོར་འདས་ལམ་གསུམ་ཀྱི་མིང་ཡང་ཡོད་མ་མྱོང་ཞིང་། གཞི་རང་ཡང་ཡོད་མ་མྱོང་པས་ཡོད་མེད་ཀྱི་སྤྲོས་པ་དང་བྲལ་བའོ། ཡོད་
མེད་ལ་སོགས་པའི་མིང་འདི་ཉིད་རང་ཡང་མ་གྲུབ་པ་རི་བོང་གི་རྭ་དང་འདྲའོ། བཞི་པ་ངོ་བོའི་ཐད་དུ་གོང་ལྟར་གནས་ཀྱང་མ་རིག་པ་རང་གི་ཐད་ན་
ཀུན་རྫོབ་ཙམ་དུ་དགེ་སྡིག་གི་རྟོག་པ་ཕྲ་མོ་ཙམ་རེ་ཡང་ཆུད་མི་བ་དང་། འབྲས་བུ་བདེ་སྡུག་མྱོང་བ་སྟེ། དེ་ཡང་མ་རིག་པ་ཀུན་གཞིའི་རྣམ་
ཤེས་མ་ཟད་ཀྱི་བར་དུ། གཉིས་འཛིན་གྱིི་རྟོག་པ་ཡང་མི་ཟད་པས། ལས་དགེ་སྡིག་གི་རྟོག་པ་བསགས་པ་ནི་རིགས་འདྲ་མང་པོ་

འཚོགས་པའི་འབྲས་བུ་བདེ་སྡུག་མྱོང་བ་དེ་ཡང་། ངོ་བོ་སྤྲོས་པ་དང་བྲལ་བའི་དབྱིངས་སྟོང་པ་ལས་མ་གཡོས་བཞིན། མ་རིག་པའི་ཐད་ན་
རྟོགས་པ་བཟང་ངན་གང་ཤར་གྱི་རང་གཟུགས་མཚན་མ་མྱོང་དགོས་བྱུང་བ་ཡིན། དེ་ལྟར་མྱོང་བའི་དུས་ན་ཡང་ངོ་བོའི་ཐད་ན། ལས་དང་
རྣམ་སྨིན་གྱི་དྲི་མ་ཡོད་མ་མྱོང་། མ་རིག་པའི་ཐད་ན། མྱོང་ཚོར་གྱི་རྟོགས་པ་ཕྲ་མོ་ཡང་ཆུད་མི་ཟ་བར། རང་གཟུགས་སྟོན་པ་སྟེ། ལས་
མཐའ་ཡས་པའི་མདོ་ལས། ལྷའི་བུ་ནོར་བུ་དྲི་མ་མེད་པས་གསོལ་བ། བཅོམ་ལྡན་འདས་ཤཱཀྱ་ཐུབ་པ་ནི། ལས་དང་ལས་ཀྱི་རྣམ་
པར་སྨིན་པ་མི་བསླུ། ཅེས་འཆད། །གཅེར་བུ་པ་རྣམས་ནི་ལས་དང་ལས་ཀྱི་རྣམ་པར་སྨིན་པ་མེད་ཅེས་འཆད་ན། དེ་ཅི་ལྟར་བཟུང་བར་
བགྱི། བཀའ་སྩལ་བ། ལྷའི་བུ་ཅི་ཙམ་དུ་སེམས་ལ་རྣམ་པར་རྟོག་པ་གཉིས་འཛིན་དང་མ་བྲལ་བར་དུ་ལས་ཀྱང་ཡོད་ལ། ལས་ཀྱིས་

༄༅། །རྣམ་པར་སྨིན་པ་ཡང་ཡོད་པས། ལས་ཕྲ་མོ་ཙམ་ཡང་བསླ་བར་མི་འགྱུར་ཏེ། ཅི་ཙམ་དུ་ཡང་སེམས་ལ་རྣམ་བར་
རྟོག་པ་གཉིས་འཛིན་དང་བྲལ་ན་གསེར་དང་རྡོ་མཉམས་པའོ། དེའི་དུས་སུ་ལས་དང་ལས་ཀྱི་རྣམ་པར་སྨིན་པའང་མེད། དགེ་བ་དང་སྡིག་པ་
ཡང་མཚུངས་བ་ཡིན་ནོ། ལས་བརྒྱ་བའི་མདོ་ལས། །ལུས་ཅན་དག་གི་ལས་རྣམས་ནི། །བསྐལ་པ་བརྒྱར་ཡང་ཆུད་མི་ཟ། །འཚོགས་
ཞིང་དུས་ལ་བབས་པ་ན། །འབྲས་བུ་ཉིད་དུ་སྨིན་པར་འགྱུར། ཉེར་བཞགས་ཆུང་དུ་ལས། མེ་ནི་དྲང་བར་གྱུར་ཡང་སྲིད། །རླུང་
ནི་ཞགས་པས་ཟིན་ཡང་སྲིད། །ཉི་ཟླ་ཐང་ལ་ལྷུང་ཡང་སྲིད། །ལས་ཀྱི་རྣམ་སྨིན་བསླུ་མི་སྲིད། ཅེས་གསུང་པས། གོང་གི་ལས་
མེད་ལས་ཀྱི་རྣམ་སྨིན་མེད་ཅེས་དང་། ལས་ཕྲ་མོ་ཡང་ཆུད་མི་ཟ་བ་དེ་གཉིས། སྐད་ཅིག་མའི་སྟེང་དུ་འཛོམ་པའི་དབང་ཐོབ་མ་འདྲེས་པར་

འབྱེད་པས། རྒྱུ་འབྲས་རང་གཤིས་སྤྲོས་པ་དང་བྲལ་བར། རྒྱུ་འབྲས་ཀྱི་དྲི་མ་ཡོད་མ་མྱོང་། །ཡོད་མ་མྱོང་བའི་སྟོང་པའི་རྩལ་དེ་རྒྱུ་འབྲས་
སུ་ཤར་པས། ལས་འབྲས་ཕྲ་མོ་ཡང་ཆུད་མི་ཟ་བའི་རྟེན་འབྲེལ། རྟེན་འབྲེལ་གྱི་རང་གཤིས་སྟོང་པ་སྟོང་པ་རང་རྟེན་འབྲེལ་དུ་ཤར་བས་ན། 
ངོ་བོ་ལ་རྟེན་འབྲེལ་དང་སྟོང་པ་གཉིས་ཀས་མ་གོས་པའོ། ལྔ་པ་དེ་ལྟར་དོན་དམ་བདེན་པ་དང་། ཀུན་རྫོབ་པས་བདེན་པ་གཉིས་སྐད་ཅིག་
མའི་སྟེང་དུ་འཛོམ་པས། ངོ་བོ་དབྱེར་མེད་པ་གཅིག་ལས་མ་གཡོས་བ། མ་འགག་པའི་རྩལ་དེ་རང་གིས་ངོ་བོའི་ཐད་དུ། ངོ་བོ་རང་ལས་
གཞན་པའི་ལྷད་སྤུ་རྩེ་མོ་ཡར་མེད་པས། དོན་དམ་བདེན་པའི་རང་མདངས་ལས། ཀུན་རྫོབས་བདེན་པ་ལོགས་སུ་མ་ལུས་པས་དབྱེར་མེད་
པ་སྟེ། བརྟག་གཉིས་ལས། །ང་ལ་འཕྲོ་བ་ཐམས་ཅད་བྱུང་། །ང་ལ་གནས་གསུམ་པོ་ཡང་བྱུང་། ང་ཡིས་འདི་ཀུན་ཁྱབ་པ་སྟེ། །

༄༅། །འགྲོ་བའི་རང་བཞིན་གཞན་མ་མཐོང་། མདོ་ལ་ཤན་ལས། །སྣ་ཚོགས་བྱུང་ཡང་གཞན་བྱུང་མིན། །རང་བྱུང་
རང་ཤར་ངོ་བོ་ཉིད། ཅེས་གསུང་བས། ངོ་བོའི་ཐད་ན་མ་འགག་པའི་མཚན་མ་ཉོན་མོངས་པ་དང་ན་ཚ་ལ་སོགས་པ་ཤར་བའི་ངོ་བོ་རང་དེ་ཆོས་
སྐུ་ཡིན་པར་གསུངས་སྟེ། བློ་གྲོས་མི་བཟད་པར་བསྟན་པའི་མདོར། ཉོན་མོངས་པ་འདི་དག་རྟོགས་པའི་ཕྱིར་བྱང་ཆུབ་སྟེ། ཉོན་མོངས་
པའི་ངོ་བོ་ཉིད་གང་ཡིན་པ་བྱང་ཆུབ་ཀྱི་ངོ་བོ་ཉིད་ཡིན་ནོ། བློ་གྲོས་རྒྱ་མཚོས་ཞུས་པའི་མདོར། ཀུན་ནས་ཉོན་མོངས་པའི་མཚན་ཉིད་གང་ཡིན་པ། 
དེ་ཉིད་རྣམ་པར་བྱང་བའི་མཚན་ཉིད་དེ། འདི་ལྟ་སྟེ། རང་བཞིན་གྱིས་རྣམ་པར་དག་པའི་མཚན་ཉིད་དོ། རང་བཞིན་གྱིས་རྣམ་པར་དག་
པའི་མཚན་ཉིད་མེད་པས། རང་བཞིན་རྣམ་པར་དག་པ་ནི་མཚན་ཉིད་མེད་པའོ། མཚན་ཉིད་མེད་པ་གང་ཡིན་པ་དེ་ནི་མཚན་མ་མེད་པའོ། འཇམ་

དཔལ་རོལ་བའི་མདོར། ལྷའི་བུ་མཉམས་པ་ཉིད་གང་དང་མཉམ་པ་དེ་དང་མཚམ་མེད་པ་མཉམ་མོ། མཚམ་མེད་པ་གང་མཉམ་པ་དེ་དང་
མཉམ་པ་ཉིད་མཉམ་མོ། ཉི་ཁྲི་བརྒྱུད་སྟོང་པ་ལས། འདུས་བྱས་ལས་གུད་ནའང་། འདུས་མ་བྱས་དམིགས་སུ་མེད་ལ། འདུས་མ་བྱས་
ལས་གུད་ནའང་། འདུས་བྱས་དམིགས་སུ་མེད་དོ། རབ་འབྱོར་དེ་ལྟ་བས་ན། འདུས་མ་བྱས་ཀྱི་ཁམས་གང་ཡིན་པ་དང་། 
འདུས་མ་བྱས་ཀྱི་ཁམས་གང་ཡིན་པ་དེ་གཉིས་ནི་ལྡན་པའང་མ་ཡིན། མི་ལྡན་པ་ཡང་མ་ཡིན། གཟུགས་
མེད་པ་བསྟན་དུ་མེད་པ་ཐོགས་པ་མེད་པ་སྟེ། འདི་ལྟར་མཚན་ཉིད་མེད་པར་མཚན་ཉིད་གཅིག་པ་སྟེ། དེ་དག་ཀྱང་དེ་བཞིན་གཤེགས་པས་
འཇིག་རྟེན་དུ་ཐ་སྙད་ཙམ་དུ་བརྗོད་པར་ཟད་ཀྱིས་དོན་དམ་པར་ནི་མ་ཡིན་ནོ། དོན་དམ་པར་ནི་ལུས་ཀྱི་འདུ་བྱེད་དང་། དྲུག་གིས་འདུ་བྱེད་དང་། 

༄༅། །ཡིད་ཀྱི་འདུ་བྱེད་གང་ཡང་མེད་ལ། ལུས་ཀྱི་འདུ་བྱེད་དང་ངག་གི་འདུ་བྱེད་དང་ཡིད་ཀྱི་འདུ་བྱེད་ལས་གུད་ནའང་། དོན་
དམ་པ། དམིགས་སུ་མེད་དེ། འདུས་བྱས་དང་། འདུས་མ་བྱས་ཀྱི་ཆོས་དེ་དག་གི་མཉམས་པ་ཉིད་གང་ཡིན་པ་དེ་ནི་དོན་དམ་པ་ཡིན་ནོ། །
དེའི་ཕྱིར་བྱང་ཆུབ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་དུ་ཕྱིན་པ་ལ་སྤྱོད་ཅིང་། དོན་དམ་པ་ལས་ཀྱང་མི་གཡོ་ལ། བྱང་ཆུབ་སེམས་དཔའི་བྱ་
བ་དག་ཀྱང་བྱེད་དོ། ཅེས་གསུང་པས། ངོ་བོའི་ཐད་ན་མཚམས་མེད་པའི་རྟོག་པ་རང་དེ་ཡང་ངོ་བོ་ལས་མ་གཡོས་པས། ཆོས་ཉིད་
མཉམ་པ་ཉིད་དུ་གནས་སོ། དྲུག་པ་དེ་ལྟར་གྱི་གང་ཤར་གྱི་རྟོག་པ། བཟང་ངན་དེ་རང་གི་ངོ་བོ་སྤྲོས་པ་དང་བྲལ་བ་དེ་ལ། དོན་དམ་པ། ཆོས་
ཀྱི་དབྱིངས། ཆོས་ཉིད་མཉམས་པ་ཉིད་ལ་སོགས་པའི་མིང་དུ་མར་ཀུན་རྫོབ་དུ་བཏགས་ནས་སེམས་ཅན་གྱིས་གོ་བར་བྱེད་ཀྱང་། དོན་ལ་སྨྲ་

བསམ་བརྗོད་དུ་མེད་པའི་མིང་འདོག་རང་ནས་ཆོད་དགོས་པའོ། འཕེལ་འགྲིབ་མེད་པར་བསྟན་པའི་མདོར། ཤ་རིའི་བུ། དོན་དམ་པ་བྱ་བ་འདི་
ནི་སེམས་ཅན་གྱི་ཁམས་ཀྱི་ཚིགས་བླ་དགས་སོ། །སེམས་ཅན་གྱི་ཁམས་ཅེས་བྱ་བ་འདི་ནི་དེ་བཞིན་གཤེགས་པའི་སྙིང་པོའི་ཚིགས་བླ་དགས་སོ། །དེ་
བཞིན་གཤེགས་པའི་སྙིང་པོ་ཞེས་བྱ་བ་འདི་ནི་ཆོས་ཀྱི་སྐུའི་ཚིགས་བླ་དགས་སོ། །ཨུ་རྒྱན་པད་མས། སེམས་དང་། སངས་རྒྱས་ལ་ཁྱད་
མ་མཆིས་ཏེ། བྱང་ཆུབ་ཀྱི་སེམས་ལ་བལྟས་ཙ་ན། ལྟ་བར་བྱེད་པའང་སེམས། བལྟ་རྒྱུའང་སེམས། སེམས་རང་ལ་བལྟས་ཙ་ན། སེམས་
ཀྱི་ངོ་བོ་ལམ་ཡིད་ལ་འདི་སངས་རྒྱས་ཀྱི་བྱང་ཆུབ་ཡིན། རང་བྱུང་གི་ཡེ་ཤེས་ཀྱང་དེ་ཡིན། བྱང་ཆུབ་ཀྱི་སྙིང་པོ་ཡང་དེ་ཡིན། དངོས་པོ་གཤིས་
ཀྱི་གནས་ལུགས་ཀྱང་དེ་ཡིན། ཆོས་སྐུ་ཡང་དེ་ཡིན། ཐོབ་པའི་འབྲས་བུ་ཡང་ལོགས་སུ་སྨོས་རྒྱུ་མེད་དེ་དེ་ཡིན། རྒྱལ་བ་ཡང་དགོན་

༄༅། །པས། སེམས་ཅན་ལ་རང་གཞིན་གྱིས་གནས་པའི་རིགས་ཞེས་བྱ། རང་བྱུང་ལྷན་ཅིག་སྐྱེས་པའི་ཡེ་ཤེས་ཞེས་
བྱ། ཁམས་རང་བཞིན་གྱིས་རྣམ་པར་དག་པ་ཞེས་བྱ་བ། མ་སྦས་པ་མངོན་སུམ། མ་བྲལ་པར་རང་ཆས། མ་ནོར་བར་རྗེན་པ། སངས་
རྒྱས་ཆོས་ཀྱི་སྐུ་དུས་གསུམ་དུས་མེད་དུ་སེམས་ཅན་ཐམས་ཅད་ཀྱི་ཁམས་རྒྱུད་དང་དབྱེ་བ་མེད་པར་བཞུགས་པ་ལ། མངོན་སུམ་མཐོང་ཡང་ངོ་མ་
ཤེས། ཅེས་གསུང་པས། ངོ་བོ་བློ་ལས་འདས་པའི་དོན་གཅིག་ལ་གནས་སྐབས་སུ་བྱེད་ལས་མི་འདྲ་བའི་དབང་དུ་བྱས་ནས། མིང་ཐ་དད་
དུ་བཏགས་པའོ། གཞན་ཡང་དེ་ལྟར་སྟོང་པའི་དོན་དེ་སྟོང་པའི་འཛིན་པས་མ་གོས་པའི་གཉིས་མེད་བློ་འདས་སུ་གཏན་ལ་ཕབ་པ་ལ་བཞི་སྟེ། ངོ་བོ་
བདེན་གཉིས་དབྱེ་བ་མེད་པར་གནས་ཚུལ། དེ་ཉིད་རྒྱལ་བས་བསྲུང་ཚུལ། དེ་ལ་སྣང་སྟོངལ་སོགས་སྒྲོས་བཏགས་ཡིན་ཚུལ། བློ་འདས་

མིང་འདོག་དང་བྲལ་བ་ཡང་དག་པའི་ལྟ་བར་བསྟན་པའོ། དང་པོ་བདེན་གཉིས་དབྱེ་བ་མེད་པར་གནས་ཚུལ་ནི། གོང་གིས་ཆོས་ཉིད་སྤྲོས་པ་དང་
བྲལ་བ་དོན་དམ་པའི་བདེན་པ་དེ། དེ་ལྟའི་རིག་པ་སྐད་ཅིག་མ་སྐྱེས་ལམ་འགགས་པའི་ངོ་བོ་འདི་ཡིན་པས། རིག་པའི་ངོ་བོ་དོན་དམ་པའི་བདེན་པ་དང་། 
རིག་པའི་ཐད་དེ་ཀུན་རྫོབ་ཀྱི་བདེན་པ་དེ་གཉིས་སྐད་ཅིག་མ་གཅིག་གི་སྟེང་དུ་འཛོམ་པས་བདེན་གཉིས་དབྱེར་མེད་པ་སྟེ། དད་པའི་སྟོབས་བསྐྱེད་པའི་མདོར། །
འདུས་བྱས་དང་དབྱེར་མེད་པའི་འདུས་མ་བྱས་ནི། འདུས་བྱས་ཀྱི་རང་བཞིན་གང་ཡིན་པའོ། དེ་ཅིའི་ཕྱིར་ཞེ་ན། འདུས་བྱས་ཀྱི་རང་བཞིན་ལས་
འདུས་མ་བྱས་གཞན་དུ་མེད་པས། འདུས་བྱས་ཀྱི་རང་བཞིན་འདུས་མ་བྱས་སུ་ཤེས་པས། ཆོས་ཐམས་ཅད་འདུས་མ་བྱས་སུ་ཤེས་པའོ། རིག་
པ་དྲུག་ཅུ་པ་ལས། །འཁོར་བ་དང་ནི་མྱ་ངན་འདས། །གཉིས་སུ་ཡོད་པ་མ་ཡིན་ཏེ། །འཁོར་བའི་རང་བཞིན་ཤེས་པ་ལ། །མྱ་ངན་འདས་

༄༅། །ཞེས་བརྗོད་པ་ཡིན། ས་ར་ཧས། མ་བཅོས་ཤེས་པ་སོ་མ་ཉིད། །ལྷུན་གྱི་གྲུབ་པའི་སངས་རྒྱས་ཡིན། དམ་
པས། སངས་རྒྱས་ཟེར་བའི་སྒྲ་བོ་ཆེ། །གཡེར་པོ་ཆེ་དེ། རྣམ་རྟོག་སྔ་མ་འགགས། ཕྱི་མ་ནི་མ་སྐྱེས། ད་ལྟའི་རིག་པ་འདི་དང་ཡིན། 
ཅེས་གསུང་པས། སྐད་ཅིག་མར་ངོ་བོའི་ཐད་ན། མ་རིག་པ་ལོགས་སུ་མ་ལུས་པའི་དོན་དམ་པ་དང་དབྱེར་མེད། མ་རིག་པའི་ཐད་ན་ངོ་བོ་ཡང་
ལོགས་སུ་དབྱེ་རྒྱུ་མེད་པས། མ་རིག་པའི་གཤིས་སུ་ཡོད་པས་དབྱེར་མེད། དེའི་དོན་ལ་མ་རིག་པའི་ཐད་དུ། དོན་དམ་རྟོགས་པ་མ་རིག་པ་
དག་པ་ལ་ལྟོས་དགོས་བྱུང་བས། ལམ་གྱི་ཆོས་ཇི་སྙེད་གཅིག་གསུངས་པའོ། དེས་གཏན་ཚིག་གིས་གཏན་ལ་དབབ་པ་དེ་སོང་ནས། གཉིས་
པ་གོལ་སྒྲིབ་ཀྱི་གདར་ཤ་གཅོད་པ་ནི། རྒྱལ་བ་ཡང་དགོན་པས། བསྒོམ་ཆེན་ཁོ་རང་གི་ལུགས་ལ་འདི་ལྟར་དུ་གསུངས། ལྟ་བ་འདི་གོལ་ས་

གསུམ་དང་། ཤོར་ས་བཞི་ལ་མ་ཤོར་བ་གཅིག་དགོས། སྐྱེ་ལུགས་གསུམ་གྱིས་འཚམ་སྦྱར་ནས་རྣལ་འབྱོར་བཞིའི་རིམ་པར་སྐྱེ་གསུངས། དེ་
ལ་དང་པོ་ཤོར་ས་བཞི་ནི། སྟོང་པ་ཉིད་ཤེས་བྱའི་གཤིས་ལ་ཤོར་བ་དང་། སྟོང་པ་ཉིད་ལམ་དུ་ཤོར་བ་དང་། སྟོང་པ་ཉིད་གཉེན་པོར་
ཤོར་བ་དང་། སྟོང་པ་ཉིད་རྒྱས་འདེབས་སུ་ཤོར་བའོ། དེ་ལ་ཡེ་ཤོར་དང་འཕྲལ་ཤོར་གཉིས་ཡོད་གསུངས། ཡེ་ཤོར་ནི་དོན་སྤྱི་ནོར་བ་ཡིན་ལ། 
འཕྲལ་ཤོར་ནི་ཉམས་མྱོང་ངམ་ལག་ལེན་འཁྲུལ་བ་ཡིན་ནོ། དེ་ལ་ཡེ་ཤོར་བཞིའི་དང་པོ། སྟོང་པ་ཉིད་ཤེས་བྱའི་གཤིས་ལ་ཤོར་བ་ནི། རྣམ་
ཀུན་མཆོག་ལྡན་གྱི་སྟོང་པ་ཉིད། གཉིས་མེད་རྟེན་འབྲེལ་ཀྱི་འདུག་ལུགས་མ་གོ་བར། སྟོང་པར་བྱས་བས་ཅི་ཡང་མ་གྲུབ་པ་གཅིག་ལ་བློ་རྩེ་གཏད་
ནས། མཚན་ཉིད་པས་གཏན་ཚིགས་ཆེན་པོ་བཞིས་བརྟགས་ནས་ཅི་ཡང་མ་གྲུབ་པ་ལ་གཤིས་བྱེད་པའམ། གསང་སྔགས་པས། སྭ་བྷ་ཝ་ 

༄༅། །དང་། ཤུ་ན་ཛྙཱ་ཏས་བརྟེན་གཡོའི་ཆོས་ཐམས་ཅད་སྟོང་པ་ཉིད་དུ་སྦྱངས་ནས། མེད་ཅིང་མ་གྲུབ་པ་གཅིག་ལ་གཤིས་
བྱེད་པ་ལྟ་བུ་སྟོང་ཉིད་བློ་བཟོ་བྱེད་པ་དེ། སྟོང་པ་ཉིད་གཤིས་ལ་ཤོར་བའོ། ལམ་དུ་ཤོར་བ་ནི། རྒྱུ་འབྲས་དབྱེར་མེད་ཀྱི་དོན། ལམ་བསལ་
བྱ་བསལ་བྱེད་ཀྱི་རྐྱེན་དང་། འབྲས་བུ་བྲལ་བའི་འབྲས་བུར་མ་གོ་བ། ད་ལྟ་སྟོང་ཉིད་ལམ་དུ་བྱས་ཤིང་བསྒོམ་པས་དེའི་འབྲས་བུ་ཆོས་སྐུ་
ཐོབ་པར་འདོད་པའོ། སྟོང་ཉིད་གཉེན་པོར་ཤོར་བ་ནི། སྤང་བྱའི་རང་གཤིས་དུས་གསུམ་དུ་སྟོང་པ་ཉིད་དུ་གནས་པས། སྤང་བྱ་དང་
གཉེན་པོ་དབྱེར་མེད་པ་དེ་རང་ངོ་ཤེས་པ་ན། སྤང་བྱ་ཁོ་རང་གི་གཉེན་པོར་ཁོ་རང་ཤར་བ་མ་གོ་བར་ཉོན་མོངས་པ་ལོགས་ཤིག །སྟོང་ཉིད་ལོགས་
ཤིག་གིས་སྤོང་བར་འདོད་པ་ནི། གཉེན་པོར་ཤོར་བའོ། སྟོང་ཉིད་རྒྱས་འདེབས་སུ་ཤོར་བ་ནི། ཐབས་ཤེས་ཟུང་འཇུག་ཟབ་རྒྱ་དབྱེར་

མེད་ཀྱི་ལམ་མ་གོ་བར། སྦྱིན་པའམ་བསྔོ་བ་ལྟ་བུ་གཅིག་ལ་སྔོན་དུ་འཁོར་གསུམ་དམིགས་པ་ཅན་གཅིག་བྱེད། དེའི་རྒྱབ་དུ་འཁོར་གསུམ་
མི་དམིགས་པའི་རྒྱས་འདེབས་པ་ནི། དང་པོ་ཐབས་རྐྱང་བ། འོག་མ་ཤེས་རབ་རྐྱང་བ་སྟེ། བདེན་གཉིས་ལམ་དུ་མི་སློང་བས་དོན་གཉིས་
མངོན་དུ་མི་བྱེད་པ་རྒྱས་འདེབས་སུ་ཤོར་བའོ། དེ་བཞིན་མ་ཤོར་བར་བྱེད་པ་ནི། གོང་གི་ཕྱག་རྒྱ་ཆེན་པོ་དེ་དོན་སྤྱི་མ་ནོར་བར་གོ་ཞིང་། རང་
མཚན་མ་འཁྲུལ་བར་རྟོགས་ན་མི་ཤོར་སྟེ། དེ་ཡང་རྣམ་ཀུན་མཆོག་ལྡན་གྱི་སྟོང་པ་ཡོད་པས་སྟོང་། མེད་པས་སྟོང་། སྣང་བས་སྟོང་། །
སྟོང་པས་སྟོང་། དངོས་པོ་སྟོང་། དངོས་མེད་ཀྱིས་སྟོང་བས། གཤིས་ཅི་ཡང་མ་ཡིན་པ། རྐྱེན་གྱིས་ཅིར་ཡང་བྱར་བཏུབ་པས། དོན་
དམ་དུ་བདེན་པ་མེད་ལ། གང་དས་ཀུན་རྫོབ་ཏུ་རྫུན་པ་མེད་ཀྱི་རྟེན་འབྲེལ་གོ་བས། སྟོང་ཉིད་ཀྱི་གཤིས་ལ་མི་ཤོར། གང་ཤར་གྱི་སྣང་

༄༅། །རིག་སོ་མ་འདི་ལ་སྤང་ཐོབ་ཀྱི་བོགས་དབྱུང་རྒྱུ་མེད་པས། གཉིས་སུ་མེད་པའི་རྒྱུ་འབྲས་དབྱེར་མེད་ཀྱི་དོན་ཤེས་
པས། སྟོང་ཉིད་ལམ་དུ་མི་ཤོར། ལམ་སྙིང་པོའི་རང་འགྲོས་སྤངས་གཉེན་གཉིས་སུ་མེད་ཀྱི་སྡོམ་པ་རང་བྱུང་ལྷན་ཅིག་སྐྱེས་པའི་ཡེ་
ཤེས་ཀྱི་དོན་ཤེས་པས་སྟོང་ཉིད་གཉེན་པོར་མི་ཤོར། མཚན་མའམ་དམིགས་བཅས་ཀྱི་དགེ་བ་ཅི་ལྟར་བྱས་ཀྱང་། དེའི་གཤིས་དམིགས་
མེད་ལས་འདས་པ་མེད་པས། འཁོར་གསུམ་རང་གི་ངོ་བོས་སྟོང་པ། གང་ཟག་གིས་རྒྱས་འདེབས་མ་དགོས་པར། ཆོས་ཉིད་ཀྱི་
རྒྱས་ཡེ་བཏབས་སུ་ཤེས་པས། སྟོང་པ་རྒྱས་འདེབས་སུ་མི་ཤོར་བའོ། འཕྲལ་ཤོར་བཞི་ནི། རྣམ་ཀུན་མཆོག་ལྡན་གྱི་སྟོང་པ་ཉིད་དེ་
ཡང་བླ་མའི་གདམ་ངག་ཟབ་མོའི་བདག་རྐྱེན་དང་། རང་ཉིད་ཤེས་རབ་ཆེན་པོའི་ཉེར་ལེན་གྱིས། དོན་སྤྱི་ཅི་ལྟར་བར་བློ་ཡུལ་དུ་གོ་ཞིང་། །

གཞན་ལ་ཡང་སྨྲ་ཤེས་ཀྱང་། ག་ཤེད་ལོག་གཅིག་ན་ཡོད་པ་གཏན་ལ་དབབ་པ་ལྟ་བུར་སོང་ནས། རིག་ཐོག་ཏུ་ངོ་མ་འཕྲོད་ཅིང་ཐུག་རག་
དུ་རི་བ་མེད་པ་ནི། སྟོང་ཉིད་གཤིས་ལ་ཤོར་བའོ། རྟོགས་པ་ཉུག་ཉུག་གཅིག་སྐྱེས་ཀྱང་འཛིན་མེད་དུ་ཐག་མ་མཆོད་ཅིང་། ལྟོས་
མེད་དུ་བློ་མ་ཁེལ་བར་དེ་ལས་ལྷག་པ་གཅིག་ཡོད་དུ་རེ་ནས། ཐ་མལ་གྱི་སྙིང་མ་ཚིམ་པར་བསྒོམ་གྱི་ལྷན་པ་བཏབས་ཤིང་བསྒོམ་
པ་ནི་ལམ་དུ་ཤོར་བའོ། རྣམ་རྟོག་འགྱུ་བའི་དུས་སུ་རང་སར་རང་ངོ་ཤེས་པའི་ཡང་དག་གི་དྲན་པ་བརྟེན་མི་ཤེས་པར། འགྱུ་བ་དེ་བཀུག་ཅིང་
བསྒོམ་ལ་འཇོག་པ་ནི་གཉེན་པོར་ཤོར་བའོ། རྒྱས་འདེབས་སུ་ཤོར་བ་ལ་གཉིས་ལས། གོང་པོ་རྒྱས་འདེབས་སུ་ཤོར་བ་ནི། སྒོམ་
མ་གོ་རྐང་མ་ཚང་བའམ། བདག་པོ་མེད་པར་ཤོར་བས། དང་པོ་སྒོམ་དགའ་རབ་གཅིག་སྐྱེས་ཀྱང་ཕྱིས་ཡིད་ཡུལ་དུ་དྲོད་ཙམ་ལས་མེད་

༄༅། །པས། དེ་ལ་ཕྱི་སྙོགས་བྱས་ཤིང་དམིགས་མེད་ཡིན་ནོ། མི་རྟོགས་པ་ཡིན་ནོ། སྙམ་དུ་གསལ་ལ་འབེབས་
པའོ། བློ་ཆུད་རྒྱས་འདེབས་སུ་ཤོར་བ་ནི། རྗེས་ཐོབ་ལམ་དུ་མི་སློད་བར་ཨ་པ་ད་ཅི་ནས་ཡོད་འདུག་པ། དེ་བསྒོམ་དགོས་སྙམས་
དུ་རྣམ་རྟོགས་བྲེ་ཁ་སྒོམ་གྱིས་བཅད་པའོ། གོལ་ས་གསུམ་ནི། བདེ་གསལ་མི་རྟོགས་པ་གསུམ་ཏེ། བདེ་བ་ལ་ཞེན་པ་ཡོད། །
གསལ་བ་ལ་འཛིན་པ་ཡོད། མི་རྟོགས་པ་ལ་བློས་བྱས་ཡོད་པས། དེ་གསུམ་དུ་ཞེན་ན་ཁམས་གསུམ་དུ་གོལ་ལ། ཞེན་འཛིན་མེད་ཀྱང་གནས་
ལུགས་ཀྱི་རང་ཞལ་མ་མཐོང་ན། ཉན་རང་གི་འབྲས་བུར་གོལ་ལོ། ཕྱག་རྒྱ་ཆེན་པོ་ནི་རྐྱེན་གསུམ་དང་བྲལ་བའི་ཐ་མལ་གྱི་ཤེས་པ་རྗེན་པ་ཡིན་
པའི་ཕྱིར་རོ། དྷོ་ཧ་ལས། །བསམ་གཏན་རྫུན་པས་ཐར་བ་ཐོབ་བམ་ཅི། ཀྱེ་ལགས་གང་སྨྲས་རྫུན་ཞིང་ལོགས་པ་ད་བོར་ལ། །གང་ལ་

ཞེན་པ་ཡོད་ན་དེ་ཡང་ཐོང་། ཅེས་པའི་དོན་ནོ། སྤྱིར་ཞི་གནས་ཀྱི་བདེ་གསལ་མི་རྟོག་པ་གསུམ། ལྷག་མཐོང་ཉམས་ཀྱི་བདེ་གསལ་
མི་རྟོག་པ་གསུམ་རྟོགས་པའི་བདེ་གསལ་མི་རྟོག་པ་གསུམ་གྱིས་མཚམས་འབྱེད་དགོས། རྣམ་པ་ནས་རྣམ་པར་བདེ་གསལ་མེ་རྟོག་པ་གསུམ་གོལ་
སར་བཞག་པས་མི་འོང་། རྟོགས་པའི་བདེ་གསལ་མི་རྟོགས་པ་གསུམ་གྱིས་སྐུ་གསུམ་མངོན་དུ་བྱེད་པ་ཡིན་ནོ། དེ་ལྟར་གོལ་ས་གསུམ་དང་
ཤོར་ས་བཞིར་མ་ཤོར་ནས་ཉམས་སུ་བླད་བར་བྱའོ། གསུངས། གཞན་ཡང་གཞི་ལམ་འབྲས་གསུམ་གྱི་གོལ་བསྒྲིབ་འོང་ལུགས་ནི། གྲུབ་
མཐའ་ཁ་ཅིག་གིས་གཞི་སེམས་ཉིད་འདུས་མ་བྱས་པ། སྐྱེ་འགགས་གནས་གསུམ་གྱི་མཐའ་དང་བྲལ་བ་དེ། རྣམ་ཀུན་མཆོག་ལྡན་གྱི་སྟོང་པ་
ཉིད། ཆོས་ཉིད་ཀྱི་གཞི་ཡིན་པས། ཤེས་བྱ་ཅིར་ཡང་སྣང་དུ་རུང་བར་བསྟན་པར་མ་གོ་ནས། དང་པོ་ཅི་ཡང་མེད་པའི་སྟོང་པ་གཅིག་ཡིན་པ་

༄༅། །ལ། འཁྲུལ་པའི་སྣང་བ་གློ་བུར་དུ་སྣང་བ། དཔེ་རྨི་ལམ་རྨིས་པ་ལྟ་བུར་འདོད་པ་ནི། གཞི་ཆད་པའི་མཐའ་
སྟེ། ལ་གན་ལས། །བདག་དང་འཇིག་རྟེན་རྐྱེན་ལས་བྱུང་། འཇིག་ཚོགས་སྟོད་པས་ཆད་ལྟའོ། ཅེས་གསུང་། གོལ་ས་
དེ་ཉིད་བསལ་བ་ནི། སེམས་ཉིད་དེ་གདོད་ནས་བེམ་སྟོང་མ་ཡིན། རྣམ་པ་ཀུན་ལྡན་ཆོས་ཐམས་ཅད་དབྱིངས་ཡིན་ཏེ། ངས་འཁོར་ལས། །
རྣམ་ཀུན་མཆོག་ལྡན་སྟོང་ཆེན་པོ། སངས་རྒྱས་པས་ཀྱང་སྔར་སངས་རྒྱས། ཅེས་གསུང་། ཡང་ཁ་ཅིག་སེམས་ཉིད་རྣམ་དག་
འོད་གསལ་དེ་ཉིད་ཆོས་ཐམས་ཅད་དུ་རང་སྣང་བ་ཡིན་པས། གཉིས་སུ་མ་གྲུབ་པ་ཡིན་པས། ཡུལ་སེམས་གཉིས་སུ་རྟོག་པ་དེ། གློ་
བུར་གྱི་དྲི་མ་ཡིན་པར་བཏན་པ་མ་གོ་ནས། སེམས་ཅན་གྱི་སེམས་རྒྱུད་དེ་སོལ་བ་ནག་པོ་ལྟར་ཉོན་མོངས་པའི་རང་བཞིན་ཅན། དངོས་པོ་

རང་རྒྱུད་པར་གོ་བ་ནི། གཞི་རྟག་པར་ལྟ་བ་སྟེ། བང་མཛོད་ལས། གཞི་མི་གཡོ་ཞིང་རྟག་ཞེ་ན། །རྟག་པར་ལྟ་བའི་ལྟ་ངན་ནོ། ཅེས་སོ། 
གོལ་ས་དེ་བསལ་བ་ནི། གློ་བུར་གྱི་དྲི་མ་ལ་གཟུང་འཛིན་གཉིས་སུ་སྣང་ཡང་། སེམས་ཀྱི་ངོ་བོ་དྲི་མ་མེད་པའི་ཆོས་ཀྱི་དབྱིངས་ཡིན་ཏེ། དགོངས་
པ་ཚིགས་གསུམ་པའི་རྒྱུད་ལས། །ཤེལ་སྒོང་དྲི་མ་མེད་པ་ཡང་། །གང་འཕྲད་རྐྱེན་གྱིས་དེ་ལྟར་སྣང་། །དེ་བཞིན་སེམས་ཉིད་དག་པ་ཡང་། 
དགེ་སྡིག་གོས་པ་ལྟར་སྣང་ངོ་། ཅེས་སོ། ཁམ་གྱི་རྟག་ཆད་བསལ་བ་ནི། ཁ་གཅིག་སེམས་ཀྱི་རང་བཞིན་འོད་གསལ་འདུས་མ་བྱས་དེ།། 
ཆོས་ཐམས་ཅད་ཀྱི་ཆོས་ཉིད་ཡིན་པས་ཅིར་ཡང་སྣང་ལ། སྣང་བ་དེ་ཉིད་རང་བཞིན་མེད་པ་ཆུ་ཟླ་ལྟ་བུ་ཡིན་པར་བསྟན་པ་མ་གོ་ནས། དོན་དམ་དེ་
སྟོང་བཅད་མེད་པ་གཅིག་ཡིན་པ་ད་ལྟ་གར་ཡོད་ཆ་མེད། རི་ཕར་རྒྱབ་ཀྱི་ནམ་མཁའ་ལྟ་བུ། ཤེས་བྱའི་དངོས་པོ་ཐམས་ཅད་ནི་འཁྲུལ་པ་ཀུན་

༄༅། །རྫོབ་དུ་འདོད་ཅིང་། ལམ་སྟོང་ཉིད་བསྒོམས་པས་ད་གཟོད་འཕགས་པ་ཐོབ་པའི་ཚེ། སྣང་བ་ཐམས་ཅད་ཇེ་འགག་སྟོང་
པར་ཇེ་མེད་དུ་འདོད་པ་ནི། ལམ་ཆད་པར་ལྟ་བ་སྟེ། སོར་ཕྲེང་གིས་མདོར། སྟོང་ཉིད་ཅེས་བྱ་བ་ནི་མུ་སྟེགས་གཅེར་བུ་བ་རྣམས་ཀྱིས་ཀྱང་
བསྒོམ་མོ། འོ་ན་སྟོང་ཉིད་བཅོ་བརྒྱད་གསུང་པ་དོན་མེད་པར་ཐལ་ཞེ་ན། དབུ་མ་ཆོས་དབྱིངས་བསྟོད་པར་འདི་ལྟར་དུ་གསུངས། སྟོང་པ་ཉིད་
ནི་བསྟན་པའི་མདོར། །རྒྱལ་བས་ཇི་སྙེད་གསུང་པ་རྣམས། །དེ་དག་ཀུན་གྱིས་ཉོན་མོངས་ལྡོག ཁམས་ནི་ཉམས་པར་གྱུར་མ་ཡིན། ཅེས་
སོ། མདོ་སྣ་ཉི་ཤུ་རྩ་གཅིག་ནས་ལུང་བསྟན་པའི། འཕགས་པ་ཀླུ་སྒྲུབ་ཀྱི་གསུང་ཡིན། དེང་སང་ལྟ་བ་མཐར་ཐུག་སྟོང་ཉིད་ཡིན་ཟེར་
བས། བདེན་གཉིས་དབྱེར་མེད་ཁས་མི་ལེན་པ་ནི་བློ་རེ་ཆུང་། གོ་ལས་དེ་བསལ་བ་ནི། སེམས་ཉིད་དོན་དམ་པ་དེ་སྟོང་པ་ཕྱོགས་གཅིག་

མ་ཡིན་ཅིང་། རྣམ་པ་ཀུན་ལྡན་ཆོས་ཐམས་ཅད་ཀྱི་ཆོས་ཉིད་ཡིན་ཏེ། བང་མཛོད་ལས། །བྱང་ཆུབ་སེམས་ཀྱི་ཆོས་ཉིད་དེ། །བློས་
བཏགས་ཆོས་ཀྱིས་སྟོང་པ་ལ། །རང་སྣང་ངོ་བོ་སྟོང་མ་མྱོང་། ཞེས་གསུངས་སོ། ཡང་ཁ་ཅིག་བློ་བརྟུལ་བོས། རིམ་
གྱིས་སྦྱངས་ནས། ཆོས་ཐམས་ཅད་ཆོས་ཉིད་འོད་གསལ། རང་དུ་སྣང་ཅི་ལྟར་རྟོགས་པ་བཞིན་གཟུང་འཛིན་གཉིས་སྣང་གི་འཁྲུལ་པ་
དྭངས། སྡུག་བསྔལ་ཇེ་གྲོལ། འགྱུར་མེད་ཀྱི་བདེན་པ་ཇེ་གསལ་དུ་འོང་པ་ལ། བདེ་བའི་ཡེ་ཤེས་ལ་སོགས་པ་དང་ལམ་གྱི་ཡོན་ཏན་མང་
པོའི་མིང་དུ་བཏགས་པ་དེ་མ་གོ་ནས་སེམས་ཅན་ལ་སེམས་རང་རྒྱུད་པ་གཅིག་ཡོད་པ་དེ་ལམ་ཚོགས་གཉིས་བསགས་པས་ཇེ་མེད་དུ་བཏང་བས་ལྷ་མིའི་གནས་
དང་ལོངས་སྤྱོད་ལྟ་བུའི་ས་ལམ་གྱི་ཡོན་ཏན་བདེན་དངོས་ཅན་འགའ་རིམ་གྱིས་གཞན་ནས་ཐོབ་དུ་ངེ་བ་ནི་ལམ་རྟག་པར་ལྟ་བ་སྟེ། ངེས་དོན་འདུས་པ་

༄༅། །ལས། །རང་སེམས་མ་རྟོགས་དགེ་བ་བཅུ་ལ་སོགས། །བསྐལ་བ་སྟོང་དུ་ཚོགས་བསགས་བསྒྲིབ་སྦྱངས་ཀྱང་། ། 
འབྲས་བུ་གཟུགས་སྐུའི་སངས་རྒྱས་འབྱུང་བ་མིན། །ལམ་ལ་མི་བསྒྲོད་ཆོས་ཉིད་ཡེ་ཤེས་སྐུ། །ས་དང་ལམ་ལ་ལྟོས་ན་བྱང་ཆུབ་གེགས། ཅེས་
པ་དང་། ཏེ་ལོ་པས། །དམ་ཆོས་ལྟ་བ་མེད་པའི་རྣལ་འབྱོར་པ། །ཤིང་འཁོར་ཆག་པའི་ཤིང་རྟ་འདྲ། །དྲན་ཤེས་བཞིན་བློ་དང་མི་ལྡན་
ན། །ཆོས་ཉིད་བདེ་ཆེན་ཐང་ལ་སྤེབས་དུས་མེད། ཉི་ཤུ་ལྔ་པ་ལས། ས་དང་པོ་དང་གཞིས་པ་ལ་སོགས་པ་ཡིད་ལ་བྱེད་ན་ཤེས་རབ་ཀྱི་
ཕ་རོལ་དུ་ཕྱིན་པའི་གཟུགས་བརྙན་ལ་སྤྱོད་དོ། ཅེས་པ་དང་། བྱམས་མགོན་གྱིས། གཞན་གྱི་ཆོས་རྣམས་ཀྱང་ཡོད་ལ། །ཤེས་བྱ་
ལ་ཡང་སྟོན་པ་ཡི། །སྒྲིབ་པ་ཟད་པར་བརྗོད་པ་གང་། །དེ་ལ་ཁོ་བོས་མཚར་དུ་བརྩིས་ལུང་འདི་ནི་ཉན་ཐོས་ཀྱི་ལམ་བགྲོད་པ་ལ་ཟུར་ཟ་

འདོད་པ་ཡིན། ཅེས་ཀྱང་གསུང་། གོལ་ས་དེ་བསལ་བ་ནི། ཆོས་ཐམས་ཅད་ཀྱི་དེ་བཞིན་ཉིད་རྟོགས་པས་སངས་རྒྱས་སྟེ། སྡུད་
པ་ལས། ཤེས་རབ་ཀྱིས་ནི་ཆོས་ཀྱི་རང་བཞིན་ཡོངས་ཤེས་ནས། །ཁམས་གསུམ་མ་ལུས་པ་ལས་ཡང་དག་འདས་པར་འགྱུར། ཅེས་
གསུང་པས། འདུས་མ་བྱས་པའི་སེམས་ཉིད་རྟོགས་ན་སངས་རྒྱས་པ་ཡིན་པས། ས་ལམ་ལ་སོགས་རྟོགས་པའི་ན་འཕར་ལུགས་དང་། 
སེམས་ཉིད་རྟོགས་པའི་འཕེལ་རིམ་ཀྱི་ཡོན་ཏན་ལས་ལམ་གྱི་མིང་བཏགས་པ་ཡིན་ནོ། འབྲས་བུའི་རྟག་ཆད་བསལ་བ་ནི། ཡང་
གསང་སྔགས་པ་ཁ་གཅིག་གིས་ཕྱི་སྣོད་ཀྱི་འཇིག་རྟེན་གཞལ་ཡས་ཁང་། ནང་བཅུད་ཀྱི་སེམས་ཅན་ལྷ་དང་ལྷ་མོའི་དཀྱིལ་འཁོར། །
སྣང་བ་སྐུ། གྲགས་པ་གསུང་། དྲན་རིག་ཐུགས་སུ་སྦྱངས་ནས། མཐར་དེ་ཐམས་ཅད་བསྡུས་ནས། མི་དམིགས་པར་བཞག་

༄༅། །པས། སྣོད་བཅུད་སྒོ་གསུམ་ཐ་མལ་ཀྱི་ཞེན་པ་ལས་གྲོལ་ཞིང་། སེམས་ཀྱི་ཆོས་ཉིད་མ་སྐྱེས་མི་འགག་དབྱེར་
མེད་དུ་རྟོགས་པར་བྱེད་པའི་ཐབས་ཡིན་པ་མ་གོ་ནས། ཡི་དམ་ལྷ་ཞེས་བྱ་བའི་རང་རྒྱུད་པ་གཅིག་ཡོད་པ་ལ་མཆོད་ཅིང་བསྙེན་བསྒྲུབ་བྱས་པ་
དེས་མྱོས་ནས། མིས་མི་ལ་བྱེད་པ་ལྟར་ཚེ་འདིར་ཞི་རྒྱས་དབང་དྲག་གི་ལས་བསྒྲུབ། ཕྱི་མ་སངས་རྒྱས་ཀྱིས་ལ་ཁྲིད་པར་གཅིག་ཏུ་གོ་བ་
ནི། ལམ་དང་འབྲས་བུ་གཉིས་ཀ་རྟག་པར་ལྟ་བ་ཆེན་པོ་ཡིན་ཏེ། དགོངས་འདུས་ཀྱི་གོལ་སར་ལྟུང་བའི་སྒོ་དགུ་ལས། །བདེ་གཤེགས་
རྒྱལ་བའི་བསྒོམ་བཟླས་བས། །གང་གིས་དེ་རྟག་དེ་འཛིན་ན། །ལས་ཀྱི་སྲིན་པོའི་རིགས་ཅན་ཡིན། ཅེས་པ་དང་། མཁན་པོ་
ཡེ་བཟང་བས། དབྱིངས་ཐུགས་རྗེའི་འདུལ་དོན་མ་གོ་བར། །ལུས་དྲག་ཤུལ་ཁྲོ་བོར་བསྒོམ་ན་ཡང་། །གནས་ལྷོ་ནུབ་ཀྱི་སྲིན་པོ་ཁ་

གདངས་ཡིན། །གཟུགས་མི་སྡུག་གི་རྔམ་སྟབས་དེར་ཡང་ཡོད། ཅེས་གསུང་། གོལ་ས་དེ་བསལ་བ་ནི། སེམས་ཉིད་
འགགས་པ་མེད་པའི་རང་སྣང་ལ་སྐུ་དང་ཡེ་ཤེས་སུ་མིང་བཏགས་པ་ཡིན་ཏེ། ལམ་པས་ཉམས་སུ་ལེན་པའི་ཚེ་ན། སྐྱེ་མེད་ཀྱི་ངང་
ནས་འགགས་མེད་དུ་རྩལ་སྦྱངས་ནས། གཉིས་མེད་དུ་རང་གྲོལ་བའི་ཐབས་ཡིན། འབྲས་བུ་སངས་རྒྱས་པའི་ཚེ་ན་ནད་དགོངས་
པ་ཡེ་ཤེས་ཉིད་ཕྱི་རོལ་ན་ཞི་ཁྲོའི་གཟུགས་སྐུ་སྣ་ཚོགས་སུ་ཤར་བ་ཡིན་ཏེ། སྒེག་རྡོར་ཀྱིས། །རང་ལུས་རྒྱལ་བའི་ཕྱག་རྒྱ་ཆེ། སེམས་
ཅན་ཁམས་ཀྱང་དེར་ཤེས་ཤིང་། །སྣང་སྟོང་གཉིས་མེད་ཡེ་ཤེས་སྐུ། །བྱས་མཐོང་ཟོས་པ་ཐམས་ཅད་ལ། །སེམས་ཕྱིར་གང་
ཡང་བྱས་སྣང་མེད། ཅེས་གསུང་། ཡང་ཁ་གཅིག་ཏུ་སེམས་ཉིད་རང་བཞིན་རྣམ་དག་འོད་གསལ་གཉིས་མེད་ཀྱི་ཡེ་ཤེས་མངོན་དུ་གྱུར་

༄༅། །པ་ལ་གཉིས་སུ་འཛིན་པའི་འཁྲུལ་པ་མེད་པ་དེ་མ་གོ་ནས། སངས་རྒྱས་པའི་དུས་སུ་ནམ་མཁའ་ལ་འཇའ་ཡལ་བ་བཞིན་
དུ་ཅི་ཡང་མེད་པར་སོང་ནས། སངས་རྒྱས་ཀྱི་ཐུགས་རིག་པའི་ཡེ་ཤེས་མེད་པར་འདོད་པ་ནི་འབྲས་བུའི་ཆད་ལྟ་སྟེ། ཡེ་ཤེས་གཏིང་
རྫོགས་པའི་རྒྱུད་ལས། །མེ་ཤི་ཤིང་ཟད་གཏིང་ནས་འདོད་པ་ཡི། །ཡེ་ཤེས་མེད་པར་འདོད་པ་དོན་ལྔ་འཁྲུལ།ཅེས་གསུང་། 
གོལ་ས་དེ་བསལ་བ་ནི། སངས་རྒྱས་ལ་གཟུང་འཛིན་མེད་ཅིང་སྒྲིབ་མེད་ཀྱི་ཡེ་ཤེས་རྒྱས་དགོས་ཏེ། རྒྱལ་བའི་ཡུམ་ལས། དུས་
གསུམ་ལ་མ་ཆགས་མ་ཐོགས་པའི་ཡེ་ཤེས་གཟིགས་པ་ལ་འཇུག་གོ །ཡང་དག་པར་རྫོགས་པའི་སངས་རྒྱས་རྣམས་ནི་ཆོས་ཐམས་ཅད་ལ་
སྒྲིབ་པ་མེད་པའི་ཡེ་ཤེས་བརྙེས་སོ། གསེར་འོད་ལས། དཔེར་ན་ནམ་མཁའ་ལ་སྤྲིན་དང་ན་བུན་མེད་ན་ནམ་མཁའ་དེ་རྣམ་པར་དག་པར་འགྱུར་

བ་ཡིན་གྱིས། ནམ་མཁའ་ཉིད་མེད་པར་འགྱུར་བ་ནི་མ་ཡིན་ནོ། དེ་བཞིན་དུ་ཆོས་ཀྱི་སྐུ་ལ་ཉོན་མོངས་པ་ཐམས་ཅད་ཟད་པའི་ཕྱིར་རྣམ་
པར་དག་པ་ཞེས་བྱའོ། སྐུ་དེ་ཉིད་མེད་པར་འགྱུར་བ་ནི་མ་ཡིན་ནོ།མཚན་བརྗོད་ལས། །ཀུན་མཁྱེན་ཡེ་ཤེས་མཛོད་འཛིན་པ། །
ཅེས་གསུངས་སོ། ཡང་ཁ་གཅིག་སེམས་རང་བཞིན་རྣམ་དག་འོད་གསལ་རྣམ་པ་ཀུན་གྱི་མཆོག་ལྡན་ལྷུན་གྱིས་གྲུབ་པའི་ཡེ་ཤེས་ཆེན་པོ་
དེ་རྟོགས་ནས་མངོན་དུ་གྱུར་པས། བློ་བུར་གྱི་དྲི་མ་རང་སར་གྲོལ་བ་བྲལ་འབྲས་ཆོས་སྐུ་ཐོབ་པ་ལས་མ་གཡོས་པ་བཞིན་དུ། སྨིན་
འབྲས་ལ་གཟུགས་སྐུ་སྣ་ཚོགས་སུ་ཤར་བ་དེ་མ་གོ་ནས། ལྷའི་ལོངས་སྤྱོད་ལྟ་བུར་ཞིང་ཁམས་རྣམ་དག །རྣམས་སུ་མཚན་དང་
དཔེ་བྱད་ཀྱི་བརྒྱན་པའི་སྐུ་དངོས་པོར་གྲུབ་པ་ཞིག་ཐོབ་ནས་རྒྱལ་པོའི་མངག་ཞུགས་པ་ལྟར་སྤྲུལ་པ་དང་། ཡང་སྤྲུལ་མང་པོའི་སེམས་ཅན་

 ༄༅། །གྱི་དོན་བྱེད་པར་འདོད་པ་ནི་འབྲས་བུའི་རྟགས་ལྟ་ཡིན་ཏེ། འབྲས་ཀློང་ལས། རིག་པའི་ངོ་བོ་རྟག་གཅིག་པ་དེ། །
ཡེ་ཤེས་མུ་མཐའ་ཡས་པར་འདོད། །ཆོས་དབྱིངས་རྒྱ་བྲལ་རྟག་དངོས་མཐའ། ཅེས་གསུང་། གོལ་སྒྲིབ་དེ་བསལ་བ་ནི། སེམས་ 
ཉིད་འོད་གསལ་རྣམ་ཀུན་མཆོག་ལྡན་ལ་སྐུ་གསུང་ཐུགས་ཡོན་ཏན་འཕྲིན་ལས་ཐམས་ཅད་ལྷུན་གྱིས་གྲུབ་པ་སྟེ། བརྒྱད་སྟོང་པ་ལས། དེ་
བཞིན་གཤེགས་པ་ནི་གཟུགས་ཀྱི་སྐུར་མི་ལྟ་སྟེ། དེ་བཞིན་གཤེགས་པ་ནི་ཆོས་ཀྱི་སྐུར་ལྟའོ། རྡོ་རྗེ་གཅོད་པ་ལས། །གང་དག་ 
ང་ལ་གཟུགས་སུ་མཐོང་། །གང་དགང་ལ་སྒྲར་ཤེས་པ། ལོག་པའི་ལམ་དུ་ཞུགས་པ་སྟེ། །སྐྱེ་བོ་དེ་འདྲས་མི་མཐོང་། །འདྲེན་
པ་རྣམས་ནི་ཆོས་ཀྱི་སྐུ། །སངས་རྒྱས་རྣམ་ནི་ཆོས་ཉིད་ལྟ། ཅེས་གསུང་། དེ་དག་ནི་གཞི་ལམ་འབྲས་བུའི་རྟག་ཆད་ཀྱི་གོལ་ས་

གཅོད་པའོ། དེ་ཡང་གོལ་ས་མ་ཆོད་ན་ལམ་ནོར་བ་སྟེ།ཀློང་གསལ་ལས། །ལྟ་བ་གཏན་ལ་མ་ཕེབ་ན། །ཚོང་པ་ལམ་རྒྱུས་འཁྲུགས་པ་
འདྲ། །བསྒོམ་པ་གཏན་ལ་མ་ཕེབ་ན། །ལག་རྡུམ་བྲག་ལ་འཛེག་པ་འདྲ། །སྤྱོད་པ་གཏན་ལ་མ་ཕེབ་ན། །དོན་གཉེར་ཐེ་ཚོམ་ཟ་བ་
འདྲ། རྗེ་ན་རོ་བས། །རང་སེམས་འདི་ལ་རྨོང་པ་ཡིས། །རྣམ་རྟོག་དྲྭ་བར་ཆུད་གྱུར་ཏེ། །གྲུབ་མཐའ་ལོག་པའི་རྒྱ་མཚོར་ཞུགས། 
ལྟ་བ་དངོས་དང་མ་མཐུན་ན། །བསྒོམ་པ་སྤྱོད་པ་འཁྲུལ་འགྱུར་བས། །འབྲས་བུ་ཅི་བཞིན་མ་ཐོབ་སྟེ། །དམུན་ལོང་མིག་བུ་མེད་པ་བཞིན། །
ཅེས་གསུང་། དེས་གཉིས་པ་མན་ངག་གིས་གོལ་བསྒྲིབ་ཀྱི་གདར་ཤ་བཅད་ལུགས་ཡིན་ནོ། གསུམ་པ་གྲུབ་མཐའ་ནི། དམ་པ་བདེ་བར་
གཤེགས་པས། །བྱ་བྲལ་ལྷུན་གྱིས་གྲུབ་པ་ན། །རང་བཞིན་ཅིར་ཡང་མ་ཡིན་ལ། །རོལ་བ་ཅིར་ཡང་མི་འགགས་པས། །ཕྱོགས་ལྷུང་  

༄༅། །ཞེན་འཛིན་མི་མངའ་བ། །རང་བྱུང་ཡེ་ཤེས་ཀློང་དུ་ཤར། །སྣང་སྟོང་གང་ལའང་བརྟེན་ཆ་ཐལ། །ཕྱོགས་
ལྷུང་བྲལ་བའི་ལྟ་བ་འཆར། ཅེས་གསུངས་པས། །མ་འདྲེས་ཡོངས་རྫོགས་ཀྱི་གནས་ལུགས། མཐའ་བྲལ་ལྷུན་གྲུབ་ཀྱི་དགོངས་
དོན། དུམ་རོ་གཅིག་གི་རྣལ་འབྱོར་རྟོགས་ཤིང་ཁོང་དུ་ཆུད་དགོས། འདིའི་དུས་སུ་སྣང་བ་སྟོང་པར་མི་འདོད། སྟོང་པ་སྣང་བར་མི་
འདོད། སྣང་སྟོང་ཐ་དད་ད་མི་འདོད། སྣང་སྟོང་གཅིག་དུ་མི་འདོད། འདོད་མཁན་ཕྱི་མཁན་པོ་ཟད། གཤིས་དོན་དམ་
དུ་བདེན་པ་མེད། གདང་ཀུན་རྫོབ་དུ་རྫུན་མེད་པ། ཆོས་ཐམས་ཅད་རང་ས་རང་ས་ན་ངོ་ཤེས་པའོ། རྟ་ཅི་ཙམ་རྒྱུག་ཀྱང་ས་གཞི་
ལས་མ་གཡོས། ཉ་ཅི་ཙམ་མཆོང་ཡང་ཆུ་ལས་མ་གཡོས། བྱ་ཅི་ཙམ་ལྡིང་ན་ཡང་ནམ་མཁའ་ལས་མ་གཡོས་པ་བཞིན་དུ། ཆོས་ཀུན་ 

རང་བྱུང་ཡེ་ཤེས་སུ་རྟོགས་པ་ཡིན་ཏེ། ཆུ་ཆེན་ཀླུང་དུ་འབབ་པ་དང་འདྲ། ཆུ་ལམ་གྱེན་དུ་བཟོས་པས་གར་འོང་། ཡང་ན་ལྟ་བ་རྟོགས་
པའི་ཚད་ལ་དཔེར་ན། རྒྱལ་མཚོ་ཉིད་གཟུགས་བརྙན། གཟུགས་བརྙན་ཉིད་རྒྱ་མཚོ་ལས་མ་གཡོས་པ་བཞིན་དུ། སྣང་སེམས་
གདོད་ནས་རོ་གཅིག །སྒྲོ་བསྐུར་ལུང་མ་བསྟན་གསུམ་དང་བྲལ། བརྗོད་པའི་ཚིག་ཡིན། གོ་བ་བློ་ཡིན། གནས་ལུགས་
 ཀྱི་དོན་དེ་ཚིག་དང་པོ་གཉིས་ཀྱིས་མ་སླད་པ་གཅིག་རྟོགས་ཤིང་ཁོང་དུ་ཆུད་དགོས། སློབ་དཔོན་སངས་རྒྱས་གསང་བས། །ལྟ་བ་རྟོགས་
པའི་ཚད་དུ་འདི་གསུང་། །རྒྱ་མཚོ་དང་པའི་གཟུགས་བརྙན་ལྟར། །སྒྲ་བརྟེན་ཡིད་ལ་མི་བྱེད་པར། །རང་རིག་མངོན་གསུམ་དམིགས་
བྲལ་ནས། །རང་གསལ་གསུམ་བྲལ་མི་འགུལ་བར། །ངེས་པར་གདེང་དུ་གང་བྱས་པ། །ཐོས་བསམ་བརྟེན་པའི་ལྟ་མཐར་ཕྱིན། །

༄༅། །ལྟ་བ་མཐར་ཕྱིན་སངས་རྒྱས་སོ། ཞེས་དང་། འོན་ཀྱང་ས་དང་ས་ཡི་རིམ། །དབང་པོ་དངས་པའི་
སྤྱོད་ཡུལ་བ། །ཉེ་རིང་དྲུང་ཞིང་སྟོབས་འཕེལ་བས། །རྒྱུ་ཅན་གོང་འོག་འབྲས་བུར་འབྲེལ། །གསལ་བའི་བྱེ་བྲག་རིམ་པར་འགྲོ །
ཅེས་གསུང་། རྒྱལ་བ་ཡང་དགོན་བས། ལྟ་བ་རྟོགས་ན་གཞི་ཕྱག་རྒྱ་ཆེན་པོ། ལམ་ཕྱག་རྒྱ་ཆེན་པོ། འབྲས་བུ་ཕྱག་རྒྱ་ཆེན་པོ། 
ལྟ་བ་རྟོགས་པའི་བསྒོམ་འདི་ལྟ་བུ་གཅིག་ཡིན་གསུང་། ཐ་མལ་དུ་མ་ཡེང་། བློས་མ་བསྒོམ། བཟོ་མ་བྱས་པར་སོ་མ་ལྷུག་པ། །
རང་དྭང་ས་དུས་གསུམ་དུ་ཡིན་བཞིན་དུ་འཞགས་པས། སྙིང་པོའི་རང་འཕྲོས་སུ་རྟོག་པ་རང་འགག་ནས། ངོ་བོ་གསལ་སྟོང་རྗེན་ནེ་སོང་
བས་གཉུག་མའི་རང་བབ། བཟང་རྟོག་ངན་རྟོག་ལུང་མ་བསྟན་གསུམ་དང་བྲལ་བའི་ཤེས་པ་རྗེན་པ། བློ་ཡུལ་དུ་གཅིག་ཀྱང་མི་གནས་

པའི་མིང་འདོག་ཐམས་ཅད་དང་བྲལ་བ་ནམ་མཁའ་དང་བའི་དཀྱིལ་ལྟ་བུ་གཅིག་རང་རིག་རང་གསལ་དུ་སིང་ངེ་ཡེ་རེ་འདུག་པ་དེ་ལ། གནས་
ལུགས་ཀྱི་བཞུགས་ཚུལ། །འཁོར་འདས་ཀྱི་གྱེས་སོ། སེམས་ཉིད་ཕྱག་རྒྱ་ཆེན་པོ་ཟེར་བ་དེ་ཡིན་ནོ། སངས་རྒྱས་དེ་ཡིན་ནོ། 
སེམས་ཅན་དེ་ཡིན་ནོ། སྣང་བ་དེ་ཡིན་ནོ། སྟོང་པ་དེ་ཡིན་ནོ། རིག་པ་དེ་ཡིན་ནོ། རང་དེ་ཡིན་ནོ། གཞན་དེ་
ཡིན་ནོ། དེ་ལ་རྐྱག་པས་བཤུས་གཅིགདེ་ལ་རྐྱག་པས་བཤུར་གཅིག །ཨ་འུ་བླ་མ་ཡང་དགོན་བདེ་ལ་རྐྱག་པས་བཤུར་ཅིག །
དེའི་དུས་ན་རྣམ་རྟོག་ཕྲ་རག་ཐམས་ཅད་རང་ཐོག་ཏུ་ཞི་དེས་སེམས་རང་སོ་རུ་གནས་པ་དེ་ལ་ཞི་གནས་ཟེར་བ་ཡིན། དེ་རིང་དེ་ཁ་རྨུགས་པའམ། །
ཕྱལ་བའམ། ལུང་མ་བསྟན་དུ་མ་སོང་པར། སེམས་ཀྱི་ངོ་བོ་རང་རིག་རང་གསལ་སྨྲ་བསམ་བརྗོད་དུ་མ་བཏུབ་པ་གཅིག།།རྗེན་ནེ་ལྷང་ངེ་

༄༅། །འདུག་པ་དེ་ལ་ལྷག་མཐོང་ཟེར་བ་ཡིན་ནོ། དེ་ལྟར་སྒྲོ་འདོག་ཐམས་ཅད་དང་བྲལ་བས། རྟག་པའི་མཐར་
མ་ལྷུང་། རང་གིས་རིག་ཅིང་མྱོང་བས་ཆད་པའི་མཐར་མ་ལྷུང་བའི་ཞི་གནས་ལྷག་མཐོང་ཟུང་དུ་འབྲེལ་བ་དེ་ལ་བསྒོམ་པ་སྐྱོན་མེད་ཟེར་བ་
ཡིན། ད་རུང་དེ་ལ་རྐྱག་པས་བཤུར་ཅིག །དེའི་དད་ལ་མ་མཐོང་བའི་མཐོང་རྒྱུ། མ་མྱོང་བའི་མྱོང་རྒྱུ། མྱོང་རྒྱུ་མེད་པའི་མྱོང་བ།རང་
ཡིད་ཆེས་ལ་ཁ་རུ་བཏོན་དུ་མ་བཏུབ་པ། གཞོན་ནུ་མའི་བདེ་བ་ལྟ་བུ་གཅིག་འདུག་པ་དེ་བླ་མས་བསྟན་དུ་མ་བཏུབ། སློབ་མས་གོ་རུ་མ་བཏུབ། 
ཡི་གེ་བྲི་རུ་མ་བཏུབ། བླ་མས་དུས་ཐབས་སམ། བརྡ་ཁྱད་པར་ཅན་ལ་བརྟེན་ནས་མཛུབ་མོས་ཟླ་བ། མཚོན་པ་ལྟ་བུ་མ་གཏོགས་པ། །
དངོས་སུ་འདི་འདྲ་གཅིག་འདུག་ཅེས་རྡོ་རྗེ་འཆང་ནས་ད་ལྟའི་བར་དུ་ཚིག་ཏུ་བརྗོད་མ་མྱོང་། བརྗོད་དུ་བཏུབ་མ་མྱོང་། བརྗོད་པ་དད་

འགལ་མ་མྱོང་བས། ཡི་གེ་མེད་པ་དོན་གྱི་རྒྱུད་པ། བྱིན་བརླབས་ཀྱི་འཕོ་བ་་ཤེས་དེ་བྱོས།དེ་གོམས་པར་བྱེད་པའི་དུས་སུ་མ་ཡེངས་
པའི་ངང་ལམ་བསྒོམ་པར་ཞོག་ཅིག།ཅི་ཞིག་ལྟར་ནམ་ཡེངས་ཡེངས་བ་མེད་པ་གཅིག་འོད་གིས། མ་ཡེང་པའི་དྲན་པ་དེ་རང་གྲོལ་དུ་འགྲོ་བ་
ཡིན། གཉེན་པོ་གཞན་གྱིས་སྤང་མི་དགོས། དེའི་ངང་ལ་ཉོན་མོངས་སམ་རྣམ་རྟོག་གཅིག་ལྷང་ངེ་སྐྱེས་ན། དེའི་རྗེས་སུ་མི་འབྲང་། །
དེ་ལ་བཟོ་བཅོས་མི་བྱེད་པར་རྗེན་པ་རུ་ཞོགས་ཅིགདེ་དང་ད་ཅིའི་གསལ་སྟོང་རྗེན་པ་དེ་ལ་ཁྱད་པར་མེད། ཁྱད་པར་འདུག་གམ་མི་
འདུག་ཁྱོད་རང་ལྟོས་དང་།གནས་འགྱུ་ངོ་བོ་གཅིག་ལས་མི་འདུག་གོ།འགྱུ་བ་ནི་སྒྲོ་བཏགས་པ་ཡིན་ནོ། དེ་མིན་ན་རང་རིག་ཡུལ་
མེད་དུ་གསལ་བ་མིན་པ་མེད། རྟོག་པ་འགྱུ་བ་དེ་ཚུར་བཀུག་ནས་འཇོག་པ་ནི་མིན་ནོ། རྟོག་པ་ཏལ་ལེ་བ་དེ་ཀའི་ངོ་བོ་ལ་ངེས་ཤེས་བསྐྱེད་

༄༅། །བ་ཡིན་ནོ། རྟོག་པ་རུ་མ་འགགས་པར་ཤར་བ་དེ་ཀ་གནས་ལུགས་ཀྱི་གཤིས་ཡིན། རྟོགས་པ་རྒྱ་ཡན་དུ་མ་ཤོར་
བར་ངོ་བོ་ལ་ཅེར་རེ་བལྟ་བ་དེ་ཞི་གནས། བལྟས་བསགས་སྟོང་བློ་བྲལ་དུ་རྗེན་ནེ་འཇུག་པ་དེ་ལྷག་མཐོང་། རྟོགས་ཐོག་ཏུ་ཞི་གནས་ལྷག་
མཐོང་གཉིས་ཁྲིག་གེ །སྣང་བ་དཀར་དམར་དུ་ལམ་མེ་བ་འདི་གནས་ལུགས་ཀྱི་རང་སྣང་དེ་མ་བཀག་པར་རང་ལུགས་སུ་བཞག་པས་སྒོ་ལྔ་ཡུལ་
ལ་འཇུག་པ་མེད་པ་དེ་ཞི་གནས། སྣང་བ་འཛིན་མེད་དུ་ཤར་བ་དེ་ལྷག་མཐོང་། སྣང་ཐོག་ན་ཞི་གནས་ལྷག་མཐོང་གཉིས་ཟུང་འབྲེལ་
དུ་ཁྲིག་གེ །ཉོན་མོངས་པ་མཐར་ཐུག་པ་གཅིག་སྐྱེས་པའི་དུས་སུ། ཚ་རམ་མེ་བ་དེ་རང་གིས་ངོ་བོ་ལ་ལྟོས་དང་། ངོ་བོ་ལ་ལྟས་ཙམ་
ན་གསལ་སྟོང་བློ་བྲལ་གྱི་ངོ་བོ་རྗེན་ནེ་འདུག་པ་དེ་རུ་ཉོན་མོངས་པ་དེ་ལ་གཉེན་པོ་གཞན་མ་དགོས་པར། ཉོན་མོངས་ཁོ་རང་གི་གཉེན་པོར་ཁོ་

རང་སོང་བ་དེ་ལ། སྦང་བྱ་གཉེན་པོར་སློང་ཟེར་བ་ཡིན། ཉོན་མོངས་དེ་མ་སྤང་ལ་དེ་ལས་ལོག་ན་ཡེ་ཤེས་གཅིག་བསྒོམ་མ་དགོས་
པར། དེ་ག་ཆོས་ཉིད་དུ་རྗེན་ནེ་འདུག་པ་དེ་ལ་སྤང་བྱ་གཉེན་པོར་དབྱེར་མེད་ཟེར་བ་ཡིན་ནོ། ཉོན་མོངས་པ་དེ་ཡེ་ནས་གསལ་སྟོང་གི་ངོ་
བོར་ཤར་བས། ཅི་ཙམ་ཉོན་མོངས་མཐའ་ཐུག་ཙ་ན། རང་རིག་ཡུལ་མེད་དུ་གསལ་ཕྱིན་འདུག་པ་དེ་ལ་ལྷན་ཅིག་སྐྱེས་པའི་ཡེ་ཤེས་
ཟེར་བ་ཡིན། འཁྲུལ་ལུགས་ཕྱག་རྒྱ་ཆེན་པོའི་སར་སླེབ་པར་གདའ། ངེད་ཀྱང་དེ་ཚུགས་བྱེད་པ་ལགས།དེ་གོ་ན་རྒྱུ་འབྲས་
དུས་མཚུངས་དང་། སྤང་བྱ་གཉེན་པོ་དབྱེར་མེད་རང་བྱུང་ལྷན་ཅིག་སྐྱེས་པའི་ཡེ་ཤེས་དང་། མ་ནོར་མ་བཅོས་པ་དང་།
ཡེ་ཅི་བཞིན་པ་ལ་སགས་ཤེས་དེ་མཆི། དེ་ལྟར་མ་གོ་ན་ཅི་ལྟར་མཁས་ཀྱང་ནོར་བར་འགྲོོའོ། །མ་ནོར་བ་ལ་སོགས་ཀྱང་ཚིག་ཏུ་འགྲོའོ། །

༄༅། །བུ་ཀུན་སོམ་ཅིག་སྙིང་རྐྱག་པ་རུ་སོང་བ་ཡིན་ནོ། ངས་ནི་མ་བཙལ་དགུ་རུ་བཙལ་ཡང་འདི་ལས་ལྷགས་པ་མ་རྙེད་དོ་། ད་
ཕྱོགས་གཅིག་ཏུ་སྦྱར་ན། འགྲོ་བ་བཟང་མོ་མཛེས་ཤིང་ཡིད་དུ་འོང་བ་གཅིག་དང་འཕྲད་པའི་དུས་སུ། དེས་རྐྱེན་བྱས་ནས་འདོད་ཆགས་
དྲག་པོ་བ་སྤུ་གྱེན་དུ་བཟིངས་གཅིག་སྐྱེས་ནས། དེའི་རྗེས་སུ་འབྲང་ན་སོ་སོའི་སྐྱེ་བོ་དང་འདྲ། དེ་གཉེན་པོས་སྐུར་འགེགས་ཀྱིས་
སྦྱངས་ན་རྒྱུའི་ཐེག་པ། དེ་ལུང་རིགས་གཉིས་ཀྱིས་བཙལ་བས་ཅི་ཡང་མ་རྙེད་བཙལ་ལ་གཤིས་བྱེད་ན་དབུ་མ་སེམས་ཙམ། དེ་ལྷའི་
དཀྱིལ་འཁོར་རམ། ཡེ་ཤེས་སུ་སྔགས་དང་ཏིང་ངེ་འཛིན་གྱིས་བསྒྱུར་ན་གསང་སྔགས་ཕྱི་ནང་། སྔོན་ལ་འདོད་ཆགས་སུ་བྱུང་བ་ལ་ལུང་
རིག་མན་ངག་གིས་བཙལ་བས། ཡེ་ཤེས་སུ་བྱུང་ན་འདུས་བྱས། མིང་ཡེ་ཤེས་བཏགས་ནས་རྗེས་སུ་འབྲང་ན་ནག་པོ་ཁ་འབྱམས། །

འདོད་ཆགས་ལོག་གཅིག་དེ་ལ་གཉེན་པོ་ལོག་གཅིག་གིས་ལམ་དུ་བྱེད་ན། སྟོང་ཉིད་གཉེན་པོར་ཤོར་པ་སྟེ། དེ་རྣམས་འདིའི་
དགོད་མིན། འོ་ན་འདོད་ཆགས་དེ་ཉིད་ཀྱི་ངོ་བོ་གཟུང་འཛིན་གཉིས་སུ་མི་རྟོག་ལ། རང་གསལ་ངོ་བོ་སྟོང་པ་གཅིག་ཏུ་འདུག་པ་དེ་ངོ་
ཤེས་ན་ཡེ་ཤེས་ཡིན་མོད་དེ་ལ་ཚིག་ཏུ་ཟིན་པ་དང་། བློ་ཡུལ་དུ་གོ་བས་མི་ཕན། ཉོན་མོངས་པ་ནི་མ་སྐྱེས་པའི་དུས་ན། ཉམས་
མྱོང་དྲན་པས་ཉམས་སུ་བླང་ལ་དེ་ཐོག་ཏུ་ལྷོད་དེ། དེ་ཙུག་འདུག་གམ་མི་འདུག་རང་ལ་རང་གིས་ལེགས་པོར་ལྟས་དང་།ངེས་ཤེས་
ལྷག་ལྷག་སྐྱེ། དགྲ་ཐུལ་བ་དང་གནད་ཐོབ་པ་དུས་གཅིག་མཆིས་བཤད་པ་ཚིགས་ཡིན། བྲིས་པའི་ཡི་གེ་ཡིན། གོ་བ་བློ་
ཡུལ་ཡིན། ཉམས་སུ་ལོངས་དང་བུ་ཀུན། དེ་ལྟར་སེམས་ཐོག་ཏུ་རང་ངོ་ཤེས།སྣང་ཐོག་ཏུ་རང་བྱ་ན་ཚུད། རྐྱེན་ཐོག་

༄༅། །ཏུ་ཕུ་ཐག་ཆོད་པས། མ་རྟོག་པའི་དྲི་མ་དག །རྟོགས་པ་རང་ངོ་ཤེས། སྤང་བྱ་གཉེན་པོར་ཤར། གང་
བྱུང་བོགས་སུ་ཐོན། གང་ཤར་སྒོམ་དུ་འབུངས། ཉོན་མོངས་སམ། རྣམ་རྟོག་གམ། འཁྲུལ་པའམ། ཐ་མལ་ཅེས་པའི་
དོན་བར་བཅད་རྒྱུའམ། བོར་རྒྱུ་སྐྲའི་རྩེ་མོ་ཙམ་ཡང་མ་རྙེད། ཡེ་ཤེས་སམ། ཆོས་སྐུའམ། དགེ་སྦྱོར་ཅེས་པའི་བཟང་པོར་བསྒྲུབ་
རྒྱུ་སྐྲའི་རྩེ་མོ་ཙམ་ཡང་མ་རྙེད་པ། བསྒོམ་སྣང་སྲིད་རྒྱ་ཐིབ་ཟེར་བ་དེ་དེ་རུ་བྱུང་། རྫོགས་པ་ཆེན་པོ། ཕྱག་རྒྱ་ཆེན་པོ་ཟེར་བ་དེ་དེ་རུ་བྱུང་།
ཕྱ་ལ་ང་དུ་སོང་། ཟད་ཐལ་དུ་སོང་། ཁྲལ་ཁྲོལ་དུ་སོང་ཨ་པ་མཉམ་བཞག་གང་ཡིན། །རྗེས་ཐོབ་གང་ཡིན། ཉན་མོངས་གང་
ཡིན། ཡེ་ཤེས་གང་ཡིན། རྣམ་རྟོག་གང་ཡིན། ཆོས་སྐུ་གང་ཡིན།སངས་རྒྱས་གང་ཡིན། སེམས་ཅན་གང་ཡིན། །

གང་ལྟ་ གང་བསྒོམ་ གང་སྤྱོད།གང་ཤར་ཐམས་ཅད་ནི་སྐུ་གསུམ་དུ་ཀྲོང་ངེ། ཟུང་འཇུག་ཁྲིག་གེའདི་འདྲ་བ་གོ་
བ་བླ་མ་རིན་པོ་ཆེའི་སྐུ་དྲིན། ད་ལྟར་སྣང་སྲིད་འཁོར་འདས་ཀྱིས་དཀྱིལ་འཁོར་འདི་ཡེ་ཤེས་ཀྱི་རྦ་ཀློང་གཅིག་ཏུ་ཕྱམ་གྱིས་ཤར་བ་དེ་ལ་
སྣང་སྲིད་ཕྱག་རྒྱ་ཆེན་པོ་ཟེར་བ་གང་ལ་བསྒོམ་གྱི་འཁོར་ཡུག་ཁྲིད་ལུགས་ལགས་འབྲས་བུ་ཕྱག་རྒྱ་ཆེན་པོ་ནི། སྤྱིར་ཕྱི་ནང་གི་ཆོས་ཐམས་
ཅད་ལ་སྣང་རིག་སྟོང་གསུམ་མིན་པ་མེད། དེ་གསུམ་སྐུ་གསུམ་ཀྱི་ངོ་བོ་ཡིན། དེ་ཡང་གཞི་ལམ་འབྲས་བུ་གསུམ་དང་སྦྱར་ན། གཞིའི་
སྐུ་གསུམ་ནི། རང་གི་སེམས་ཅིའི་ངོ་བོར་ཡང་མ་གྲུབ་པ་སྤྲོས་པ་ཐམས་ཅད་དང་བྲལ་བའི་དབྱིངས་སྟོང་པ་དེ་ཆོས་སྐུ་ཡིན། དེ་སྟོད་
པ་ཅང་མེད་དམ། བེམ་སྟོང་ལྟ་བ་མ་ཡིན་ཏེ། སྟོང་པ་དེ་ཉིད་རང་རིག་རང་གསལ་དུ་རང་བཞིན་སྣ་ཚོགས་སུ་རིག་པ་འདི་ལོངས་སྐུ། སྟོང་

༄༅། །རིག་དེའི་གདང་མ་འགགས་བར་སྣང་བ་བཟུང་ཡུལ་སྣ་ཚོགས་སུ་ཤར་བ་དེ་སྤྲུལ་སྐུ་ཞེ་ན། དེ་གསུམ་རེ་རེ་ལ་ཡང་
གསུམ་ཀ་ཚང་བ་སྟེ། དབྱེར་མེད་པའི་སྐུ་གསུམ་དབྱེར་མེད་དོ། དེ་ལམ་དུ་ཁྱེར་ནས་ལམ་ཀྱི་སྐུ་གསུམ་ནི། གནས་ལུགས་སྟོང་པ་དེ་
བླ་མས་གང་མ་ངག་གིས་རྟོགས་ནས། ཡིན་ལུགས་ཀྱི་སྒྲོ་འདོག་ཆོད་པ་དེ་ཆོས་སྐུ། དེ་གོ་ཡུལ་ལམ་དོན་སྤྱི་རུ་མ་ལུས་པར་གསལ་ལ་མ་
འགག་པར་ཤེས་པ་གསལ་སྟོང་རྗེན་པ་རུ་ཉམས་སུ་མྱོང་བ་དེ་ལོངས་སྐུ། དེ་རེས་འཇོག་གམ་དུམ་བུ་རུ་མ་ཆད་དང་དྲན་སྣང་སྤྱོད་ལམ་ཐམས་
ཅད་དེའི་ངོ་བོར་ཤར་བ་དེ་སྤྲུལ་སྐུ། དེ་གསུམ་རྟོག་པའི་དུས་ན་དབྱེར་མེད་དོ། འབྲས་བུ་སངས་རྒྱས་པའི་དུས་ན། འབྲས་བུའི་སྐུ་
གསུམ་ནི། ཆོས་ཀྱི་དབྱིངས་སྟོང་པ་ཉིད་ལམ་གྱིས་དེ་ལྟར་རྟོགས་ནས། དེ་མཐར་ཕྱིན་པས་དབྱིངས་དེ་ཉིད་ཡེ་ཤེས་ཀྱི་ངོ་བོ་ཤར་ནས་

གཉིས་ཆོས་ཐམས་ཅད་དེའི་ངོ་བོར་ཞི་ནས་སྤྲོས་པ་ཐམས་ཅད་དང་བྲལ་བ་དེ་ཆོས་སྐུ། ཡེ་ཤེས་སྤྲོས་མེད་དེ་ཉིད་ཟག་མེད་ཀྱི་བདེ་བས་ཡེ་ཤེས་
ཀྱི་ལོངས་སྤྱོད་དུ་རང་གསལ་བ་དེ་ལོངས་སྐུ། དེའི་གདང་འགགས་པ་མེད་པར་སྨོན་ལམ་དང་ཐུགས་རྗེའི་རང་གཟུགས་སུ་རང་སྣང་བ་དེ་སྤྲུལ་
སྐུ། དེ་གསུམ་སངས་རྒྱས་ཀྱི་བཞུགས་ཚུལ་ལ་དབྱེར་མེད་པས། འབྲས་བུ་སྐུ་གསུམ་དབྱེར་མེད་དོ། དེ་ལྟ་བུའི་སྐུ་གསུམ་དབྱེར་
མེད་པ་དེ་ཤེས་རབ་ཀྱིས་ཆོས་ཐམས་ཅད་གདོང་ནས་སྟོང་ཞིང་། སྤྲོས་པ་དང་བྲལ་བའི་དབྱིངས་ཡེ་ཤེས་ཀྱི་དལ་ཤར་བས་འཁོར་བའི་མཐའ་
ལས་མི་གནས། སྙིང་རྗེ་དམིགས་མེད་ཀྱི་མཛད་པ་ཡུལ་མེད་དུ་ཁྱབ་ནས།རྩོལ་མེད་ཀྱི་འགྲོ་དོན་མཐའ་མེད་དུ་མཛད་པས། མྱ་ 
ངན་ལས་འདས་པའི་མཐའ་ལ་མི་གནས་པས་མཐའ་གཉིས་དང་བྲལ་བའི་སྐུ་གསུམ་དབྱེར་མེད་པ་དེ་ལ་འབྲས་བུ་ཕྱག་རྒྱ་ཆེན་པོ་ཟེར་བ་ཡིན་ནོ། །

༄༅། །དེ་རྣམས་ཀྱིས་གཞི་གཏན་ལ་ཕབ་བའི་ལྟ་བ་དེ་སོང་ནས། ༈ ༈ ༈ སྤྱི་དོན་གཉིས་པ་བསྒོམ་པ་ལྔ་སྟེ། 
བསྒོམ་དགོས་པའི་གཏན་ཚིགས་ཕན་ཡོན་དང་གཅིག་ མ་བསྒོམ་པའི་ཉེས་མིག་དང་གཉིས། 
བསྒོམ་པའི་གནས་དང་གསུམ། རྟེན་གྱི་གང་ཟག་དང་བཞི།བསྒོམ་པ་རང་གིས་ངོ་བོ་དང་ལྔའོ། དང་པོ་ནི། དེ་ལ་སངས་
རྒྱས་དངོས་སུ་བྱེད་པར་འདོད་པའི་གང་ཟག་གིས་བསྒོམ་དགོས་སྟེ། ཏེ་ལོ་པས། དམ་ཆོས་སྒོམ་པ་མེད་པའི་རྣལ་འབྱོར་བ། །ཉི་
ཟླ་གཟའ་ཡིས་ཟིན་པ་འདྲ། །ཇི་བས་ཤེས་ཀྱི་འོད་དང་མི་ལྡན་ན། །སེམས་ཉིད་དྲི་མེད་འདི་ལ་རྟོགས་དུས་མེད། མདོ་ལས། །
ཆོས་ནི་ཡོངས་སུ་མ་བསྒོམ་ན། །ཆོས་ཉིད་མཐོང་བར་མི་ནུས་སྟེ། །ཆུ་ནི་མཐོང་དང་ཐོས་པ་ཡིས། །མ་བཏུང་སྐོམ་ནད་ཅི་

ལྟར་སེལ། ཅེས་པ་དང་། ཡང་ཕལ་པོ་ཆེ་ལས། །དཔེར་ན་བུ་རམ་མངར་བའི་རོ། །བརྗོད་བས་རོ་ནི་མི་མྱོང་སྟེ། 
།ཟོས་པས་རོ་ནི་མྱོང་བར་འགྱུར། །དེ་བཞིན་སྟོང་པ་ཉིད་ཀྱི་རོ། །བརྗོད་པས་མྱོང་བ་མ་ཡིན་ཏེ། །བསྒོམ་
པས་རོ་ནི་མྱོང་བར་འགྱུར། ཅེས་པ་དང་། ༈ ལང་དཀར་གཤེགས་པ་ལས། བློ་གྲོས་ཆེན་པོ་འདི་ལྟ་སྟེ། དཔེར་ན་སྨིག་
རྒྱུས་ནི་རི་དྭགས་བསླུ་བར་བྱེད་དོ། ཆུའི་དངོས་པོ་ཞེན་པས་སོ། དེ་བཞིན་དུ་མདོ་སྡེ་བསྟན་པའི་ཆོས་ཐམས་ཅད་ཀྱང་རང་གི་རྣམ་པར་
རྟོག་པ་མགུ་བར་བྱེད་པ་ཡིན་གྱི། འཕགས་པའི་ཡེ་ཤེས་རྣམ་པར་བཀོད་པའི་གཏམ་ནི་མ་ཡིན་ནོ། དེ་བས་ན་དོན་དམ་པ་ནི་སོ་སོ་རང་
རང་གི་རིག་པའི་ཡེ་ཤེས་ཀྱིས་རྟོག་པར་བྱ་བ་ཡིན་གྱི། ཚིག་གམ་རྣམ་པར་རྟོག་པའམ་བློའི་སྤྱོད་ཡུལ་ནི་མ་ཡིན་ནོ། དེ་བས་རྣམ་པར་

༄༅། །རྟོག
་པ་དང་བྲལ་བར་བྱའོ། ཅེས་དང་། དོན་ལ་བརྩོན་པར་བྱའོ། དོན་ནི་རབ་ཏུ་བདེ་བ་སྟེ། མྱ་ངན་ལས་
འདས་པའི་རྒྱའོ། །སྒྲ་ནི་རྣམ་པར་རྟོག་པ་དང་འབྲེལ་བ་སྟེ། འཁོར་བ་ཐོབ་པར་བྱེད་པའོ། ཅེས་པ་དང་། དེབ་ནས་ཆེན་གྱི་
མདོ་ལས། རྣལ་འབྱོར་སློབ་པར་འདོད་པས་ཉམས་སུ་ལེན་པ་ཆུད་གསན་དུ་མི་རུང་པ། གདག་པའི་ཐ་སྙད་གཅིག་ཤེས་ཀྱང་། །
ཚིགས་གིས་བསྒྲུབ་པ་དང་མི་བསྔོའོ། མདོ་སྡེ་བཅུ་གཉིས་ཤེས་ཀྱང་ནོར་བ་དང་མ་ནོར་བར་མི་རྟོགས་ཏེ། བསླད་པའི་ལམ་ལ་གནས་
པར་འགྱུར་རོ། གང་ཞིག་བསྒྲུབ་པར་འདོད་པ་དེས་ཐོག་མར་གཅིག་བསྒྲུབ་པར་བྱའོ། གཅིག་བསྒྲུབ་པ་དེས་ཆོས་སོ་ཅོག་གི་རྟེན་
བཙུག་པ་ཡིན་ནོ། ཞེས་དང་། ༈ སའི་སྙིང་པོ་འཁོར་ལོ་བཅུ་པའི་མདོ་ལས། །ཏིང་འཛིན་བསྒོམ་པས་ཐེ་ཚོམ་གཅོད་གྱུར་ཏེ་

དེ་མ་གཏོགས་པ་གཞན་གྱིས་ནུས་མ་ཡིན། དེ་བས་ཏིང་འཛིན་བསྒོམ་པ་མཆོག་ཡིན་གྱི། །མཁས་པ་དག་གིས་དེ་ལ་མཆོད་པར་བྱ། །
ཅེས་དང་། ༈ དཔལ་དུས་ཀྱིས་འཁོར་ལོ་ལས། །རྣལ་འབྱོར་ཆེན་པོ་ཐམས་ཅད་མཁྱེན། །ཕྱག་རྒྱ་ཆེན་པོ་ཡང་དག་བསྒོམ། །
འགྱུར་མེད་བདེ་བ་བསྒྲུབས་ནས་ནི། །ཚེ་འདི་ཉིད་ལ་སངས་རྒྱས་འགྱུར། ཅེས་དང་། ༈ བང་མཛོད་རྩ་བའི་རྒྱུད་ལས། །ཅི་
ཙམ་ཟབ་པའི་ཚིག་བརྗོད་ཀྱང་། །དོན་དང་མཐུན་པར་དེ་མི་འགྱུར། །བསྒོམས་པས་ཆོས་ཉིད་དོན་དང་ལྡན། །ཆོག་ཏུ་བརྗོད་ནས་
བཤད་པ་ནི། །བུ་རམ་ལོ་རྒྱུས་བཤད་པ་འདྲ། །བསྒོམ་པའི་གདམ་ངག་འབོགས་པ་ནི། །བུ་རམ་ལག་ཏུ་གཏད་པ་འདྲ། །དོན་
ཉིད་ཉམས་སུ་མྱོང་བ་ནི། །བུར་མ་ཁར་བཅུག་རོ་མྱོང་འདྲ། །ཉན་བས་ཚིག་གི་གོ་བ་སྐྱེ། །བསམ་པས་དཔྱོད་པའི་ཤེས་

༄༅། །རབ་སྐྱེ། །བསྒོམ་པས་དོན་གྱི་གོ་བ་སྐྱེ། །དེ་ཕྱིར་ཉམས་སུ་བླངས་པ་གཅེས། ཅེས་དང་། ༈ རྗེ་བ་
པད་མ་འབྱུང་གནས་ཀྱིས། །ཐོས་བས་སྒྲོས་འདོག་ཆོད་པ་ཡིན་ཏེ། མན་ངག་གིས་གནད་བསྡུས་མ་ཤེས་ན། །དབང་པོ་རྣོན་པོ་རྒྱུད་
ཞུས་ན་དོན་གྱི་འབྲས་བུ་དེ་མ་ཐོབ། ཅེས་པ་དང་། ༈ ཇོ་བོ་ལྷ་གཅིག་གིས། བླ་མེད་བྱང་ཆུབ་འདོད་ན། །བྱང་ཆུབ་བསྒྲུབ་
ལ་རག་ལས་པས། །བསྒྲུབ་པ་ལྷུར་བླངས་སྙིང་པོ་བྱ། ཅེས་དང་། །ཀྱཻ་ཀ་ཡེ་གྲོགས་པོ་དག། །ཚད་མ་བདུན་དང་བརྡའ་སྤྲོད་
རྣམ་པ་འདི། །མངོན་པ་དང་ནི་ཡོ་ག་ཙརྻ་དང་། །མདོ་སྡེ་འདུལ་བ་དང་ནི་མངོན་པ་དང་། །གཞུང་དུ་བཀོད་པ་མ་ལུས་ཐམས་ཅད་ཀུན། 

མ་མཐོང་མ་མཉན་མ་བཤད་མ་བྲིས་ཞེས། དེ་ལ་གདུང་བར་མི་བྱ་བཞིན་བཟང་དག །བླ་མའི་མན་ངག་ཞེས་བྱ་བདུད་རྩིའི་རོ། །གང་
ལ་སེམས་མཉམས་འཇོག་བ་དེ་ཙམ་ཞིང་། ཡོངས་སུ་བཙལ་ན་གཞུང་མང་ཅི་ཞིག་དགོས། ཅེས་གསུང་། བསྒོམ་པའི་ཡོན་
ཏན་ནི། ༈ ཤེར་ཕྱིན་གྱི་མདོ་ལས། ཆུང་ངུ་ན་སེ་གོལ་གཏོག་པ་ཙམ་དུ་ཤེས་རབ་ཀྱི་ཕ་རོལ་དུ་ཕྱིན་པ་བསྒོམ་ན་ཡང་། སྟོང་གསུམ་
གྱི་སེམས་ཅན་ཐམས་ཅད་ཕ་རོལ་དུ་ཕྱིན་པ་དྲུག་དང་། སྐྱེས་བུ་ཟུང་བཞི་ལ་བཀོད་པ་ལས་བསོད་ནམས་ཆེའོ། །ཅེས་དང་། ༈རྡོ་
རྡོ་ཏིང་འཛིན་གྱི་མདོ་ལས། སེམས་སྟོང་པ་ཉིད་ལས་མི་གཡོ་ན། ཕ་རོལ་དུ་ཕྱིན་པ་དྲུག་དང་། ཕྱིན་ནོ། ཅེས་དང་། ༈ ཏིང་
འཛིན་རྒྱལ་པོ་ལས། ཁམས་གསུམ་གྱི་སེམས་ཅན་ཐམས་ཅད་དགེ་བ་བཅུའི་ལས་ཀྱི་ལམ་ལ་བཀོད་པ་བས། ཆོས་བདག་མེད་པ་ལ་

༄༅། །མོས་པ་བྱས་ནས་དགོན་པའི་ཕྱོགས་སུ་གོམས་པ་བདུན་འདོད་བའི་བསོད་ནམས་ཆེའོ། ཅེས་དང་། ༈ འཁོར་
ལོ་བཅུ་པའི་མདོ་ལས། །སྲིད་པའི་འཆིད་བ་ཐམས་ཅད་གཅོད་ཕྱིར་། སྙོམས་པར་འཇུག་པ་ལ་ནན་ཏན་གྱིས་རྩོན་པར་བྱའོ། ཅེས་
དང་། ༈ གཙུག་ཏོར་གྱི་མདོ་ལས། རྡུལ་སྙེད་ཀྱི་བསྐལ་པ་དམ་པའི་ཆོས་མདོ་སྡེ་བྲིས་ཤིང་། ཀློགས་པ་དང་། ཁ་དོན་
བྱེད་པ་བས། ཉིན་གཅིག་གམ། མཚན་གཅིག་ཟག་པ་མེད་པའི་ཤེས་རབ་བསྒོམ་ན་བསོད་ནམས་དཔག་ཏུ་མེད་དོ། ཅེས་
དང་། ༈ རྒྱུད་སྙིང་ལས། །དམིགས་པ་མེད་པའི་ལམ་འདི་ཡིས། །ཆོས་སྐུ་ནམ་མཁའ་མཚོན་པར་འགྱུར། །དེ་ལས་ 
ཟབ་མོའི་ངེས་དོན་ནི། །ཆོས་སྐུའི་ངོ་བོ་བདག་ཉིད་ཅན། ཅེས་དང་། ༈ གཅན་འཕྲང་ལས། མན་ངག་ཅན་གྱིས་འགྲུབ་

པའི་ཕྱིར། །མན་ངག་ལྡན་པར་རབ་ཏུ་གཅེས། །དཔེར་ན་རྒྱ་མཚོ་ནོར་ལེན་མིས། །དཀའ་བས་ཉམས་བླངས་དོན་རྣམས་འགྲུབ། །
ཏིང་འཛིན་གོམ་པ་རབ་ཏུ་གཅེས། ཅེས་དང་། ༈ རྗེ་པད་མས། །སེམས་ཅན་ཀུན་ལ་ལུས་སྦྱིན་དང་། སེམས་ཅན་ཀུན་
གྱི་སྲོགས་བཏོན་དང་། །རིན་ཆེན་ཕུང་པོ་བྱིན་པ་དང་། སྟོང་གསུམ་མཆོད་རྟེན་གང་བྱས་པས། །སྐད་གཅིག་བསྒོམ་པའི་འབུམ་
ཆར་མིན། ཅེས་གསུངས། ༈ །གཉིས་པ་མ་བསྒོམ་པའི་ཉེས་དམིགས་ནི། དང་པོ་ཐོས་བས་དོན་སྤྱི་གོ་ཡང་བསྒོམ་པས་
ཉམས་སུ་མ་བླངས་ནས། སྤང་བྱ་སྤོང་ཞིང་བསྒྲུབ་བྱ་མངན་དུ་བྱེད་མི་ནུས་ཏེ། དཔེར་ན་ཆུ་ཀློང་ཆེན་པོའི་ནང་དུ་སྐོམ་དྲིར་ཤི་བ་བའམ། 
མི་ལ་ཟས་བྱིན་ནས་རང་ལྟོག་ནས་ཤི་བ་དང་འདྲ་སྟེ། ༈ ཕལ་པོ་ཆེ་ལས། མ་བསྒོམ་པའི་ཉེས་དམིགས་མང་དུ་གསུངས་ཡང་། །

༄༅། །དཔེར་ན་རྐྱལ་མཁན་ཆུ་ཡིས་ཁྱེར་བ་བཞིན། །རྐྱལ་བའི་ལོ་རྒྱུས་སེམས་ལ་ཡོད་གྱུར་ཀྱང་། །མ་རྐྱལ་བར་དུ་ཐལ་
བར་མི་འགྱུར་བས། །ཤེས་ན་མར་བསྒོམ་ཆོས་ཀྱང་དེ་དང་མཚུངས། །དཔེར་ན་ཡུལ་བ་སོ་ནམ་མཁན་གྱི་མིས། །རང་གིས་ཤིང་
བསྐྱུར་རོག་ལ་ལེགས་བསླབ་ཀྱང་། །སྟོན་ཐོག་སྨིན་ནས་རང་ལ་མེད་པ་བཞིན། །ཤེས་ནས་མ་བསྒོམ་ཆོས་ཀྱང་དེ་དང་མཚུངས། །
དཔེར་ན་ཡིད་བཞིན་ནོར་བུ་རིན་ཆེན་དེ། །དགོས་འདོད་ཐམས་ཅད་འབྱུང་བའི་གཞི་ཡིན་ཏེ། །གསོལ་བ་མ་བཏབ་ཐལ་དོང་སྦས་པ་བཞིན་
ཤེས་ནས་མ་བསྒོམ་ཆོས་ཀྱང་དེ་དང་མཚུང་། །ཐ་སྙད་གཙོར་བྱས་བཤད་པའི་དཔེ། །དཔེར་ན་འོ་ན་བ་རོལ་མོ་མཁན། །སིལ་
སྙན་གླུ་ལ་དགའ་བྱེད་ཀྱང་། །བདག་ཉིད་འོན་བས་མ་ཐོས་ལྟར། །མ་བསྒོམ་ཆོས་ཀྱང་དེ་དང་མཚུང་། མ་བསྒོམ་ན་དོན་མི་ཆོད། །

བསྒོམ་ན་ཆོས་ཉིད་ཟབ་མོའི་དོན་ལ་རོ་མྱོང་བ་ཡིན་དེ། དེ་ཡང་ད་རེས་ཀྱི་གནས་བར་དོ་འདིར། དོན་ལ་ཐོས་བསམ་བསྒོམ་གསུམ་ལ་བློ་འཇུག 
ནས་ཐར་བའི་གཞུང་ལམ་ཆོད་པོར་སློབ་དགོས་པར་ཡིན་ཏེ། ༈ ཨུ་རྒྱན་པད་མས། །ཀྱཻ་མ་བདག་ལ་སྐྱེ་གནས་བར་དོ་ཤར་དུས་འདིར། །
ཚེལ་ལོངས་མེད་ལེ་ལོ་སྤང་བྱས་ནས། །ཐོས་བསམ་བསྒོམ་གསུམ་དོན་ལམ་ཡེང་འཇུག །སྣང་སེམས་ལམ་སློང་སྐུ་གསུམ་མངོན་གྱུར་
བྱའོ། ཅེས་དང་། ༈ རྫོགས་ཆེན་གསང་སྒྲོན་ལས། །དང་པོ་ཐོས་པའི་ཤེས་རབ་ཀྱིས། །ཕྱི་ནང་ཆོས་ལ་སྒྲོ་འདོག་ཆོད། །
བར་དུ་བསམ་པའི་ཤེས་རབ་ཀྱིས། །དེ་དོན་རྒྱུད་ལ་འདྲིས་པར་གྱིས། །ཐ་མ་བསྒོམ་པའི་ཤེས་རབ་ཀྱིས། །བདག་དུ་འཛིན་པའི་
ཉོན་མོངས་ཞི། ཅེས་གསུང་བ་ལྟར། ཉམས་སུ་བླང་བར་བྱའོ། །ཆོས་རང་རྒྱུད་དུ་སོང་ན་ཐོས་པ་རྒྱ་མ་ཆེ་ན་ཡང་རུང་མོད་ཀྱིས། །

༄༅། །ཚེ་དང་ལྡན་པ་ལམ་ཕྲན་བསྟན་དང་། གླིང་པ་ལྡིང་རྒྱལ་དང་། འོད་སྲུང་ལ་སོགས་པ་རྣམས་ཚིགས་རྐང་རེ་རེའི་ཐོག་
ནས་གྲོལ་བར་བཤད་དོ། ཐོས་པས་ཉོན་མོངས་པ་སུན་ཕྱུང་། བསམ་པས་མ་གོ་ནོན། བསྒོམ་པས་དྲུང་འབྱིན་པ་ཡིན་པས། བསམ་
པ་དང་བསྒོམ་པ་གཉིས་དགོས་སོ། ཐོས་པ་ཁོ་ན་ཉོན་མོངས་བའི་གཉེན་པོར་མ་སོང་བས། །རྒྱུད་མ་དུལ་བ་ཡིན་ཏེ། དཔེར་ན་ལྷས་སྦྱིན་
དང་། ཀོ་ཀ་ལི་དང་། ལེགས་སྐང་དང་། མ་སྐྱེས་དགྲའི་གཏམ་རྒྱུད་ལྟ་བུའོ། །ཆོས་ཤེས་པ་ཁེ་དྲག་གི་གཉེན་པོར་མ་སོང་ན། །
མདོ་སྡེ་བ་ན་གླང་ཁྲི་དྲུག་རྒྱབ་ཁལ་དང་། །སློབ་པའི་སློབ་མ་ལྷས་སྦྱིན་བློར་ཡོད་ཀྱང་། །ས་གས་རྒྱུད་ནས་དམྱལ་བར་གནས་ཞེས་
གསུངས། ཅེས་གསུང་། ༈ ༈ སྤྱི་དོན་གསུམ་པ་གནས་བསྟན་པ་ནི། གནས་ལ་སྤྱིར་དུར་ཁྲོད་ཆེན་པོའི་གནས་བརྒྱད་ 

དང་། ཡུལ་སུམ་ཅུ་རྩ་གཉིས་རྣམས་བྱིན་རླབས་ཆེ།གནས་འདི་རྣམས་རྒྱ་གར་ན་མང་བས། རྒྱ་གར་ན་གྲུབ་ཐོབ་མང་པའི་རྒྱུ་མཚན་
དེ་ཡིན། བོད་ཡུལ་དུ་བཞི་ཡོད་ཅིང་། བོད་དུ་གྲུབ་ཐོབ་ཟུང་རེ་འབྱུང་བ་ཡང་གནས་བཞི་དེའི་བྱིན་བརླབས་ཡིན་པར་བཤད།བཞི་  
གང་ཞེ་ན། མཁར་ཆུ་རྟ་གདོང་དཀར་མོའི་གནས། །ཙ་རི་ཕག་གདོད་སེར་མོའི་གནས། །སྟག་ཚངས་ཉི་ཟ་དམར་མོའི་གནས། །ཏིལ་
གྲོ་ཐལ་བྱེད་དྲིལ་བུའི་གནས། ཅེས་གསུང་། གནས་སྤྱིའི་ཆེད་ལ་བསྒོམ་ཆེན་གྱི་ལུགས་ལ། །གནས་ཆེན་དུ་བསྒོམ་ན་བྱིན་རླབྶ
ཆེ། །གཡའ་ཁྲོད་དུ་སྒོམ་ན་དྭངས་སྙིགས་འབྱིན། །དུར་ཁྲོད་དུ་བསྒོམ་ན་བརྩོན་འགྲུས་སྐྱེ། ནག་ཁྲོད་དུ་བསྒོམ་ན་མཐུན་རྐྱེན་འཛོམ། 
གངས་ཁྲོད་དུ་བསྒོམ་ན་རིག་པ་དྭངས། གང་ཡིན་ཀྱང་དབེན་པ་གལ་ཆེ་བ་ཡིན་ཏེ། ༈ རྒྱལ་སྲས་ཐོག་མེད་པས། །ཡུལ་ངན་

༄༅། །སྤང་བས་ཉོན་མོངས་རིམ་གྱིས་འགྲིབ། །རྣམ་གཡེངས་སྤངས་པས་དགེ་སྦྱོང་ངང་གིས་འཕེལ། །རིག་པ་དྭངས་བས་
ཆོས་ལ་ངེས་ཤེས་སྐྱེ། །དབེན་པ་བརྟེན་པ་རྒྱལ་སྲས་ལག་ལེན་ཡིན། ཅེས་གསུང་བས། དབེན་པ་བརྟེན་པ་ལ། དབེན་པ་ཁོ་
ནས་མི་ཆོག། །སྣང་སེམས་གནད་གཅིག་པའི་དོན་གྱིས་ཕྱི་ཡུལ་ལ་སྐྱོན་ཡོད་ནའང་སེམས་ལ་འོད་བས། ནང་དུ་རྣམ་རྟོགས་མེད་ཀྱི་བར་
དུ་ཕྱིའི་གནས་མཚན་ཉིད་ལྡན་པ་བཙལ་བ་གལ་ཆེའོ། འགའ་ཞིག་གིས་ཁ་ལྟ་བཤད་ནས་ས་བརྟགས་པ་འདི་ལྟ་བུ་མི་དགོས་པ་སྐད། གསང་
སྔགས་རང་གཞུང་གིས་ལམ་བགྲོད་པ་ལ་ཚོགས་ལམ་རྣལ་འབྱོར་པ་ཉིད་མཐར་ཕྱིན་ནས། སྦྱོར་ལམ་ཚོམ་བུ་ཚོགས་བསྒྲུབ་པའི་རྟེན་གྱི་གང་ཟག་
གིས་ས་དང་གཟའ་སྐར་འདི་རྣམས་གནད་ཆེ་བས་བཤད་དེ། ༈ སངས་རྒྱས་གསང་བས། །ས་དང་བར་སྣང་ཤིས་པ་དང་། །ལོ

རྒྱུས་རྣམ་གཉིས་ལྡན་པ་ཡི། །ཡིད་འོད་ས་བཙལ་རྒྱས་བར་བྱ། །ཚེས་གྲངས་ཡར་གྱི་བརྒྱད་ལ་རྩམ། །ཤིན་ཏུ་སྐར་མ་རྒྱལ་རྣམས་ལ། །བྱང་
ཆུབ་སྤྱོད་པ་ཆེར་སྤྱད་པས། །གསང་མཆོག་དངོས་གྲུབ་མྱུར་བའི་ཕྱིར།  །གཟའ་སྐར་ཤིས་པ་བླང་བར་བྱ། ཅེས་པ་དང་། ༈ རྒྱལ་
བ་ཡང་དགོན་པས། རི་ཆོས་ནང་དུ་འདི་ལྟར་དུ་གསུངས། །ཉལ་ས་འདོམ་གང་གྲུ་བཞི་ལ། །དགེ་སྦྱོར་འཕེལ་དང་མི་འཕེལ་ཡོད། །
ཅེས་གསུང་བས། ཕྱི་གླིང་གི་བརྟགས་པ་དང་། ནང་ལུང་བའམ་ཡུལ་ལ་བརྟགས་པ། བདག་གི་གནས་ཁང་ལ་བརྟགས་པ། །
ཉལ་ལུག་ལ་བརྟགས་པ། རང་གི་གྱོན་པའི་གོས་ལ་བརྟགས་པ། ནང་གི་ལུས་ལ་བརྟགས་པ་དང་དྲུག་ཡིན་སྟེ། ༈ དེ་ལ་དང་
པོ་ཕྱི་གླིང་ལ་བརྟགས་པ་ནི། འཛམ་བུའི་གླིང་གི་དབྱིབས། སོག་ཁར་ཡོད་པ་དང་། ནམ་མཁའི་ཁ་དོག་སྔོན་པོར་ཡོད་པའི་རྟེན་འབྲེལ་

༄༅། །གྱིས། གླིང་འདི་ན་ཡོད་པའི་མ་རྣམས་ཀྱི་བྱད་གཟུགས་ཀྱི་དབྱིབས་སོག་ཁར་ཡོད་པ་དང་། ཁ་དོག་སྔོན་པོར་
ཡོད་པ་ཡིན། དེ་ཡང་བོད་སོག་པའི་ཐེར་ལ་གནས་པས། ལྟོ་རྒྱབ་གཉིས་ཀ་མི་འབྱུང་ཞིང་ཤིན་ཏུ་འཕོངས་པ་ཡིན། རྒྱ་གར་དང་ཁ་
ཆེ་དང་ཏ་ཟིགས་ལ་སོགས་པ་རྣམས་སོ་ཡུ་དང་ལྷ་པ་ལ་གནས་པས། ལྟོ་འབྱུང་ཞིང་རྒྱབ་མི་འབྱུང་བ་དང་། རྒྱ་ནག་དང་འཇང་དང་ཧོར་
གྱི་རྒྱལ་ཁམས་ལ་སོགས་པ་རྣམས་སོག་པའི་ཀྲུང་ཀྲུང་ལ་གནས་པས། ལྟོ་རྒྱབ་གཉིས་ཀ་འབྱུང་ཞིང་ཤིན་ཏུ་འཛོམ་པ་ཡིན་ནོ། ཕྱི་
གླིང་གི་རྟེན་འབྲེལ་ཀྱིས་ཀྱང་སྐྱོན་ཡོན་དེ་ལྟར་བསྐྱེད་པའོ། ༑ གཉིས་པ་ལུང་པའི་ས་གཞུང་གཉན་ཅིང་གལ་ཆེ་བ་ཡིན་ཏེ། ལུང་
པའི་ས་དགྲ་ནི། ཕུ་ན་མཁར་མེད་པ་ཞེས་བྱ་སྟེ། གངས་མེད་པ་དང་། བར་ན་ཟམ་མེད་པ་ཞེས་བྱ་སྟེ། གཞུང་ཆུ་མེད་

པ་དང་། མདའ་ན་སྐྱོབས་མེད་པ་ཞེས་བྱ་སྟེ། ཧལ་པོར་སོང་བ་དང་། གྲོགས་རྐེད་ཅེས་བྱ་སྟེ། ལུང་ལག་གཉིས། །
འཛོམ་པ་དང་། ཁུང་སྐྱོན་ཞེས་བྱ་སྟེ། རི་སྣ་ལུང་པའི་ནང་དུ་ཞུགས་པ་དང་། ཁ་དོག་མི་གཅིག་པའི་རི་འབུར་ནང་དུ་ཞུགས་
པ་དང་། ཕྱོགས་ཀྱི་སྲིབ་ལོག་པ་ཞེས་བྱ་སྟེ་། ལོགས་ན་གངས་ཕོད་པ་དང་། ཆུ་ནུབ་དུ་འབྲུགས་པ་དང་། དེ་ལ་སོགས་པའི་
ས་དགྲ་མང་བ་དག་གཅིག་ཡོད་དེ། དེ་རྣམས་ལ་སྐྱོན་གོ་རིམ་བཞིན། མི་དྲག་པོ་དང་མ་གོ་མ་ལོན་མི་འོང་བ་དང་། ལོངས་སྤྱོད་
བཙལ་ཞིང་མི་ནོར་ལ་གང་སྟོང་འོང་བ་དང་། ཁས་དམན་ཅིང་ཡུལ་དཔོན་གཞན་དུ་བཙལ་དགོས་པ་དང་། ཆོས་མི་དར་པ་དང་། ཡུལ་
འཁྲུག་པ་དང་། དམག་འཁྲུག་ལ་སོགས་འཐར་རྩོད་མང་བ་དང་། མི་འབྲུ་ངན་ཅིང་སྒུར་གླེན་མང་བ་ལ་སོགས་པ་འབྱུང་ལ། ལུང་

༄༅། །པའི་མཚན་ཉིད་ནི། ས་དགྲ་དེ་དག་ལས་བཟློག་པ་མིན་ལ། ས་དེའི་ཡོན་ཏན་ཀྱང་སྐྱོན་དེ་རྣམས་ལས་བཟློགས་པ་
ཡིན་ནོ། ལུང་བ་དེའི་ཡུལ་གྱིས་གཞུང་ཡང་། ཕུ་གསུམ་གྱི་རྔམ། མདའ་གསུམ་གྱི་ཁུག གཞུང་གསུམ་གྱི་མཐིལ། ལོག་
གསུམ་གྱི་སྲིབ་རྣམས་ལ་ཡུལ་བཏབ་པས། ལུང་བ་དེའི་སའི་ཡོན་ཏན་ཐམས་ཅད་ཡུལ་དེ་ལ་འོང་བས་མི་ནོར་འཕེལ་བ་དང་། ཁེ་དྲག་པ་ལ་
སོགས་པའི་ཡོན་ཏན་དུ་མ་འབྱུང་ངོ་། དེ་ལས་བཟློག་པ་ནི་ལུང་བའི་ས་སྙིང་མ་ནོན་པ་སྟེ། མི་ཤིས་པར་འགྱུར་རོ། ལུང་བའི་ས་དགྲ་
བས་ཡུལ་གྱིས་དགྲ་གཉེན་ཅིང་ས་གཞུང་གལ་ཆེ་བ་སྟེ། ཡུལ་ལམ་དགོན་པའི་ས་གཞུང་ལ། དགོན་པའི་ས་གཞུང་ནི་ཕལ་ཆེར་རི་ཁྲོད་དང་
མཐུན་ལ། ཁྱད་པར་དུས་པད་མ་འདབ་བརྒྱད་དུ་ཡོད་པ། གནམ་འཁོར་ལོ་རྩིབ་བརྒྱད་དུ་ཡོད་པ། རྒྱབ་རི་མཐོ་ལ་ལྷུན་སྡུག་པ་

གཡས་ན་དར་དཀར་གྱི་ཡོུལ་བ་བསྐྱོད་པ་འདྲ་བ། གཡོན་ན་རིན་ཆེན་སྤུད་པ་འདྲ་བ། མདུན་ན་རི་སྣ་ཐམས་ཅད་འདུས་པའམ། མཟའ་
ཆེན་པོ་དྲང་པ་འདྲ་བ། རི་ཐམས་ཅད་སྣུམ་ཤིང་ཁེངས་པ། མདའ་ཕྱག་རྒྱ་བསྣོལ་བ་འདྲ་བ། ནུབ་མཐོ་བ། ཤར་གཞོལ་བ། བྱང་
སྐྱོར་བ། ལྷོད་འདུད་པ། ཆུ་བོ་དབང་གི་ཕྱོགས་ནས་འབབ་པ། རྒྱབ་རྡོ་རྗེའི་བྲག་ལ་གཏད་པ། མདུན་རིན་པོ་ཆེའི་ཐང་ལ་ཟུག 
པ། ཉི་མ་རྟག་ཅིང་གད་མཐོ་བ། དེ་ལྟ་བུ་དེ་དགོན་པའི་མཚན་ཉིད་དུ་བསྒྲུབ་ཐབས་རྣམས་ནས་གསུངས་སོ། དེ་ལས་བཟློག་པ་
ནི་མཚན་ཉིད་ངན་པའོ། དེར་དགོན་པ་ཡང་ས་སྟེང་ནོན་དགོས་སྟེ། པད་མ་འདྲ་ན་ལྟེ་བ། དཀྱིལ་དཀྲུང་འདྲ་ན་བསྣོལ་འཚམས་ཆོས་
འབྱུང་འདྲ་བའི་འཕེལ་ཁ། ཕག་གམ་གླང་ཆེན་འདྲ་ན་མིག་ཚིལ་ལམ་ལྟོ་ཚིལ། གསུས་པ་མཁལ་ཁུང་། འཇིང་སྟེ་དེ་རྣམས་སོ། །

༄༅། །རྒྱལ་པོ་གདན་ལ་ཞུགས་པའམ། མི་འདྲ་བའི་སྙིང་ཁ། དེས་འགྲེས་ཤེས་པར་བྱ་སྟེ། གཞན་ཡང་
སྒང་གི་གཤོང་། གཞུང་གི་སྒང་། ལོག་གི་ཁུག །ཁུག་གི་རྔམ། མདོར་ནས་སྙིང་ནོན་པ་དང་། ས་མ་བོ་བ། ས་
གཞུང་འདྲིལ་བ། གོད་འདུས་པ་དེ་ལྟ་བུ་ལ་དགོན་པའམ། རང་གི་སྐྱིལ་པོ་བཏབ། དེ་ལས་གཞན་ཕག་གི་ཟེ་བའམ། གླང་གི་
རྐང་ལག་གམ་བྱ་འདྲ་བ་གང་དུ་ཡང་མི་བཏབ། །མིའི་གསུས་གཤམས་སམ། མདོར་ན་ས་སྙིང་མ་ནོན་པ་དེས། ས་གཞུང་ལེགས་
ཀྱང་བཏབ་ལུགས་ཉེས་ན་དེ་ཉིད་ས་དགྲར་འགྲོ་བ་མང་དུ་ཡོད་དོ། ས་དགྲ་ཡང་འབྱུང་བའི་ས་དགྲ་ཁ་དོག་སྔོན་པོའམ། བྲག་གམ། རི་
སྣ་མདུང་ཚུགས་སུ་ཐད་ཀར་ཟུག་པ་འདྲ་བ་དེས་ས་དགྲ་ཆེ་བ་ཡིན། དེ་ལ་བཟུར་དུ་མི་བཏུབ་ན་ཐད་དཀར་མེ་རི་བྲི། གྲོགས་པོ་ཁ་གདངས་

པ་འདྲ་བ་ཐད་ཀར་ཟུགས་པའམ་རི་རུ་ལ་ལམ་ཆད་པ། གྲོག་པོ་ས་དགྲར་འགྲོ་བས་དེ་ལ་ཐད་ཀར་ཆུའི་རི་མོ་བྲི། ཆུ་བྲུབ་པ་ཐད་ཀར་ཆིལ 
ཆིལ་འོང་པ་འདུག་ནས་དགྲ་ཆེ་བས། དེའི་ཐད་ཀར་རི་རབ་གཅིག་བྲི། དྲེད་མོང་གི་སྡེར་སེན་གྱིས་བྲད་པ་འདྲ་བའམ། ཤི་ལྤགས་
བརྒྱང་པ་འདྲ་ན་དེ་རྣམས་ལ་བཀྲ་ཤིས་རྫས་བརྒྱད་བྲི། ལྟག་ན་བྲག་གམ་རྫ་ལྷུང་བ་འདྲ་བ་འདུག་ན། དེའི་འོག་ཏུ་མཆོད་རྟེན་ཆུང་ངུ་བྱ། །
དེ་ལས་གཞན་པ་ཡང་གནས་དེ་ལ་སེམས་ཅན་གྱི་གཟུགས་ཀྱི་ཁ་བསྟན་པ་འདྲ་བ་འདུག་ན། ཐག་ཉེ་རིང་གང་ན་འདུག་ཀྱང་། དེའི་
གཉེན་པོར་གང་འགྲོ་བའི་གཟུགས་ཐད་ཀད་བྲི། རི་སྦྲ་ཙམ་གཅིག་སྙུང་དེ་མཐོང་བ་དེས་དགྲ་ཆེ་བ་ཡིན་པས། དེའི་ཐད་ཀར་གངས་ལ་
སེང་གེ །རི་ལ་ནགས་ཀྱི་གཟུགས་བྱ། རྫིང་བུ་ཡོད་ན་ནོར་ལ་གང་སྟོད་ཆེ་བ་འོང་བས། ཐད་ཀར་ཆུའི་གཟུགས་བྱ། མཚན་མ་

༄༅། །ཟེད་པ་འདྲ་ན་དབང་ཕྱུག་ཆེན་པོའི་གཟུགས་བྱ། དེ་ལ་སོགས་པ་མང་པོ་ཞིག་འདུག་པས་དེ་རྣམས་ཤེས་པར་
བྱས་ལ། ས་ཕྱོག་སུ་སྐྱེ་ཤིང་བཙུག །དེས་ས་དགྲ་མང་དུ་ཐུབ་པ་ཡིན། ས་མཉམས་པ་དང་། ས་ལ་རྨ་མེད་པར་བྱ། །
ལྟག་ཏུ་མཆོད་རྟེན་མི་རྩིག མདུན་དུ་གཤོང་བུ་མི་བྲུ། ཤར་དུ་མཆོད་རྟེན་མི་བཞེངས་དེ་ལ་སོགས་པས་ཕྱོགས་མ་ཉམས་པ་དང་། །
མདངས་དང་ལྡན་པར་བྱ། གཞན་དུ་ཡང་གནས་དེ་རྣམས་སུ། བྲག་སྐྱིལ་དཀྲུང་བཅས་པ་འདྲ་ན་ཏིང་འཛིན་མྱུར་དུ་སྐྱེ། པད་མ་
ཁ་བྱེ་བ་འདྲ་ན་རྟོགས་པ་འཆང། པད་མ་སྦུབས་པ་འམ། རིན་པོ་ཆེ་འདྲ་ན་བཀྲ་ཤིས། ས་དང་གནམ་གྲུ་གསུམ་དུ་ཡོད་ན་དངོས་
གྲུབ་ཉེ། དེ་རྣམས་ཀྱི་སྐྱོན་ཡོན་གྱིས་དགོན་པ་དེར་བཞུགས་པ་རྣམས་ཀྱི་ཚེ་རིང་ཐུང་དང་། ནད་དང་ཤི་ཚིགས་ཆེ་ཆུང་ལ་སོགས་པ་དང་། 

ལོངས་སྤྱོད་ཆེ་ཆུང་དང་། བསླབ་པ་དང་ཆོས་འགོ་ཐོན་འབྱུང་བར་འདུག་པས། ཕྱི་ནང་གིས་རྟེན་འབྲེལ་འདི་ལ་གཟབ་དགོས་སོ། 
ཞིབ་དུ་ཞལ་ལ་དྲིས། ཡུལ་གྱིས་གཞུང་དང་ས་དགྲ་ཕལ་ཆེ་བ་དེ་རྣམས་དང་མཐུན་ཅིང་མི་འདྲ་བ་བག་རེ་ཡོད་དེ། དེ་ཚོ་གཙོ་ཆུང་
བས་མ་སྨོས་སོ། ༑ གསུམ་པ་དེ་བས་ཁང་པའི་ས་དགྲ་གཉན་པ་ཡིན་ཏེ། དེ་ཡང་བྱང་ཁ་ལྷོ་མིག་གདུང་རོ་འདོ་ན། གདུང་
ནང་དྲིས། དེས་ཤི་ཚིགས་དང་ནད་མང་བ་དང་། བཀྲ་མི་ཤིས་འབྱུང་། ཁ་མཆུ་འོང། བསྒོམ་ཆེན་བའི་བསྐྱིལ་པོ་
ཡང་།  སྒོ་ལྷོ་རུ་མི་བསྟན། ལྷོ་ན་གཤིན་རྗེ་ཡོད་པས་བཀྲ་མི་ཤིས། ལྷོ་ཕྱོགས་ཆུ་ཁམས་ཡིན་པས་གཏུམ་མོ་བསྒོམ་ན་
དྲོད་མི་འོང་། ནུབ་བྱང་རླུང་ལྷའི་མཚམས་སུ་ཐབ་མི་འཅའ། ལྷོ་ནུབ་སྲིན་པོའི་མཚམས་སུ་ཧ་ལ་མལ་མི་འཅ་། ཤར་

༄༅། །ཤར་ལྷོ་མེ་ལྷའི་མཚམས་སུ་ཐབ་ཀ་བཟུང་། བྱང་ཤར་དབང་ལྡན་གྱི་མཚམས་སུ་མལ་བཅའ། གཡོས་ལ་
མེ་ཁ་གྲུ་གསུམ་དུ་མི་བསྟན། ལྷ་གྲུམ་དུ་མི་བསྟན། ཤིང་རྩ་མེ་ལ་མི་ཟུགས། སྣོད་ཁ་ཕྱི་རུ་མི་བསྟན། ཁ་ཆེ་ག་དང་གས་
བ་སྡོད་ཀྱི་དགྲ་ཆེ་བ་ཡིན་པས་མི་བཅད་བ་གལ་ཆེ། ཁང་པ་ཕུག་ན་ཡང་ཀ་བའི་ཤིང་གི་མགོ་མཇུག་ལོག་ན་ས་དགྲ་ཤིན་ཏུ་ཆེ།  གདུང་ 
གི་ཤིང་རྩེ་རྩིག་པར་ཟུགས་ན་ཡང་ས་དགྲ་ཆེ། ཀ་གཅིག་ཟླ་མེད་པ་ས་དགྲ་ཆེ། ཕྱོགས་ལོག་པས་དགྲ་ཆེ། ཉི་ཟླ་གདུབ་པ་ས་
དགྲ་ཆེ། ཉི་ཟླ་མི་ཤར་བ་ས་དགྲ་ཆེ་བ་ཡིན་ཏེ། དེ་ལ་སོགས་པ་ཞིབ་ཏུ་ཞལ་ལ་དྲིས། དེ་རྣམས་ལ་ཚན་གཅིག་བཅོས་དགོས། །
ཚན་གཅིག་བཅོས་མི་དགོས། ཚན་གཅིག་བཅོས་སུ་མི་འདོད་ན། ཐད་དུ་བཀྲ་ཤིས་ཀྱི་མཚན་མ་དང་། བཀྲ་ཤིས་ཀྱི་སྙིང་

པོ་བྲི་རོ། གཞན་ཡང་གཙུག་ལག་ཁང་པ་རྣམས་ཀྱི། ཤིར་སྟག་སྐྱ་བོ་ཡིན་པས་བརྒྱ་ལམ་ཤར་དུ་དོད་དགོས། ནུབ་བྱ་དམར་
མོ་ཡིན་པས་ཐབ་ཀ་ནུབ་དུ་བཙུག །ལྷོ་གཡུ་འབྲུག་སྔོན་པོ་ཡིན་པས། ཆུར་ལྷོར་བཙུག་བྱང་རུ་སྦལ་རྒྱ་བོ་ཡིན་པས། ལག་སྒོར་
བྱང་དུ་བཙུགས་དགོས་པར་བཤད། ༑ བཞི་པ་དེ་བས་མལ་གྱི་ས་དགྲ་གཉན་པ་ཡིན་ཏེ། རི་ལ་མགོ་མཐུར་དུ་བསྟན་པས་དགྲ །མལ་
མགོ་སྒོ་ལ་བསྟན་པ་ས་དགྲ །གདུང་གིས་མལ་གྱི་དཀྱིལ་བཅད་པས་དགྲ། གདུང་སྣེ་ཐུར་དུ་ཟུགས་པ་ས་དགྲ། བགས་རློན་གདན་
དུ་བཏིང་བ་ས་དགྲ་ལྷམ་ཟོན་སྔས་སུ་བཅུག་པ་ས་དགྲ །ལྤགས་འགོ་མདུན་དུ་བསྟན་པས་དགྲ། ལྷམ་མགོ་སྔས་སུ་བཅུག་པས་དགྲ །
རྟེན་འཚམས་ཀ་ཙས་དགྲ །སྒོ་འཕྲོད་མེད་ས་དགྲ །དེ་ལ་སོགས་པའི་ས་དགྲ་མང་ཞིག་འདུག་པ་རྣམས་བཅོས་པར་བྱའོ། ༑ ལྔ་པ་དེ་

༄༅། །བས་གོས་ཀྱིས་ས་དགྲ་གཉན་པས། ཞྭ་བླ་མའི་རྟེན་འབྲེལ་ཡིན། ཐང་ཁ་འཁོར་གྱི་རྟེན་འབྲེལ་ཡིན། ཆ་ག་
ལོངས་སྤྱོད་གྱི་རྟེན་འབྲེལ་ཡིན། གོང་སྡུད་ཚེའི་རྟེན་འབྲེལ་ཡིན། ཆོས་དང་ཚེམ་བུ་འདུན་མའི་རྟེན་འབྲེལ་ཡིན། བསྣོལ་མཚམས་
བར་ཆོད་སྲུང་བའི་རྟེན་འབྲེལ་ཡིན། སྐེ་རག་གདོན་བགེགས་དེ་རྣམས་ལས་མགོ་ཐོན་གྱི་རྟེན་འབྲེལ་ཡིན། གོས་རྒྱན་གཞན་དོན་གྱི་རྟེན་འབྲེལ་
ཡིན། གོས་རང་གི་རྟེན་འབྲེལ་ཡིན་པས་གལ་ཆེ། སྐར་མིགས་བཀྲ་ཤིས་ཀྱི་རྟེན་འབྲེལ་ཡིན་པས། ཕག་དང་སྦྲེའུའི་ཉི་མ་ལ་གོས་མི་བཅོལ་ 
གོས་གཅིག་གི་ནང་དུ་རོ་གསུམ་དྲིལ་བ་མཐོང་། ཆོས་གོས་གཅིག་གིས་ནང་དུ་བཙུན་པ་གསུམ་ལོག་པ་མཐོང་། ༑ དྲག་བདེ་བས་ཀྱང་
ལུས་ཀྱིས་དགྲ་གཉན་པ་ཡིན་ཏེ། ལུས་ལ་རྩ་ངན་ཡོད་ན་ས་དགྲ་ཆེའོ། འཁྲུལ་འཁོར་ཉེས་ནས་དགྲ་ཆེ། དེ་ལ་སོགས་པ་མང་དུ་ཤེས་

པར་བྱའོ། ལུས་ཀྱིས་དགྲ་ཅུང་ཟད་དབྱེ་རྒྱུ་ཡོད་ཀྱང་མི་བཏུབ་པས་ཤིན་ཏུ་གཟབ་པ་གལ་ཆེའོ། དེ་ལྟར་ཕྱི་ནང་གསང་གསུམ་ཀྱི་རྟེན་
འབྲེལ་གོ་བར་བྱས་ལ། གནས་མཚན་ངན་དང་། འདྲེ་ཅན་དང་། སྡེ་འཁྲུགས་ལ་སོགས་པའི་གནད་ཀྱི་གྲིབ་མེད་པའི་ས་ཕྱོགས་
སུ། གཞན་གྱི་པུག་སྙིངས་པ་དེ་ལ་ཡང་གྲིབ་འོད་བས། རང་གི་སྐྱིལ་བོ་གསར་བ་གཅིག་བྱས་ལ། དེར་ས་གནད་འདོམ་གང་གྲུ་
བཞི་ལ། དགེ་སྦྱོར་འཕེལ་དང་མི་འཕེལ་ཡོད་པས། ཅི་སྐད་གཤད་པའི་གནས་ཕུན་སུམ་ཚོགས་པ་བསྟེན་ནས་བསྒྲུབ་པ་ཉམས་
སུ་བླངས། ཅེས་གསུང་པ་དང་། དེ་ལྟ་བུའི་གནས་ལ་བསྒྲུབ་པ་ལ། འཇུག་པའི་དུས་སུ། འགྲུབ་ན་དབང་བཞི་གསོ། སྡོམ་
པ་གསུམ་ཀྱི་ཉེས་ལྟུང་ཐམས་ཅད་བཤགས་སྡོམ་བྱའོ། དགེ་སློང་བཞི་སྡེ་ཡན་ཆད་ལ་ཅི་འབྱོར་པའི་སོགས་དང་ཡོན་འབུལ། གསལ་

༄༅། །འདེབ་ཞུ། བླ་མ་དངོས་སུ་བཞུགས་ན། ཅི་འབྱོར་པའི་ཡོན་ཕུལ་ལ། རི་ཁྲོད་ཀྱི་ལུང་བསྟན་དང་། བསྒྲུབ་
པའི་ཞལ་བགོས་ཞུ། བར་ཆད་མི་འོང་བའི་རྟེན་འབྲེལ་ཞུ། རྟེན་འབྲེལ་གྱི་རྒྱལ་པོ་བླ་མའི་གསུངས་བསྒྲུབ་པར་བྱ་བ་ཡིན་པས། གང་
གསུང་པ་དེ་བསྒྲུབ། གསུང་གཉིས་བྱོན་ན་སྔ་མ་དེ་བསྒྲུབ་པ་རྟེན་འབྲེལ་ཡིན། བླ་མ་དངོས་སུ་མི་བཞུགས་ན་ཡིད་ཀྱིས་ཞུ། གསོལ་
བཏགས་ལ། ཕྱི་ནང་གི་འབྲེལ་ཐག་བཅད། བྱང་ཆུབ་མཆོག་ཏུ་སེམས་བསྐྱེད་ལ། བསམ་པ་ལ་ཚེ་འདིའི་ལྷད་འཁྲིས་མེད་པར
ཚེས་བདུན་དང་གསུམ་ལ་སོགས་པ་ལ་ལམ་དུ་ཞུགས་ན། བར་ཆད་མི་འབྱུང་བ་ཡིན་ནོ། དེ་ནས་གནས་དེར་ཕྱིན་པ་དང། གནས་
ཀྱི་མཚན་ཉིད་བརྟགས་ལ། མཚན་ཉིད་དང་ལྡན་ན་བར་ཆོད་མི་འབྱུང་བ་ཡིན་ནོ། རྗེ་བཙུན་རྒྱ་གར་པའི་གཏམས་རྒྱུད་གསུངས། དེས་

ན་གནས་དེར་སའི་སྙིང་པོ་ནོན་པ་གཅིག་ཏུ་། སེམས་བསྐྱེད་སྔོན་དུ་སོང་པའི་ལྷའི་ང་རྒྱལ། རིན་པོ་ཆེ་འབྲི་གོང་བས་ཐུགས་རྗེ་ཆེན་
པོའི་སྐུ་ཤིན་ཏུ་ཆེ་བ་གཅིག་བསྒོམ་པར་བཞེད། གསར་བ་བྱ་གཏན་བས་ཀྱང་ཐུགས་རྗེ་ཆེན་པོ་བསྔགས་གསུང་། བརྟན་པོ་དང་ལྡན་
པས། གཏོར་མ་རྒྱན་དང་བཅས་པ་གསུམ་བཤམས་ལ། གཅིག་བླ་མ་དཀོན་མཆོག་ལ་འབུལ། གསོལ་བ་དྲག་ཏུ་གདབ། །
གཅིག་ཆོས་སྐྱོང་བའི་སྲུང་མ་ལ་འབུལ། བར་ཆད་མི་འབྱུང་བའི་གསོལ་བ་གདབ་པ། གཅིག་གཞི་བདག་ལ་འབུལ་ནས་གནས་པོ་བཅོལ། 
བདེན་པ་དང་། དེ་ནས་ལྔ་ལྡན་རྒྱས་པ་གཅིག་བསྒོམ། དེ་ནས་རང་དང་གནས་པོ་གནས་ས་གསུམ་མི་དམིགས་པ་ཕྱག་རྒྱ་ཆེན་པོའི་དད་
ལ་བཞག། ཡུལ་བདག་ལ་སོགས་པ་མི་དད་མི་མ་ཡིན་པ་རྣམས་ལ་བྱམས་པ་བརྟན་པོ་བསྒོམ་ལ་ཞག་གསུམ་ལ་ངལ་གསོ། ལྷའི་དུས་

༄༅། །སུ་ཁམས་གསུམ་མ་གཅིག་བསྔགས། དེ་ལ་མི་འཕྲོད་པ་མ་བྱུང་ན་ལྷའི་ང་རྒྱལ་བརྟན་པོ་དང་ཕྱག་རྒྱ་ཆེན་པོའི་ངང་ནས།
ཕུག་དང་། མ་ལས་དང་། ཤིང་དང་། ཆགས། ཞང་རིན་པོ་ཆེའི་མཛད་ལུགས་ཁང་ལ་སོགས་ལྟ་གོན་བྱ། ཆོས་ཁ་ཡར་ངོ་ 
གཅིག་ནས་མཚམས་དམ་པོར་བཅད། སྒོ་དྲུད་དུ་ཐོ་དཀར་པོ་གཅིག་བརྩིགས་ན་བར་ཆད་མི་འབྱུང་བའི་རྟེན་འབྲེལ་ཡོད། སྒོ་ཁར་ས་ཕུད་
ལ་སོགས་ནང་དུ་འོད་འདོད་པ་ལྟ་བུ་བྱ། བཀྲ་ཤིས་པའི་རྟེན་འབྲེལ་ཡིན། མལ་འོག་ནས་དཀར་པོའི་གཡུང་དྲུག་རིས་སུ་བྲི། སྟན་མི་
སྤྲུག་པ་གཅིག་གཏིང་། སྡོད་ཚུགས་པའི་རྟེན་འབྲེལ་ཡིན། གཏུམ་མོ་ལམ་དུ་བྱེད་ན་མ་གོ་ལྷོར་མི་བསྟན། དེ་ནས་ཞེ་བཅའ་དང་གོ་
ཆ་དྲག་པོ་བྱ་སྟེ། བདག་ཚེ་འདིའི་བདེ་སྐྱིད་བསྒྲུབ་པ་མ་ཡིན། བླ་མའི་ཐུགས་དགོངས་རྫོགས་པར་བྱ་བའི་ཕྱིར། སེམས་ཅན་

ཐམས་ཅད་ཀྱི་དོན་དུ་སངས་རྒྱས་བསྒྲུབ་པ་ཡིན་པས། ཡོན་ཏན་ཀྱི་སྣ་ཁ་གཅིག་གམ་དྲུག་གི་བར་དུ། ལྟོག འཁྱག མུ་གེའི་ཤི་
འམ། ནའམ། འདྲེས་མིག་ཅི་རེ་ཁྱེར་ཡང་བསྒྲུབ་པ་མཐར་རུ་འདོན་པར་བྱའོ་སྙམ་པའི་ཞེ་བཅའ་ཀམ་ཀམ་པ་གཅིག་པའོ། དགེ་སྦྱོར་
གང་བྱེད་ཀྱང་ཞེ་བཅའ་དྲག་པོ་བྱས་ན་སྐྱེད་ཆེན་པོ་འོད་གིན་འཇུག་གོ། །ངོ་བསྲུང་དང་མཐུན་འཇུག་སྤངས་ཏེ། ཚེ་འདིའི་ལྟོས་ཐགས་
བཅད་ལ་བསྒྲུབ་པར་ཤིན་ཏུ་དམ་པར་བྱའོ། དག་དང་གདོད་པ་ཡང་མི་དད་མི་འཕྲད་། ཕྱི་རུ་མི་འདོན་པར་རང་གཅིག་པུ་ལས་མེད་ཀྱང་། 
སྒོ་བརྩིགས་ལ་རྒྱུད་འདྲུལ་མི་བྱ། འཚམ་དམ་པོ་འདི་ལ་བར་ཆད་གང་གིས་ཀྱང་མི་ཚུགས་པར་འདུག་ཅིང་། ཐུན་མོངས་གི་ཡོན་ཏན་
ཐམས་ཅད་ཀྱང་འབྱུང་ངོ་། མགོ་དང་པོ་ལ་འཇུར་དྲག་ན་ཁམས་ལྡོག སྣ་སུན་འགྲོ་བས་མགོ་ལ་རབ་པར་བྱ། རྩ་རིར་བསྒྲུབ་

༄༅། །པ་བྱས་པའི་ལོ་རྒྱུས་རང་གང་མྱོང་བ་ལ་སྣ་འཛིན་པ་ཟིན། སྣ་ཟིན་ནས་ཉིན་མེད་མཚན་མེད་བྱ། བཏང་སྙོམས་ལ་དལ་
གཅིག་ཀྱང་མི་བསྡད། བསྒྲུབ་པ་ལ་ཞུགས་པའི་ནུབ་མོ། བསྲུང་བའི་འཁོར་ལོ་རྣམས་རྒྱས་པར་བསྒོམ་སྟེ། དེ་ལ་བསྲུང་འཁོར་གྱི་རིམ་
པ་དྲུག་ཡོད་པ་ལ། ༑ ཐོག་མར་བྱང་ཆུབ་ཀྱི་བསྲུང་འཁོར་ནི། བདག་ཅག་ལ་སྡང་བར་བྱེད་པའི་དགྲ །གནོད་པར་བྱེད་པའི་བགེགས། 
ཐར་པ་དང་ཐམས་ཅད་མཁྱེན་པ་བསྒྲུབ་པ་ལ་བར་ཏུ་གཅོད་པའི། གནོད་བྱེད་གདུབ་པ་ཅན་རྣམས་ཀྱི་གཙོ་བྱས་པའི་ནམ་མཁའ་དང་མཉམས་
པའི་སེམས་ཅན་ཐམས་ཅད་བདེ་བ་དང་བདེ་བའི་རྒྱུ་དང་ལྡན། སྡུག་བསྔལ་དང་སྡུག་བསྔལ་ཀྱི་རྒྱུ་དང་བྲལ། མྱུར་དུ་བྱང་ཆུབ་རིན་
པོ་ཐོབ་པར་བྱ་བའི་ཆེད་དུ་དཔལ་རྡོ་རྗེ་འཆང་གི་གོ་འཕང་ཐོབ་པར་བྱ། དེའི་ཆེད་དུ་སྤྱིར་སངས་མ་རྒྱས་ཀྱི་བར་དུ། ལུས་ངག་ཡིད་གསུམ 

དགེ་བ་ལ་བཀོལ། ནམ་མ་ཤིའི་བར་ཏུའང་ལུས་ངག་ཡིད་གསུམ་དགེ་བ་ལ་བཀོལ། དུས་ད་ནས་བཟུང་སྟེ་སང་ཉི་མ་ད་ཙམ་གྱི་བར་དུའང་
ལུས་ངག་ཡིད་གསུམ་དགེ་བ་ལ་བཀོལ་སྙམ་དུ་སེང་ངེ་བ་གཅིག་སྒོམ། དེ་ནི་བསྲུང་བ་ཐམས་ཅད་ཀྱི་མཆོག་ཏུ་གྱུར་བ་ཡིན་ཏེ། གནོད་
བྱེད་ཁོ་རང་གི་དོན་དུ་བྱང་ཆུབ་བསྒྲུབ་པ་ལ། ཁོ་རང་གིས་བར་ཆད་བྱེད་མི་སྲིད་པ་སྟེ། སྐྱེལ་མ་དགྲ་ལ་བཅོལ་བས། འཇིགས་མེད་
ལམ་དུ་བསླབ་པ་དང་འདྲ་ལོ་དེ་ལྟར་མིང་ང་མི་མ་ཡིན་པའི་འཇིགས་པ་བརྒྱད་དམ་བཅུ་དྲུག་ལ་སོགས་པ་ལས་བསྲུང་བར་བྱའོ། བྱང་ཆུབ་
སེམས་ཀྱི་ས་བསྲུང་བ་འདི་ཡིན་ནོ། དེ་ནས་ཡུལ་རིས་དང་རྒྱལ་ཁམས་བསྲུང་བ་ལ་གཏུམ་མོ་སུམ་བརྩེགས་ཀྱི་བསྲུང་བ་འདི་བསྒོམ་སྟེ། 
གང་བསྡད་པའི་ས་ཕྱོགས་དེ་ཐམས་ཅད་རྗེ་བཙུན་ཐུགས་རྗེ་ཆེན་པོ་ཡི་གེ་དྲུག་པའི་སྐུ་ཆེ་ཞིང་ཤིན་ཏུ་ཆེ་བ་གཅིག་ཏུ་བསྒོམ། དེ་མཐོང་

༄༅། །བ་ཙམ་གྱིས་འགྲོ་བ་ཐམས་ཅད་ཀྱི་བསམ་ངན་སྦྱོར་རྩུབ་ཐམས་ཅད་ཞི་ཞིང་། རྒྱུད་བྱམས་པའི་ཏིང་ངེ་འཛིན་
དང་ལྡན་པར་བྱེད་པའི་འཕྲིན་ལས་ཅན་དེ་ལྟ་བུ་གཅིག་བསྒོམ། དེའི་ཐུགས་ཀར་རྗེ་བཙུན་ཁྲོ་བོའི་རྒྱལ་པོ་འཕགས་པ་མི་གཡོ་བ་དུས་ 
གསུམ་སངས་རྒྱས་ཐམས་ཅད་ཀྱི་འཕྲིན་ལས་ཀྱི་ངོ་བོར་གྱུར་པ། མཐོང་ཐོས་དྲན་པས་ཕྱི་ནང་གི་བགེགས་ཐམས་ཅད་ཞི་ཞིང་བར་ཆད་ཐམས་
ཅད་བསྲུང་བར་བྱེད་པའི་འཕྲིན་ལས་ཅན་གཅིག་དུ་བསྒོམ། དེའི་ཐུགས་ཀར་རང་ཡི་དམ་གྱི་ལྷ་གང་ཡིན་པ་དེར་གསལ་བར་བསྒོམ། དེ་
ནས་སྤྱོད་ཡུལ་དང་ཉེ་འཁོར་བསྲུང་བ་ལ་སོགས་པའི་གོ་ཆ་ལྔའི་བསྲུང་བ་འདི་བསྒོམ་སྟེ། རང་ཉིད་སྐད་ཅིག་གིས་ཡི་དམ་གྱི་ལྷར་གྱུར་པའི་
ཐུགས་ཀའི་ས་བོན་ལས་འོད་ཟེར་སྤྲོས་པས། རང་དང་འདྲ་བའི་ཡེ་ཤེས་སེམས་དཔའ་སྤྱན་དྲངས་སྟེ། སྤྱིར་བོར་འོད་དུ་ཞུ་སྟེ་ཐིམ་

པ་ལས་སྲོག་རྩའི་ནང་རྡོ་རྗེ་ལུ་གུ་རྒྱུད་དུ་གྱུར་ནས། སྤྱི་བོར་ཚངས་པའི་བུ་གན་སྣ་ཚོགས་རྡོ་རྗེ་རྒྱ་གྲམ་གྱི་རྒྱས་གདབ་པར་བསྒོམ་སྟེ། གོ་
ཆ་དང་པོའོ། ཡང་ཐུགས་ཀའི་ས་ཐོན་ལས་ཡི་དམ་གང་ཡིན་པ་དེའི་ཕྱག་མཚན་གང་ཡིན་པ་དེ་ལས་འོད་ཟེར་འཕྲོས་པས། བར་དུ་གཅོད་
པ་ཐམས་ཅད་རིང་དུ་བསྐྲད་དེ་འོད་ཟེར་ཚུར་འདུས་པ་ལས། སྟེང་འོག་ཕྱོགས་མཚམས་ཐམས་ཅད་ཡི་དམ་གྱི་ཕྱག་མཚན་གང་ཡིན་པའི་རྩེ་མོ་
ཕྱིར་བསྟན་པ། ཡུ་བ་ནང་དུ་བསྟན་པའི་གུར་དུ་གྱུར་བར་བསམ་སྟེ་གོ་ཆ་གཉིས་པའོ། ཡང་ཐུགས་ཀའི་ས་བོན་ལས་རྡོ་རྗེའི་འོད་ཟེར་གོང་
བཞིན་སྤྲོས། ཚུར་འདུས་པ་ལས། སྟེང་འོག་ཕྱོགས་མཚམས་ཐམས་ཅད་རྡོ་རྗེའི་གུར་དུ་གྱུར་པར་བསམ་སྟེ། གོ་ཆ་
གསུམ་པའོ། ཡང་ཐུགས་ཀའི་ས་བོན་ལས། མདའི་འོད་ཟེར་འཕྲོས་ཏེ་ཚུར་འདུས་པ་ལས། སྟེང་འོག་ཕྱོག་མཚམས་ཐམས་

༄༅། །ཅད་མདེའུ་ཕྱིར་བསྟན་པའི་གུར་དུ་གྱུར་པར་བསམ་སྟེ། གོ་ཆ་བཞི་པའོ། ཡང་ཐུགས་ཀའི་ས་བོན་ལས། 
མེ་ཡི་འོད་ཟེར་ཕྱོགས་འཚམས་ཐམས་ཅད་དུ་འཕྲོས། བར་དུ་གཅོད་པ་ཐམས་ཅད་རིང་དུ་བསྐྲད་དེ། ཚུར་འདུས་པ་ལས། སྟེང་
འོག་ཕྱོགས་མཚམས་ཐམས་ཅད་མེ་རབ་ཏུ་འབར་བའི་གུར་དུ་གྱུར་པར་བསམ་སྟེ། གོ་ཆ་ལྔ་པའོ། དེ་ལྟར་གོ་ཆ་ལྔའི་བསྲུང་བ་དེ་ལ་
ཕྱི་བདུད་ནག་པོའི་ཕྱོགས་རྣམས་ཀྱིས་ནི་གང་ལ་ཡང་ཉེ་བར་མི་ནུས་ལ། ནང་བདུད་དཀར་པོའི་ཕྱོགས་རྣམས་ཀྱིས་ཉམས་ཚད་ཅིང་ཚུགས་
ན་ནི་བར་ཆད་བརྩམ་པ་རྣམས་སོ། ཆ་གསུམ་གྱི་མི་ཐུབ་སྟེ། མེ་ལྷས་མེས་མི་ཐུབ། དབང་ལྡན་མདས་མི་ཐུབ། བརྒྱ་བྱིན་
རྡོ་རྗེ་མི་ཐུབ་ལ། ཡི་དམ་གྱི་ཕྱག་མཚན་གྱི་གུར་ལ་ཐམས་ཅད་འདའ་བར་མི་ནུས་ཅིང། སྲོག་རྩ་རྡོ་རྗེའི་ལུ་གུ་རྒྱུད་དུ་གྱུར་པས་བར་དུ་

གཅོད་པའི་སྐབས་མེད་པར་འགྱུར་རོ། དེ་ནས་རང་བསྲུང་བ་ཡི་གེ་གསུམ་གྱི་བསྲུང་བར་བསྒོམ་པ་ནི། རང་གི་ལུས་སངས་རྒྱས་
ཐམས་ཅད་ཀྱི་སྐུའི་བདག་ཉིད་ཡི་གེ་ཨོཾ་དཀར་པོ་གཅིག་དུ་གྱུར་པར་བསྒོམ། དེ་ཇི་ཆེ་བ་ལ་གྱུར་པའི་ནང་དུ། རང་གི་ངག་སངས་
རྒྱས་ཐམས་ཅད་ཀྱི་གསུང་གི་བདག་ཉིད་ཡི་གེ་ཨཱཿདམར་པོ་གཅིག་དུ་གྱུར་བར་བསམ། དེ་ཇེ་ཆེ་ལ་གྱུར་བའི་ནང་དུ་རང་གི་སེམས་སངས་
རྒྱས་ཐམས་ཅད་ཀྱི་ཐུགས་ཀྱི་རང་བཞིན་ཡི་གེ་ཧཱུཾ་མཐིང་ཀ་གཅིག་དུ་གྱུར་པར་བསམ། དེ་ལྟར་ལུས་ངག་ཡིད་གསུམ་སྐུ་གསུང་ཐུགས་
ཀྱི་ཡི་གེ་གསུམ་གྱི་རང་བཞིན་དུ་གྱུར་པ་དེ་ལ་བར་དུ་གཅོད་པ་གང་གིས་ཀྱང་བསྐྱོད་པར་མི་ནུས་སྟེ། བསྲུང་འཁོར་བཀའ་རྒྱ་མ་ཤིན་
དུ་ཟབ་པ་ཡིན་ནོ། དེ་ནས་རང་བྱུང་ལྷུན་གྱིས་གྲུབ་པའི་བསྲུང་འཁོར་ནི། ལུས་བསྲུང་འཁོར་དུ་དྲན་པས་གསལ་གདབ་སྟེ། རྐང་

༄༅། །མཐིལ་རྡོ་རྗེའི་ས་གཞི། རྩིབ་མ་རྡོ་རྗེའི་ར་བ། ལྤགས་པ་རྡོ་རྗེའི་གུར། སྒྲ་དང་བ་སྦུ་མདའི་ར་བ། སོ་
དང་སེན་མོ་མེ་རི་རབ་ཏུ་འབར་བ་སྟེ། དེ་རྣམས་དེ་ལྟར་ཡིན་སྙམ་དུ་ཤེས་ཅིང་དྲན་པར་བྱའོ། བློས་བསྒོམ་པའམ། ངག་དུ་
བརྗོད་པ་ནི་མ་ཡིན་ནོ། འདི་དྲན་པ་ཙམ་གྱི་བར་གཅོད་ཐམས་ཅད་རང་འགགས་ལ་འགྲོ་བས་བསྲུང་བའི་མཆོག་ཏུ་གྱུར་པའོ། དེས་
ནས་དོན་དམ་པ་བྱང་ཆུབ་ཀྱི་སེམས་རྣམ་པར་མི་རྟོག་པའི་བསྲུང་འཁོར་བསྒོམ་པ་ནི། བར་དུ་གཅོད་བྱའི་ཡུལ། གཅོད་མཁན་གྱི་
བགེགས་བར་གཅོད་རང་གིས་ངོ་བོ་དང་གསུམ། རང་སེམས་ཕྱག་རྒྱ་ཆེན་པོར་ཤར་ཅིང་། དེ་ཉིད་ཀྱི་ངང་ལ་རྣམ་རྟོག་སྤྲོ་བསྡུ་མེད་པར་
གསལ་སྟོང་ནམ་མཁའི་དཀྱིལ་ལྟ་བུར། ཡིད་བྱེད་ཀྱི་བློ་དང་བྲལ་བར་བཞག་གོ །དེ་ནི་བསྲུང་བ་རྣམས་ཀྱི་མཆོག་སྟེ་

དུས་གསུམ་ཀྱི་སངས་རྒྱས་དགྲར་ལངས་ཀྱང་། གཡོ་ཞིང་སྤྱོད་པར་ནུས་པ་མ་ཡིན་ནོ། རྡོ་རྗེ་ཐེག་པའི་རྒྱུད། སྒྲུབ་ཐབས་རྣམས་
སུ་བསྲུང་བའི་འཁོར་ལོ་མང་དུ་གསུངས་ཀྱང་། དྲུག་པོ་འདི་བསམ་པ་མེད་པ་ཡིན་པས། བསྒྲུབ་པ་ལ་འཇུག་པའི་ནུབ་མོད་དང་། སྐབ་
སྐབས་སུ་ཐམས་ཅད་རྒྱས་ཤིང་ཚང་བར་བསྒོམ་ལ། དུས་ཐམས་ཅད་དུ་ཡང་སྲོད་ཀྱི་ཐུན་མགོར་བྱང་ཆུབ་ཀྱི་བསྲུང་བ་དང་། མཚན་ 
མའི་བསྲུང་བ་གསུམ་པ་གང་རུ་དེ་གཅིག་དང་། ལུས་བསྲུང་འཁོར་དུ་དྲན་བས་གསལ་གདབ་པ་དང་། རྣམ་པར་མི་རྟོག་པའི་བསྲུང་
བ་རྣམས་རྒྱུན་དུ་བསྒོམ་པར་བྱའོ། ཤིང་དང་བརྒྱད་བསྒྲུབ་པ་ལ་སོགས་པ་ཕལ་ཀྱི་འགྲོ་འདུག་བྱེད་པའི་དུས་ན་ཡང་། རྗེ་བཙུན་ཐུགས་
རྗེ་ཆེན་པོ་ཤིན་ཏུ་ཆེ་ཞིང་ཆེ་བ་གཅིག་གི་ནད་ནས་འགྲོ་ཞིང་། བྱ་བ་ཐམས་ཅད་ཅི་བདེར་བྱེད་པར་བསྒོམ་པས། བར་ཆོད་གང་གིས་

༄༅། །ཀྱང་མི་ཚུགས་པ་ཡིན་ནོ། ༈ སྤྱི་དོན་བཞི་པ་རྟེན་གྱིས་གང་ཟག་པ་ནི། རྣལ་འབྱོར་བླ་ན་མེད་པའི་གང་ཟག་གིས་
ཐོག་མ་མཚན་ཉིད་དང་ལྡན་པའི་བླ་མ་ལ། སྨིན་ལམ་དབང་བཞི་ཡོངས་སུ་རྫོགས་པར་བླང་དགོས་སྟེ། ༑ ཀློང་གསལ་ལས། །དབང་
གིས་སྨིན་པར་མ་བྱས་ན། །རྣལ་འབྱོར་དངོས་གྲུབ་ག་ལ་ཐོབ། ཅེས་དང་། གསང་བའི་སྙིང་པོ་ལས། །སློབ་དཔོན་མཉེས་པར་
མ་བྱས་ཤིང་། །དབང་རྣམས་ཐོབ་པར་མ་བྱས་པར། །ཉན་པ་ལ་སོགས་བརྩམ་པ་རྣམས། །འབྲས་བུ་མེད་ཅིང་བརླགས་པར་འགྱུར། 
ཅེས་དང་། ༈ རྡོ་རྗེ་སེམས་དཔའི་དགོད་པ་ཚིག་གསུམ་པའི་རྒྱུད་ལས། སྔགས་ལ་དད་པའི་སྐྱེས་བུ་ལ། །དད་བསྐུར་སྦྱིན་ཅིད་དམ་
ཚིག་བསྟན། །དམ་ཆོས་ཀུན་གྱི་མཐར་ཐུག་འདི། དེ་ལ་སྦྱིན་པར་བྱ་བ་ཡིན། ཅེས་དང་། ༈ སྙིང་པོ་དོན་གསལ་ལས། དབང་

མེད་ན་ནི་དངོས་གྲུབ་མེད། བྱེ་མ་བཙིར་བས་མར་མི་འབྱུང་། ཅེས་གསུང་བས། དང་པོར་སྨིན་བྱེད་ཀྱི་དབང་གལ་ཆེ་བར་བཤད། སྨིན་
ལམ་དབང་བཞིའི་བྱེད་ལས་ལ། ཐ་མལ་གྱི་ལུས་ངག་ཡིད་གསུམ་ཡི་དམ་ལྷའི་སྐུ་གསུང་ཐུགས་དང་། དབྱེར་མེད་དུ་རང་ངོ་སྤྲད་ནས། 
མ་སྨིན་པར་སྨིན་པར་བྱེད། དྲི་མ་འཁྲུད། སྐལ་པ་འཇོག་བས་ན་དབང་སྟེ། རྒྱུ་དུས་སུ་དབང་བཞིའི་ཆུ་བོ་ཐོབ་པར་བྱས་ནས་ཆོས་སྒོ་ཕྱེ། །
ལམ་དུས་སུ་ཐུན་བཞིར་དབང་བཞི་ཉམས་སུ་ལེན་པས་ཉམས་རྟོགས་ལ་བོག་འདོན། འབྲས་བུའི་དུས་སུ་དབང་བཞིའི་འཕྲོས་བཞི་ཐིམ་སྟེ། སྐུ་
བཞི་མངོན་དུ་གྱུར། དེས་ན་གསང་སྔགས་ཀྱི་ལམ་ཐམས་ཅད། དབང་གིས་བགྲོད་དགོས་པ་ཡིན་པས། ནན་ཏན་བྱ་བ་གཅེས་སོ། །དེའི་
དོན་རྒྱས་པར་ཤེས་འདོད་ན། ལྷ་རྒྱལ་བ་ཡང་དགོན་པས། རི་ཆོས་ཡོན་ཏན་ཀུན་འབྱུང་ནང་འདི་ལྟར་དུ་གསུང་། རང་ལུས་ཕུང་

༄༅། །ཁམས་སྐྱེ་མཆེད་བརྟན་གཡོ་དངོས་པོ་ཐམས་ཅད་ཡེ་ནས་ལྷའི་རང་བཞིན་དུ་གནས། དེ་བླ་མའི་གདམ་ངག་ཟབ་པས་
བྱས་པ་མིན། །སློབ་མ་ཤེས་རབ་ཆེ་བས་བྱས་པ་མིན། གཤིས་དེ་རང་ལྷར་གནས་པའི་ཡེ་ནས་གནས་ལུགས་དེ་ཉིད་རང་ངོ་མ་ཤེས་བས་མ་
རིག་པ། ཐ་མལ་གྱི་ལུས་དང་སྣོད་བཅུད་རང་རྒྱུད་དུ་བཟུང་བས་འཁྲུལ་པ། དེར་ནད་དང་གནོད་པ་ཉོན་མོངས་མི་དགེ་བའི་སྡུག་བསྔལ་སྣ་
ཚོགས་སུ་བྱུང་བའོ། དེ་ལ་བླ་མས་བུམ་དབང་གིས་ལྷ་སྐུར་ངོ་སྤྲད་པས། ཡིན་པ་ལ་ཡིན་པས་ངོ་ཤེས་ནས། ལམ་བསྐྱེད་པའི་རིམ་
པ་ལ་གོམ་ཞིང་བརྟན་པ་ཐོབ་པས། སྣོད་བཅུད་རང་རྒྱུད་དུ་འཛིན་པ་དེ་དོན་རྟོག་རྩ་བ་ནས་དག་ཅིང་། ཡིན་པ་ལ་ཡིན་པར་ངོ་ཤེས་པ་སོགས་
ལ་སྟོང་མངོན་དུ་གྱུར་པའི་འབྲས་བུ་གཟབ་ས་སྐའོ། སེམས་ལྷན་ཅིག་སྐྱེས་པའི་ཡེ་ཤེས་ཀྱི་དངོས་གཞིར་ལྷུན་གྱིས་གྲུབ་པ་སྟེ། དངོས་

པོའི་གནས་ལུགས་དེ་རང་ངོ་མ་ཤེས་པས་མ་རིག་པ། རང་རིག་ལ་བདག་ཏུ་བཟུང་། རང་སྣང་བ་ལ་ཕུལ་དུ་བཟུང་བས་འཁྲུལ་པ། དེས་ཉོན་
མོངས་པ་བསྐྱེད། དེས་ལས་བསགས་པས་ལས་ཀྱི་འབྲས་བུ་སྡུག་བསྔལ་སྣ་ཚོགས་སྨིན་པའོ། དེ་ལ་བླ་མས་གསང་དབང་བསྐུར་བས་
རླུང་བྱིན་གྱིས་རླབས་རྟོགས་པ་རྒྱུན་བཅད། དབང་གསུམ་པས་འོད་གསལ་ཉམས་སུ་མྱོང་། བཞི་པས་དེ་ངོ་སྤྲད་པས་ཟུང་འཇུག་ཏུ་རྟོགས་
ཏེ་ཡིན་པར་ལ་ཡིན་པར་ངོ་ཤེས་དེས་ལམ་རྫོགས་པའི་རིམ་པར། མཚན་མ་དང་བཅས་པའི་རྫོགས་རིམ་གྱིས་ཞི་གནས་མངོན་དུ་བྱས། མཚན་
མ་མེད་པའི་རྫོགས་རིམ་གྱིས་ལྷག་མཐོང་མངོན་དུ་བྱས། དེ་གོམས་ཞིང་བརྟེན་པ་ཐོབ་པ་ལས། འཁོར་གསུམ་དུ་ཡོངས་སུ་རྟོག་པའི་བདག་དང་
བདག་གིར་འཛིན་པའི་ཡུལ་ཡུལ་ཅན་གྱི་གཉིས་འཛིན་གྱི་དྲི་མ་རྩ་བ་ནས་དག་ཅིང་། རང་སྣང་རང་ངོ་ཤེས་པའི་གསལ་སྟོང་མངོན་དུ་གྱུར་ཏེ། རང་

༄༅། །བཞིན་གཉིས་སུ་མེད་པའི་ཡེ་ཤེས་བདེ་བ་ཆེན་པོ་མཆོག་དུ་གྱུར་པའི་འབྲས་བུ་ཆོས་སྐུའམ། ཤིན་ཏུ་རྣམ་པར་དག་
པ་ངོ་བོ་ཉིད་ཀྱི་སྐུའོ། དེས་ན་གསང་སྔགས་འབྲས་བུ་ལམ་དུ་བྱེད་ཚུལ་དང་།རྒྱུ་འབྲས་དུས་མཚུངས། །རང་བྱུང་ལྷན་གཅིག
སྐྱེས་པའི་ཡེ་ཤེས་ཞེས་པའི་རང་གཞུང་། ཐེག་པ་འོག་མ་ལས་ཁྱད་པར་དུ་འཕགས་ཚུལ་དང་། ༈ དེ་དང་ཕུ་སྟེགས་གྲངས་ཅན་
པའི་རྒྱུ་ལ། འབྲས་བུ་མངོན་གསལ་དུ་འདོད་ཚུལ་ལས་ཁྱད་པར་ཡང་དེས་ཤེས་པར་བྱའོ། །གྲངས་ཅན་པས་ནི་ངོ་བོ་ཉིད་ཀྱི་རྒྱུ་ལ་འབྲས་
བུ་མངོན་གསལ་དུ་འདོད་པ་ཡིན་ལ། འདི་ནི་ངོ་བོ་ཉིད་ཀྱི་རྒྱུ་འབྲས་དབྱེར་མེད་ཅིང་། ལམ་ཐམས་ཅད་བསལ་བྱ་བསལ་བྱེད་ཀྱི་རྒྱུ་
འབྲས་ཡིན་ལ། འབྲས་བུ་མ་སྤངས་མི་ལྡན་པའི་སྤང་བ་དང་། མ་བསྒྲུབ་པ་མངོན་གྱུར་གྱི་རྟོགས་པ་གཉིས་དང་ལྡན་པས། གཞི་

ལམ་གྱི་ཉེས་པ་ཟད་པའི་ཡེ་ཤེས་ཡིན་པ། གྲངས་ཅན་པ་དང་གཉིས་ཁྱད་པར་ཤིན་ཏུ་ཆེའོ། །གདོད་མ་ནས་རྒྱུ་འབྲས་དབྱེར་མེད་ཅིང་འབྲས་
བུའི་དངོས་གཞིར་གནས་པ་ལ། ངོ་མ་ཤེས་པས་ཀུན་ཏུ་བརྟག་པའི་གློ་བུར་གྱི་དྲིམ་དག་ཅིང་། ཅི་ལྟ་བའི་རང་མཚན་མངོན་དུ་བྱེད་པ་ལ། 
ལམ་ཞེས་ཐ་སྙད་དུ་བཏག་པ་ལས། རྒྱུ་ངན་པ་གཅིག་ལ་འབྲས་བུ་གཅིག་བཟང་པོ་གཅིག་བསྒྲུབ་པ་ལྟ་བུ་ནི་མ་ཡིན་པས། འབྲས་
བུ་ལམ་དུ་བྱེད་པ་ཞེས་བྱའོ། དེ་ལྟ་བུའི་རྡོ་རྗེ་ཐེགས་པའི་ལམ་ཐམས་ཅད་བསྡུ་ན་རྣམ་པ་གཉིས་སུ་འདུས་སྟེ། ༈ རྡོ་རྗེ་འཆང་གིས་
རྒྱུད་ལས། །གང་ཕྱིར་རྡོ་རྗེ་འཆང་ཆེན་གྱི། །གསུང་པའི་དོན་ནི་རྣམས་མང་པོ། །མདོར་བསྡུས་རྣམ་པ་གཉིས་ཡིན་ཏེ། །སྨིན་
པ་དང་ནི་གྲོལ་བའོ། །ཅེས་གསུང་པས། སྨིན་བྱེད་ཀྱི་ལམ་གྱི་དབང་བཞི་གྲོལ་བྱེད་ཀྱི་དབང་བཞི་གྲོལ་བྱེད་ཀྱི་ལམ་གྱི་རིམ་པ་གཉིས་

༄༅། །སོ། སྨིན་ལམ་དབང་ལ་གཉིས་ཏེ། གོ་དོན་རྣམ་པར་བཞག་པ་དང་། ཅི་ལྟར་ཉམས་སུ་ལེན་པའི་ཚུལ་ལོ། །
དང་པོ་གོ་དོན་ལ་གསུམ་སྟེ་།གྲངས་ངེས་པའི་རྒྱུ་མཚན་དང་།གོ་རིམ་ངེས་པའི་རྒྱུ་མཚན་དང་།དབང་ཞེས་འཇོག་པའི་སྒྲ་དོན་བསྟན་
པའོ། །དང་པོ་ནི། སྤངས་བྱའི་འདོད་ཆགས་བཞི་སྤང་བ་དང་། །བསྒྲུབ་བྱ་ཕྱག་རྒྱ་བཞི་སྟོན་པ་དང་། ཉམས་མྱོང་དགའ་བ་
བཞི་མཚོན་པ་དང་། འབྲས་བུ་སྐུ་བཞི་མངོན་དུ་བྱེད་པ་དང་། བཞི་བཞི་ཁོ་ནར་ངེས་སོ། ༈ །དང་པོ་ནི་འདོད་ཁམས་གྱི་འདོད་ཆགས་
ཐམས་ཅད་བསྡུ་ན་བཞི་རུ་འདུས་སྟེ། དེ་ཡང་གཞན་འཕྲུལ་དབང་བྱེད་ཀྱི་ལྷ་རྣམས་ལ། བགད་པས་ཚིམས་པའི་འདོད་ཆགས་ཡོད་པས།
དེ་དག་བར་བྱེད་པ་ལ་བུམ་དབང་། འཕྲུལ་དགའི་ལྷ་རྣམས་ལ་བལྟས་པས་ཚིམས་པའི་འདོད་ཆགས་ཡོད་པས། དེ་དག་པར་བྱེད་

པ་ལ་གསང་དབང་། དགའ་ལྡན་གྱི་ལྷ་རྣམས་ལ་ལག་པས་བཅངས་པས་ཚིམས་པའི་འདོད་ཆགས་ཡོད་པས། དེ་དག་པར་བྱེད་པ་ལ་ཤེས་
རབ་ཡེ་ཤེས་ཀྱི་དབང་། མཐའ་བྲལ་དང་སུམ་ཅུ་རྩ་གསུམ་མན་ཆད་ལ་གཉིས་གཉིས་འཁྱུད་པ་དང་། དབང་པོ་གཉིས་སྦྱོར་གྱིས་ཚིམས་
པའི་འདོད་ཆགས་ཡོད་པས། དེ་དག་པར་བྱེད་པ་ལ་བདེ་བ་ཆེན་པོའི་དབང་གསུངས་པའོ། ༈ དེ་ཡང་རྟག་གཉིས་ལས། །བགད་པ་བུམ་
དབང་སློབ་དཔོན་ཉིད། །ལྟ་བ་གསང་དབང་དེ་བཞིན་ཉིད། །ལག་པ་བཅང་པ་ཤེས་རབ་ཉིད། །གཉིས་གཉིས་འཁྱུད་པ་ཡང་དག་ཉིད། །
སེམས་ཙན་རྣམས་ཀྱི་དོན་འགྲུབ་ཕྱིར། །དབང་ནི་རྣམ་པ་བཞིར་ཤེས་བྱ།ཅེས་སོ། །གཉིས་པ་བུམ་དབང་གིས་དམ་ཚིག་གི་ཕྱག་
རྒྱ་སྟོན། གསང་དབང་གིས་ལས་ཀྱི་ཕྱག་རྒྱ་སྟོན། ཤེས་རབ་ཡེ་ཤེས་ཀྱིས་ཆོས་ཀྱི་ཕྱག་རྒྱ་སྟོན། བཞི་པས་ཕྱག་རྒྱ་ཆེན་སྟོན་པས་

༄༅། །ན། དབང་ནི་རྣམ་པ་བཞིར་ངེས་སོ། གསུམ་པ་ནི། བུམ་དབང་གིས་དགའ་བ། 
གསང་དབང་གིས་མཆོག་དགའ། ཤེས་རབ་ཡེ་ཤེས་ཀྱིས་དགའ་བྲལ། བཞི་པས་ལྷན་ཅིག་སྐྱེས་པའི་ཡེ་ཤེས་ཀྱི་
དགའ་བ་ཉམས་སུ་མྱོང་ལ། དགའ་བ་འཞིར་འདུག་པས་དབང་ཡང་བཞིར་ངེས་སོ། ༈ །དེ་ཡང་རྟག་གཉིས་ལས། །སློབ་
དཔོན་གསང་དབང་ཤེས་རབ་དང་། །བཞི་པ་དེའང་དེ་བཞིན་ཏེ། །དབང་བསྐུར་བཞི་ཡི་གྲངས་ཀྱིས་ནི། །དགའ་བ་ལ་སོགས་རིམས་
ཤེས་བྱ། ཅེས་སོ། བཞི་བའི་དོན་ནི། བུམ་དབང་གིས་སྤྲུལ་སྐུ། གསང་དབང་གིས་ལོངས་སྐུ། གསུམ་པས་ཆོས་
སྐུ། བཞི་པས་ངོ་བོ་ཉིད་ཀྱི་སྐུ་མངོན་དུ་བྱེད་པས་དབང་བཞི་ཁོ་ནར་ངེས་སོ། གོ་རིམས་ངེས་པའི་རྒྱུ་

མཚན་ནི། ལྷ་བ་ལ་སྦྱར་བ་དང། རྟེན་དང་། བརྟེན་པ་དག་ཚུལ་ལ་སྦྱར་བའོ། དང་པོ་ནི། ཆེན་པོའི་ལྟ་བ་
ཐམས་ཅད་བསྡུ་ན་བཞིར་འདུས། སེམས་ཙམ་པ་དང་། དབུ་མ། གསང་སྔགས། ཕྱག་རྒྱ་ཆེན་པོ། དེ་བཞིན་ལ་མཐོན་
དམན་རིམས་བཞིན་འདུག་པས། དབང་ཡང་གོ་རིམས་དེ་ལྟར་འོང་སྟེ་།བུམ་དབང་གིས་སྣང་སེམས་སྒྱུ་མ་ལྟ་བུའི་ལྷ་སྐུ་བསྟན་
པས། སེམས་ཙམ་གྱི་ལྟ་བ་རྟོགས། གསང་དབང་གིས་ཆོས་ཐམས་ཅད་སྤྲོས་བྲལ་དུ་བསྟན་པས། དབུ་མའི་ལྟ་བ་རྟོགས། །
གསུམ་པས་བདེ་སྟོང་དབྱེར་མེད་དུ་བསྟན་པས་གསང་སྔགས་ཀྱི་ལྟ་བ་རྟོགས། བཞི་པས་ཟུང་འཇུགས་བློ་འདས་སུ་བསྟན་པས། །
ཕྱག་རྒྱ་ཆེན་པོའི་ལྟ་བ་རྟོགས་པས་གོ་རིམ་ལྟར་ངེས་པའོ། གཉིས་པའི་དོན་ནི། ལུས་སེམས་འཚོགས་པ་གཅིག་པའི་རྟེན་དང་

༄༅། །བརྟེན་པ་བྱིན་གྱིས་རླབས་ཅིང་དག་པར་བྱེད་པ་སྟེ། དེ་ཡང་ཅི་ལྟར་བརྟེན་ན། དང་པོ་ལུས་ཀྱི་གཙོ་བོ་རྩ་
ཡིན། དེ་ལ་བརླུང་བརྟེན།དེ་ལ་ཁམས་བྱང་ཆུབ་ཀྱི་སེམས་བསྐྱེད། དེ་ལ་དོན་དམ་པ་བྱང་ཆུབ་ཀྱི་སེམས་བརྟེན་པས། ཐོགས་
མར་ལུས་ཙ་དག་ཅིང་སྨིན་པ་ལ་བུམ་དབང་། དྲག་རླུང་དག་ཅིང་སྨིན་པ་ལ་གསང་དབང་། རྟེན་ཐིག་ལེ་དག་ཅིང་སྨིན་པ་ལ་གསུམ་པ། 
བརྟེན་པ་སེམས་དག་ཅིང་སྨིན་པ་ལ་བཞི་པ་སྟེ་རྟེན་དང་བརྟེན་པའི་རིམ་པ་དེ་ལྟར་འོང་བས། དབང་ཡང་གོ་རིམ་དེ་ལྟར་ངེས་པའོ། །
གསུམ་པ་དབང་གི་སྒྲ་དོན་བསྟན་པ་ནི། །ཨ་བྷི་ཥཱིཉྩའི་སྒྲ་ལས་དྲངས་ན། དྲི་མ་འཁྲུད་པར་བྱེད་པས་དབང་སྟེ། བུམ་དབང་གིས་
ལས་ཀྱི་དྲི་མ་འཁྲུད། གསང་དབང་གིས་ངག་གི་དྲི་མ་འཁྲུད། བཞི་པ་ས་ལུས་ངག་ཡིད་གསུམ་ཐ་དད་ཀྱི་དྲི་མ་འཁྲུད་པ་སྟེ། དྲི་མ་

དག་པ་སྣོར་རུང་བས་ན་དབང་དོག་གོ །ཨ་བྷི་ཥཱ་ཀ་ཏའི་སྒྲ་ལས་དྲང་ན། སྐལ་པ་འཇོག་པས་ན་དབང་སྟེ། བུམ་དབང་གིས་བསྐྱེད་
རིམ་ལྷའི་སྐལ་བ་ཐོབ། གསང་དབང་གིས་གཏུམ་མོ་ཙནྡྷ་ལི་བསྒོམ་པའི་སྐལ་པ་ཐོབ། གསུམ་པས་འོད་གསལ་བསྒོམ་པའི་སྐལ་
པ་ཐོབ། བཞི་བས་ཟུང་འཇུག་བསྒོམ་པའི་སྐལ་བ་ཐོབ་པ་སྟེ། ཕས་བུ་ལ་ཕོག་གཏད་པ་ལྟ་བུའོ། ༈ ཡང་མ་སྨིན་པར་
པར་བྱེད་པ་ནི་དབང་སྟེ། ལུས་ཕུང་ཁམས་སྐྱེ་མཆེད་བརྟན་གཡོའི་དངོས་པོ་ཐམས་ཅད་ལྷའི་དཀྱིལ་འཁོར་དུ་ཡེ་ནས་གནས་པ་དེ་བུམ་
དབང་གིས་ངོ་སྤྲད་པ་ངོ་ཤེས་ནས། སྣོད་བཅུད་རང་རྒྱུད་དུ་འཛིན་པ་ལས་གྲོལ་ཏེ་ལྷའི་ངོ་བོར་སྨིན། ངག་རླུང་འབྱུང་འཇུག་གནས་
གསུམ་རྡོ་རྗེའི་སྔགས་སུ་གནས་པ་ལ་གསང་དབང་བསྐུར་ནས་ངོ་སྤྲད་པས། ངོ་ཤེས་ན་ངག་རྡོ་རྗེའི་སྔགས་སུ་སྔགས་སྨིན་ཅིང་ཐིག་

༄༅། །ལེ་བདེ་བ་ཆེན་པོའི་ཡེ་ཤེས་སུ་ཡེ་ནས་གནས་པ་ལ་དབང་གསུམ་པས་ངོ་སྤྲད་པས། །གཟུང་འཛིན་གྱི་རྟོག་པ་རྒྱུན་ཆད་
པའི་དུས་སུ་ལྷུན་ཅིག་སྐྱེས་པའི་དགའ་བ་ཉམས་སུ་མྱོང་ནས། འོད་གསལ་ངོ་ཤེས་ནས་བདེ་སྟོང་དབྱེར་མེད་དུ་སྨིན། སེམས་ཟུང་འཇུག་
བློ་འདས་ཆོས་སྐུར་ཡེ་ནས་གནས་པ་དབང་བཞི་བས་གསུམ་པའི་དོན་དེ་ཚིག་གིས་ངོ་སྤྲད་པས་ཉམས་མྱོང་དམིགས་ཞེན་གྱི་དྲི་མ་དག་སྟེ།སྤྲོས་
བྲལ་ནམ་མཁའ་ལྟ་བུར་ཤེས་པས་སེམས་ཕྱག་རྒྱ་ཆེན་པོར་སྨིན། ཡེ་ནས་རང་ལ་གནས་ཅིང་ལྷུན་གྱིས་གྲུབ་པ་ལྷན་ཅིག་སྐྱེས་པའི་ཡེ་ཤེས་དེ་ཀུན་
ཏུ་བཏགས་པས་མི་གཡལ་བ། བླ་མ་སྐུ་གསུམ་གྱི་བདག་རྐྱེན་ལ་རྟེན་ནས། རང་གིས་རང་རིག་ལ་དབང་བསྐུར་བས་དབང་ངོ་། དཔེར་ན་
རྒྱལ་བུ་རྒྱལ་སར་བཏོན་པ་བཞིན་ནོ། དེ་ལྟར་རྩ་ཐིག་རླུང་སེམས་སྐུ་བཞིར་ངོ་སྤྲད་ནས་ཚེ་འདི་ཉིད་ལ་སངས་རྒྱས་པར་བྱེད་པའི་ཐབས་ལ་སྨིན་

ལམ་དབང་བསྐུར་བ་ཞེས་བཏགས་པ་སྟེ། ༈ རྡོ་རྗེ་རྩེ་མོ་ལས། །དཀྱིལ་འཁོར་ཆོ་ག་ཅི་ལྟ་བུ། །ཆོ་ག་ཆོས་དང་རྣལ་འབྱོར་ཏེ། །
གསང་བ་ཐར་པ་ཡང་དག་འགྱུར། །སྐྱེ་བ་འདི་ཉིད་ཁོ་ན་ལས། །རབ་དགའ་འགྲུབ་པར་བྱེད་པ་ཡིན། ཅེས་གསུངས་ཏེ། བསྐལ་པ་
འཇོག་དྲི་མ་འཁྲུད། སྨིན་པར་བྱེད་པས་དབང་སྟེ། དབང་པོ་རབ་དབང་བསྐུར་ཉིད་ཀྱིས་གྲོལ་བ་རྒྱལ་པོ་ཨིནྡྲ་བྷཱུ་ཏི་ལྟ་བུའོ། ཅི་ལྟར་ཉམས་
སུ་བླང་བ་ལ་བཞི་སྟེ། དབང་བཞིའི་ས་བོན་རང་བྱུང་ལ་གནས་ཚུལ། ཡོངས་རྫོགས་ཀྱི་དབང་བཞི་རྐྱེན་ལས་ཐོབ་ཚུལ། །དབང་བཞི་
ལམ་བཞི་ཉམས་སུ་བླང་བ། འབྲས་བུ་དབང་བཞིས་སྐུ་བཞི་མངོན་དུ་བྱེད་པའོ། དང་པོ་ནི་ལུས་ཕུང་ཁམས་སྐྱེ་མཆེད་ལྷའི་དཀྱིལ་འཁོར་
དུ་གནས་པ་བུམ་དབང་གི་ས་བོན། ངག་ཡི་གེ་རྡོ་རྗེའི་སྔགས་སུ་གནས་པ་གསང་དབང་གིས་བོན། ཁམས་བདུད་རྩིའི་དང་མ་བདེ་

༄༅། །ཆེན་དུ་གནས་པ་གསུམ་པའི་ས་བོན། རླུང་སེམས་སྙིང་པོ་ཡེ་ཤེས་ཀྱི་རྡོ་རྗེར་གནས་པ་བཞི་པའི་ས་བོན། 
དེ་ལྟ་བུ་རང་ཆས་སུ་གནས་པ་དེ་སྨིན་པར་བྱེད་པ་ལ། རྐྱེན་ལས་ཐོབ་པ་ནི་གང་ན་གསུམ་ཆ་དེ་བའི་དཀྱིལ་འཁོར་དུ། དབང་བཞི་ཡོངས་
རྫོགས་པར་ཐོབ་པ་སྟེ། ལུས་ཀྱི་དཀྱིལ་འཁོར་དང་། དངོས་ཀྱི་ཕྱག་རྒྱ་ལས་ཐོབ་ན་རབ། ཏིང་ངེ་འཛིན་གྱི་དཀྱིལ་འཁོར་དང་། ཡིད་
ཀྱི་ཕྱག་རྒྱ་ལས་ཐོབ་ན་འབྲིང་། རྡུལ་ཚོན་གྱི་དཀྱིལ་འཁོར་དང་། ཚིགས་ཙམ་ལ་བརྟེན་ནས་ཐོབ་ན་ཐ་མ་སྟེ།ལས་དང་པོའི་གང་ཟག་
རྣམས་ལ་ནི་རྡུལ་ཚོན་གྱི་དཀྱིལ་འཁོར་ཉིད་གཙོ་བོ་ཡིན་ལ། དེར་དབང་བཞི་ཡོངས་སུ་རྫོགས་པ་མ་ཐོབ་ན། རྡོ་རྗེ་ཐེག་པའི་ལམ་བསྒྲུབ་
ཏུ་མི་བཏུབ་ཅིང་། བསྒྲུབ་ཀྱང་འབྲས་བུ་མི་འབྱུང་སྟེ། ༈ སྒྱུ་མ་བདེ་མཆོག་ལས། །དཀྱིལ་འཁོར་འདི་ནི་མ་མཐོད་བར། 

རྣལ་འབྱོར་པས་ནི་དངོས་གྲུབ་དབང་། །མཁའ་ལ་ཁུ་ཚུར་གྱིས་བརྡེག་པ་དང་། །རྨོང་པས་ཕུབ་མི་བརྡུང་དང་མཚུངས། ཅེས་གསུང་དང་
གཞན་ཡང་ཕྱག་རྒྱ་ཆེན་པོའི་ཐིག་ལེ་དང་། དུས་ཀྱི་འཁོར་ལོ་ལ་སོགས་པ་རྒྱུད་སྡེ་དུ་མ་ནས་དཀྱིལ་འཁོར་ཆེན་པོར་དབང་བསྐུར་བ་ཡོངས་
སུ་མ་ཐོབ་པར་གསང་སྔགས་བསྒྲུབ་པ་ནི་དོན་མེད་ཅིང་ཉེས་པ་དུ་མའི་གནས་སུ་གསུང་། དེས་ན་རྡོ་རྗེ་ཐེགས་པའི་ལམ་ཉམས་སུ་ལེན་
པར་འདོད་པར་རྣམས་ཀྱིས། ཐོག་མར་སྨིན་ལམ་ཕུན་སུམ་ཚོགས་པར་བྱ་བ་གཅེས་སོ། ༈ རྡོ་རྗེ་ཕག་མོ་དང་ལྷན་སྐྱེས་ལ་སོགས་
པའི་བྱིན་རླབས་དོན་གྱི་དབང་དེ་རྣམས་ཀྱི་ས་སྨིན་པར་ནི་བྱེད་ཀྱིས་ཆོ་གར་ནི་མི་བཏུབ་ཅིང་། དེ་ཉིད་ཀྱང་དབང་ཆེན་པོ་མ་ཐོབ་པ་ལ་བྱར་
མི་བཏུབ་ལ་ཏིང་ངེ་འཛིན་གྱི་དབང་བསྐུར་ནི་ལམ་གྱི་དུས་སུ་ལམ་ཡོངས་སུ་བླ་རྫོགས་པ་དང་། ལྟུང་བའི་དྲི་མ་ལས་ལྡང་པའི་ཐབས་ཟབ་

༄༅། །མོ་ཡིན་གྱི། སྨིན་བྱེད་ཆོ་གར་མི་བཏུབ་ལ། གཏོར་དབང་ལ་སོགས་པ་ནི། རྒྱུད་ནས་བཤད་པ་ཡང་མེད། 
ཅེས་བླ་མ་དམ་པ་རྣམས་ཀྱིས་གསུངས་སོ། དེ་ལྟར་རྐྱེན་ལས་ཐོབ་ནས། ལམ་གྱི་དུས་སུ་ཡང་དབང་བཞི་ཉམས་སུ་ལེན་པ་སྟེ།བསྐྱེད་
པའི་རིམ་པ་ཆད་དུ། བཅས་པ་ནི་བུམ་དབང་གི་མངོན་རྟོགས། །རྩ་རླུང་ཐིག་ལེ་གཏུམ་མོ་ཙནྦྷ་ལིས་བདག་བྱིན་གྱིས་བརླབས་པའི་རིམ་པ་ཐམས་
ཅད་གསང་དབང་གི་མངོན་རྟོགས། རང་ལུས་དང་གཞན་ལུས་གང་ཡང་རུང་བས། དཀྱིལ་འཁོར་འཁོར་ལོ་འོག་སྒོ་བདེ་ཆེན་གྱི་ལམ་བསྒོམ་
བ་ཐམས་ཅད་གསུམ་པའི་མངོན་རྟོགས། །དེ་ལས་སྐྱེས་པའི་ཡེ་ཤེས་ལ་བསྒོམ་འབྲལ་མེད་དུ་ཉམས་སུ་ལེན་པ་བཞི་པའི་མངོན་རྟོགས། །དེ་ལྟར་
ལམ་ལ་བསྒོམ་པའི་འབྲས་བུ་ལ་སྐུ་བཞི་མངོན་དུ་བྱེད་པ་སྟེ། བུམ་དབང་གིས་སྤྲུལ་སྐུ། གསང་དབང་གིས་ལོངས་སྐུ། གསུམ་པས་

ཆོས་སྐུ། བཞི་པས་ངོ་བོ་ཉིད་ཀྱི་སྐུ་མངོན་དུ་བྱེད་པའོ། གསང་སྔགས་ལམ་ཀྱི་དངོས་ཀྱི་དབང་ཡིན་ཏེ། ལམ་ཐམས་ཅད་དབང་
གིས་བགྲོད་པ་ཡིན་པས། ནན་ཏན་བྱ་བ་གལ་ཆེ། ཅེས་གསུངས་སོ། གྲོལ་ལམ་བསྐྱེད་རྫོགས་གཉིས་བསྒོམ་པ་ལ། བུམ་
དབང་གིས་བསྐྱེད་པའི་རིམ་པ་རྒྱས་བསྡུས་གང་རུང་བསྒོམ་ནས། ཁྱེར་སོ་གསུམ་དང་ལྡན་པས་སྣོད་བཅུད་ཐ་མལ་དུ་ཞེན་པ་ལས་གྲོལ་
ཞིང་། གནས་སྐབས་སུ་ཞི་རྒྱས་དབང་དྲག་བཞིའི་ལས་བསྒྲུབ་ཅིང་། །མཐར་ཐུག་རྫོགས་རིམ་གྱི་རྟེན་བྱེད་པའོ། །རྫོགས་རིམ་
ལ་མཚན་བཅས་དང་མཚན་མེད་གཉིས་ལས། ༈ དང་པོ་ནི། གསང་དབང་གི་ལམ་རང་ལུས་ཐབས་ལྡན་སྟེང་སྒོ་རླུང་ལ་གནད་དུ་
བསྣུན་པས། ཡས་བབ་ཀྱི་དགའ་བཞིའི་ཡེ་ཤེས་བསྐྱེད་པར་བྱེད་པ་དང་། ཤེས་རབ་ཡེ་ཤེས་ཀྱི་དབང་གི་ལམ་གཞིན་ལུས་ཐབས་

༄༅། །ལྡན་འོག་སྒོའི་བདེ་བ་ལ་གནད་དུ་བསྣུན་པས། མས་བརྟེན་གྱི་དགའ་བ་བཅུ་དྲུག་ངོས་འཛིན་ཅིང་གོམ་པར་བྱེད་པའོ། 
དེ་གསུམ་གང་ཡང་མཚན་འཛིན་དང་རྩོལ་བ་ཡིན་པས་གཙོ་ཆེ་བ་མ་ཡིན་ཏེ། ༈ བདེ་མཆོག་ལས། །འཇིག་རྟེན་དངོས་གྲུབ་བདེ་བ་ཡིས། 
འཇིག་རྟེན་དངོས་གྲུབ་བསྒྲུབ་པའི་ཕྱིར། །སྔགས་བཟླས་དེ་བཞིན་ཆོ་ག་དང་། །རྟག་པའི་ལྷ་བསྒོམ་གསུང་བ་ཡིན། །དོན་དམ་
བདེན་པར་གསུང་པ་ནི། །ཡེ་ཤེས་སྐུ་ནི་བསྒྲུབ་པའི་ཕྱིར། །རྟོག་པ་ཐམས་ཅད་སྤང་བ་ཡི། བསྒོམ་པ་དེ་བཞིན་གཤེགས་པས་བསྟན། 
ཅེས་པ་དང་། ༈ཡེ་ཤེས་མཁའ་མཉམས་ལས། །དབང་གསུམ་པ་ཡི་བདེ་བ་ལ། །དགའ་བ་བཞི་རུ་མིང་བཏགས་ནས། །ཆགས་
སྤྱད་ཏིང་འཛིན་འཕེལ་སྙམས་ཡང་། །འདོད་ཆགས་བདུད་ཀྱིས་རང་བསླུས་ལྟུང་། ཅེས་པ་དང་། ༈ བརྡའི་ཆད་ལས། རྩ་

དང་རླུང་དང་ཐིག་ལེ་གསུམ། །གཅིག་གིས་གཅིག་ནི་གཏན་ལ་འབེབས། །རྟོག་པའི་རྣམ་གྲངས་ལྷ་རུ་འདོད། །དོན་མཆོག་
རང་གི་གེགས་སུ་འགྱུར། ༈ ཅེས་པ་དང་། ༈ རྒྱུད་སྙིང་ལས། །ཐབས་དང་ཐབས་ལས་བྱུང་བ་འདི། །དྲང་བའི་
དོན་དུ་བདག་གིས་བཤད་། ཅེས་གསུང་པ་དང་། ༈ ཁྲོ་ཕུ་ལོ་ཙས། །གསུམ་པའི་དོན་དུ་ཐིག་ལེ་དབབ་ལ་སོགས། །གཞན་
ལུས་ལམ་གྱི་བོག་འདོན་ཡིན་སྙམས་ཡང་། ཟག་བཅས་ལམ་གྱིས་བསྒོམ་ཆེན་བསླུ་བ་མང་། གྲོལ་ལམ་བརྟེན་པ་ཁོ་བོའི་སྙིང་གཏམ་
ཡིན། ཅེས་གསུང་ལུང་འདི་རྣམས་ཀྱིས་དབང་གསུམ་པ་མན་ཆད་ཀྱིས། ལམ་བགྲོད་ཚུལ་དགགས་པའི་དོན་ནི། དིང་སང་
སྙིགས་མའི་སེམས་ཅན་རྣམས་ཀྱིས། དང་རྒྱུད་དུ་བསྒོམ་ནས་སྔགས་བཟླ་བ་ནི། །ཆོད་རས་ཀྱི་བྱ་བཞག་སྣ་ཚོགས་བསྒྲུབ་ནས་

༄༅། །ཐར་པ་བྱང་ཆུབ་བསྒྲུབ་པ་ལ་གེགས་བྱེད་པ་ལ་དགོང་དབང་གཉིས་པ་དད་གསུམ་པའི་ལག་ལེན་ནི། སྙད་མུག་
གེ་ལ་བཀལ་ནས་སྣམ་བུ་ཕམ་ཚང་བྱེད་ཅིང་། ཉན་ཐོས་ཀྱི་འདུལ་ཁྲིམས་འཆལ་དོགས་པ་ལ་དགོད་པ་ཡིན། འོན་ཀྱང་དབང་བཞིའི་
དོན་ཉམས་སུ་ལེན་པ་གསང་སྔགས་ཀྱི་ཁྱད་ཆོས་ཡིན་ཡང་། བཀའ་བརྒྱུད་འདིའི་ལུགས་ལ་གྲོལ་ལམ་བསྐྱེད་རྫོགས་གཉིས་གཙོ་
བོར་སྟོན། དེ་ཡང་ལས་དང་པོ་བས། རྫོགས་རིམས་མཉམ་བཞག །རྗེས་ཤེས་བསྐྱེད་རིམ་ལམ་དུ་བྱེད་པ་དང་། ཕྱིས་
ནས་པ་སྐྱེད་རྫོགས་རོ་མཉམས་ལམ་དུ་བྱེད་པ་ཡིན། དེའི་ཁྱེར་ལུགས་ནི། ༈ པད་མའི་ལམ་རིམ་དང་།རྒྱལ་བ་ཡང་དགོན་
པའི་རི་ཆོས་དང་། སྙིང་ཐིག་དེ་རྣམས་ཀྱི་ནང་ན་ཡོད་བཞིན། རྗེ་བླ་མ་རིན་པོ་ཆེས། བསྐྱེད་རིམ་གསལ་སྟོད་ལམ་ཁྱེར་

འདི་གསུང་། །འདི་ལ་གསུམ་ཏེ། བསྐྱེད་རིམས་ལྷའི་རྣལ་འབྱོར། དེ་ལས་བྱུང་བ་སྔགས་ཀྱི་རྣལ་འབྱོར། ཞིང་ཁམས་སྦྱངས་
པ་རྗེས་ཀྱི་རྣལ་འབྱོར་རོ། ༈ ལྷའི་རྣལ་འབྱོར་ལ་གསུམ་སྟེ། རྣམ་པར་གསལ་བ། རྣམ་དག་དྲན་པ། ང་རྒྱལ་བརྟེན་
པ་དང་གསུམ་མོ། དེའི་དོན་ཉིད་རྒྱས་པར་སྤྲོ་ན། མཚན་ལྡན་བླ་མས་བུམ་དབང་བསྐུར་ནས་སྨིན་པའི། གྲོལ་བྱེད་བསྐྱེད་པའི་
རིམ་པ་ལ་གསལ་དག་ང་རྒྱལ་བརྟེན་པའི་ལམ་ཁྱེར་བཤད་ན། འདི་ལྟར་རང་གཞན་ཐམས་ཅད་ཀྱི་ཕུང་ཁམས་སྐྱེ་མཐར་བརྟན་གཡོའི་
དངོས་པོ་ཐམས་ཅད་ཡེ་ནས་གཟུགས་སྐུར་གནས་ཏེ། དེ་ཡང་ཚོར་བ་ཐམས་ཅད་བདེ་བ་ཆེན་པོ་ཡན་ལག་བདུན་ལྡན་གྱི་འབྲས་བུའི་
ངོ་བོར་གནས། འདུ་ཤེས་ཐམས་ཅད་ཡེ་ཤེས་ཀྱི་དངོས་པོར་གནས། ལམ་གྱི་ཆོས་ཐམས་ཅད་བྱང་ཆུབ་ཀྱི་ཕྱོགས་ཀྱི་ཆོས་སུམ་

༄༅། །ཅུ་སོ་བདུན་ལ་སོགས་པ་ལྷའི་སྐུ་གསུང་ཐུགས་ཀྱི་འཁོར་ལོར་གནས་པའི་གཤིས་དོན་དམ་ཆོས་སྐུ། གདང་འགག་
མེད་ཀུན་རྫོབ་གཟུགས་སྐུ་སྟེ། དེ་ལྟར་བདེན་གཉིས་དབྱེར་མེད་པའི་གནས་ལུགས་དེ་དུས་བློ་བུར་དུ་མ་བྱུང་ཞིང་། བྱེད་པ་པོས་མ་
བྱས་པར་རྟོགས་རུང་མ་རྟོགས་རུང་། སངས་རྒྱས་རུང་། འཁོར་བར་འཁྱམས་རུང་དེ་ལས་མ་གཡོས་ཤིང་མི་འདའ་
བར་གནས་པ་ལ་བླ་མས། དང་པོ་བུམ་དབང་བསྐུར་བས་ལུས་སེམས་བརྟན་གཡོའི་དངོས་པོ་ཐམས་ཅད་ལྷའི་ངོ་བོར་གནས་པ་ངོ་སྤྲད་
པ་ནི་དབང་། སློབ་མས་དེ་ལྟར་ངོ་ཤེས་ནས། ངེས་ཤེས་སྐྱེས་པ་ནི་དབང་ཐོབ་པའོ། དེ་ལྟར་སྨིན་ལམ་དབང་ཐོབ་ནས། །
གྲོལ་ལམ་བསྐྱེད་རྫོགས་ལ་གཉིས་ཏེ། དེ་ཡང་བསྐྱེད་རྫོགས་གཉིས་ཀྱི་གོ་དོན་ལ། ཀུན་རྫོབ་ལམ་དུ་བྱེད་པས་དོན་དམ་མངོན་

དུ་བྱེད་པ་བསྐྱེད་རིམ། དོན་དམ་ལམ་དུ་བྱེད་ནས་ཀུན་རྫོབ་མངོན་དུ་བྱེད་པ་རྫོགས་རིམ་ཏེ། བསྐྱེད་རྫོགས་གཉིས་གཅིག་
གམ་ཐ་དད་ནི། དེ་ཉིད་དང་གཞན་དུ་བརྗོད་དུ་མེད་པ་སྟེ། བསྐྱེད་རྫོགས་གཉིས་ཀ་གཅིག་ལ་གཅིག་དོན་གྱིས་ཚངས་ཞིང་། དུས་
སྐབས་ཀྱི་གཙོ་བོར་གང་འགྱུར་བའོ། །བསྐྱེད་རྫོགས་གཉིས་པོ་རིམས་གྱིས་བསྒོམ་པའམ། གཅིག་ཆར་དུ་བསྒོམ་ན།སློབ་
དཔོན་ཀླུ་སྒྲུབ་ཡབ་སྲས་ཀྱི་རྗེས་སུ་འབྲང་བ་རྣམས་ཀྱིས། ༈ གསང་འདུས་ལས། །བསྐྱེད་པའི་རིམས་པ་ལེགས་གནས་ཞིང་། 
རྫོགས་པའི་རིམས་པ་འདོད་རྣམས་ལ། །ཐབས་འདི་རྫོགས་པའི་སངས་རྒྱས་ཀྱིས། །སྐས་ཀྱི་རིམས་པ་ལྟ་བུར་གསུངས། ཅེས་
པའི་རྗེས་སུ་འབྲང་ནས། བསྐྱེད་པའི་རིམས་པ་ལ་གོམ་པ་ཐོབ་པ་དང་། རྫོགས་པའི་རིམས་པ་བསྒོམ་སྟེ་རིམ་གྱིས་བསྒོམ་པར་

༄༅། །བཞེད། ༈ ཇོ་བོ་ན་རོ་བའི་བཞེད་པ་ནི། ཀྱཻ་རྡོ་རྗེ་ལས། །བསྐྱེད་པ་ཡི་ནི་རིམ་པ་དང་། །རྫོགས་
པ་ནི་ནི་རིམ་པ་སྟེ། །རིམ་གཉིས་མཉམ་པར་བཞག་ནས་ནི། །རྡོ་རྗེ་ཅན་གྱིས་ཆོས་འཆད་དོ། ཅེས་པས་རིམ་ཀྱིས་བསྒོམ་
པར། ངོ་བོ་ཟུང་འཇུག་གི་ཚུལ་དུ་གོམས་པ་རིམ་གྱིས་བྱེད་པ་གཅིག་བཞེད་དོ། དེ་ལ་སློབ་དཔོན་འཕགས་པའི་དགོངས་པ་ནི། དབང་
བཞི་རིམ་གྱིས་བསྐུར་ནས་ཀུན་རྫོབ་ལམ་དུ་བྱེད་པས། དོན་དམ་མངོན་དུ་གྱུར་པའི་ལུགས་ཡིན་པས། དང་པོ་བུམ་དབང་བསྐུར་
ནས་ལམ་བསྐྱེད་རིམ་བསྒོམ་པ་ལ་ལྟ་བསྒོམ་སྤྱོད་པའི་དམ་ཚིག་ཐམས་ཅད། བསྐྱེད་རིམ་མ་འགགས་པའི་སྟེང་དུ་གསང་སྔགས་
ཀྱི་རྒྱུད་ནས་གསུང་པ་ལྟར་ཉམས་སུ་བླངས་པས། ཕུང་ཁམས་སྐྱེ་མཆེད་ཐམས་ཅད་ལྷའི་ངོ་བོ་མ་འགག་པར་གསལ་པ་དེའི་རང་

གཤིས་ཡེ་ནས་སྤྲོས་པ་ཐམས་ཅད་དང་བྲལ་བར་གནས་པ་དེ་ཇེ་ཇེ་མངོན་དུ་གྱུར་པས། རོ་གཅིག་འབྲིང་པོ་གཏན་ལ་ཕེབ་པའི་དུས་སུ་
བསྐྱེད་རྫོགས་ཟུང་དུ་ཚུད་པ་ཡིན། དེ་ལྟར་ཟུང་དུ་ཚུད་པ་ལ་བསྐྱེད་རིམ་གྱིས་འགྲུབ་ཚུལ། རྡོ་རྗེ་འཆང་གིས་རྒྱུད་སྡེར་གསུང་པའི་
དགོངས་པ། ཕྱིན་ཅི་མ་ལོག་པར་ཐུགས་སུ་ཆུད་པ་སློབ་དཔོན་འཕགས་པ་ཉམས་སུ་ལེན་ཤེས་ན། བསྐྱེད་རིམ་དེ་ཉིད་རྫོགས་
རིམ་གྱི་རྟེན་དུ་འགྲོ་བས། ཀུན་རྫོབ་ལམ་དུ་བྱས་པས་དོན་དམ་མངོན་དུ་བྱེད་ནུས་པ་ཡིན། དེ་མིན་ཀུན་བཏགས་གཟུང་འཛིན་གྱི་
མཚན་མ་རེ་ལ་ཞེན་ནས། རྫོགས་རིམ་ལ་ཐན་དུ་ལྟ་ཞིང་རང་རྒྱུད་ཐ་མལ་དུ་ལུས་ནས། ཉོན་མོངས་པ་ཐམས་ཅད་རང་ཁར་བཏང་
ན་བསྐལ་པ་གྲངས་མེད་ལ་བསྒོམ་ཡང་ཟུང་དུ་ཆུད་མི་དགོས་ཉོན་མོངས་པ་མགོ་ཡང་ནོན་པ་དཀའ། སེམས་ཉིད་བློ་འདས་ཀྱི་

༄༅། །ངོ་བོ་དེ་བསྒོམ་དུས་ལྷའི་དངོས་པོ་མཚན་མ་ཡེ་རེ་བ་དེས་བསྒྲིབ། ཉོན་མོངས་པར་ཤར་དུས་ཉོན་མོངས་པའི་མཚན་
མས་བསྒྲིབ། ལྷའི་བསམ་གཟུགས་བློ་ཡུལ་དུ་གནས་པ་དེ་ལ་ཇེ་ཇེ་ཞེན་ན། བསྐལ་པར་བསྒོམ་ཡང་སེམས་ཉིད་རྟོགས་པ་མི་སྲིད། 
དོན་དམ་ལམ་དུ་བྱས་པས་དབང་པོ་ཡང་རབ་རྟོགས་པའི་དོན་ལ་གོམས་པས། རོ་གཅིག་འབྲིང་པོར་གཉུག་མའི་རང་མདངས་ཀྱི་མཚན་ཉིད་
ཕུང་ཁམས་སྐྱེ་མཆེད་ལྷའི་ངོ་བོར་གནས་པ་མངོན་དུ་གྱུར་པས་གསལ་སྟོང་དུས་མཉམ་དུ་ཤར་ཞིང་ཟུང་དུ་ཚུད་ན་ཀུན་རྫོབ་མངོན་དུ་བྱས་པའོ། 
ན་རོ་བའི་བཞེད་པ་འདི་དབང་བཞི་གཅིག་ཆར་དུ་བསྐུར་ནས་རིག་པ་སྐད་ཅིག་མའི་སྟེང་དུ་དབང་བཞི་དོན་གྱི་ཚང་བར་སྤྲད་ནས། བསྐྱེད་
རྫོགས་གཉིས་ཀྱི་ངོ་བོ་དབྱེར་མེད་དུ་གནས་པར་ངོ་ཤེས་པའི་ངང་ལ་རིམ་ཀྱིས་གོམས་པར་བྱེད་པས། མཐོང་ལམ་མངོན་གསུམ་དུ་རྟོགས་

ནས་མཉམ་བཞག་དུ་བསྐྱེད་རྫོགས་ཐ་དད་དུ་འཛིན་པ་དག་ནས། རོ་གཅིག་ཏུ་མཉམ་རྗེས་མེད་པར་ཟུང་དུ་འཇུག་པ་དྭག་པོ་བཀའ་རྒྱུད་
ཀྱི་གོང་མ་རྣམས་ལྟ་བུའོ། དེ་ལྟར་རིམ་པ་གཉིས་ལས། བསྐྱེད་པའི་རིམ་པ་ལ་སྦྱང་གཞི། སྦྱང་བྱེད། སྦྱང་བའི་འབྲས་
བུ་བཅས་པའི་བརྡ་དོན་ལེགས་པར་ངོ་འཕྲད་དགོས་སྟེ། དང་པོ་ན་རང་བཞིན་གྱི་ཕུང་པོ་ཁམས་སྐྱེ་མཆེད་བརྟན་གཡོའི་དངོས་པོ་
ཐམས་ཅད་ལྷ་དང་གཞལ་ཡས་ཁང་གི་ཆོས་ཉིད་དུ་གནས་པ་ངོ་མ་ཤེས་ཤིང་། ཐ་མལ་གྱི་ལུས་ངག་ཡིད་གསུམ་དུ་འཛིན་པ་ཀུན་བཏགས་
གློ་བུར་གྱི་དྲི་མ་དེ་སྦྱངས་གཞི། གཉིས་པ་ནི། དེ་སྐྱེ་བའི་གནས་བཞི་དག་པའི་སྐྱེ་ཚུལ་ནས་བཟུང་སྟེ། རྟེན་འབྲེལ་ཕུན་སུམ་
ཚོགས་པའི་བསྐྱེད་རིམ་བསྒོམ་པ་སྦྱོང་བྱེད། མཁྲིས་ནད་ཅན་གྱི་དུང་སེར་པོ་མཐོང་བ་ལྟ་བུའི་ཀུན་བཏགས་ཀྱི་དྲི་མ་ཟད་ནས། ཅི་

༄༅། །ལྟ་བའི་རང་མཚན་མངོན་དུ་གྱུར་པ་ནི་སྦྱང་བའི་འབྲས་བུའོ། གདོད་མ་ནས་ལྷ་རུ་གནས་ན་ཞལ་ཕྱག་གི་རྣམ་པ་
ཅན་བསྒོམ་པ་དེ་ཅི་ལ་དགོས་སྙམས་ན། མ་རིག་པའི་སྣང་བ་ལོག་པའི་ཆོས་ཅན། དེ་ལྟར་ངོ་མ་ཤེས་ཤིང་འཁྲུལ་པའི། སྦྱོང་
བྱེད་དུ་བརྡ་དོན་རྣམ་པར་དག་པའི་ལྷ་སྐུ་རྒྱན་དང་ཆ་ལུགས་དང་བཅས་པ་བསྒོམ་པ་སྟེ། ༈ རྟག་གཉིས་ལས། །ལྷའི་རྣམ་པ་
གཟུགས་ཀྱི་ནི། །བསྐྱེད་པ་ཙམ་གྱི་རྣམ་པར་གནས། །བཞིན་ལེགས་ཁ་དོག་གནས་པ་ནི། འོན་ཀྱང་བག་ཆགས་འཕེལ་བས་
སོ། ཞེས་སོ། འོ་ན་ཀུན་བརྟགས་ཡིད་ཀྱི་རི་མོར་འདུག་སྙམ་ན། ཡིད་ཀྱིས་ཀུན་བཏགས་དང་བྲལ་བའི་ཆོས་ཉིད་མེད་པ་དང་
མ་ཡིན་པ་ལ། །དེ་ཀུན་བརྟགས་ནས་བསྒོམ་པ་མ་ཡིན་ཏེ། ཡེ་ནས་ཡིན་པ་དེ་ཉིད་ཡིན་པར་ཤེས་ཤིང་གོམས་པར་བྱས་པ་བཞིན་མངོན་

དུ་གྱུར་པའོ། དེ་ཡང་སེམས་ཉིད་ཀྱི་གཤིས་ཅི་ཡང་མ་ཡིན་པའི་སྤྲོས་བྲལ་དེའི་གདང་མ་འགག་པ་རིག་པའི་རྣམ་པ་ལ་མ་རིག་པའི་དྲི་མས་
བསྒྲིབས་པས། དངོས་པོ་དང་མཚན་མར་སྣང་བ་ལ་དེའི་གཉེན་པོ་ཡི་དམ་གྱི་ལྷ་སྣང་ལ་རང་བཞིན་མེད་པ་གཅིག་བསྒོམས་པས། རིག་
པའི་ཐད་དེ་ལྷ་རུ་ཤར་ཙ་སྔ་མའི་ཕུང་ཁམས་མཚན་མར་སྣང་ཞིང་ལུས་ངག་ཡིད་གསུམ་ཐ་མལ་དུ་ཤར་བ་དེ་ལོགས་སུ་མ་ལུས་པར་ཡི་དམ་
ལྷའི་སྐུ་གསུང་ཐུགས་སུ་གནས་གྱུར་པ་ཡིན་ཏེ། དེ་ལ་ཐ་མལ་དུ་སྣང་བ་ཡང་སེམས་ཀྱི་འཁྲུལ་གཟུགས་ཡིན། ལྷ་རུ་སྣང་བ་
ཡང་སེམས་ཀྱི་ཤར་ལུགས་ཡིན། སེམས་གཉིས་མེད་སྐད་ཅིག་མའི་རང་འགྲོས་ཡིན་པས། སྐད་ཅིག་མའི་བསམ་པའི་རང་
གཟུགས་དེ་དེ་ལྟར་སྣང་བ་ཡིན། དེ་ལ་དུག་གསུམ་གྱི་རང་གཟུགས་སུ་གོམས་ན་ངན་སོང་དུ་སྐྱེ་བ་རྟེན་འབྲེལ་གྱི་བབ་ཡིན། དེ་ལྟར་

༄༅། །འཁོར་འདས་གཉིས་སུ་སྣང་ཡང་སེམས་ཉིད་ཀྱི་གཤིས་དེ་ཉིད་གཉིས་སུ་གྱུར་པ་མིན། གཤིས་སྟོང་ཉིད་
ཀྱི་རྩལ་རིག་པའི་ཐད་དེ་རང་ངོ་མ་ཤེས་པས་དུག་གསུམ་དུ་ཤར་བའི་རང་གཟུགས་ཁམས་གསུམ་མ་དག་པའི་སྣང་བ་སྣོད་བཅུད་རང་རྒྱུད་པར་
སྣང་བ་ཡང་། སེམས་ཀྱི་སྣང་བ་རིག་པའི་ཤར་ལུགས་ཡིན། དེའི་དུས་སུ་ལྷའི་སྣང་བ་མེད་རིག་པའི་རྩལ་ཡི་རྩལ་ཡི་ཡི་དམ་གྱི་ལྷ་རུ་
གསལ་བའི་སྐད་ཅིག་ལ་མ་དག་པའི་སྣང་བ་མེད་པ། ལོགས་སུ་བྲོས་པ་དང་ལུས་པ་མེད། མ་དག་པར་འཛིན་མཁན་གྱི་རིག་པ་དེ་
རང་ཡི་དམ་གྱི་ལྷ་རུ་ཤར་བ་ཡིན། དེ་བས་ན་ལུས་ངག་གཉིས་པོ་སེམས་གྱི་རྩལ་ཡིན་པས། སེམས་ལྷ་རུ་ཤར་ཙ་ན་ལུས་ལྷ་ངག་སྔགས་
སུ་འོང་། དེའི་ངང་ལ་གོམ་ན་ཕྱི་སྣོད་འཇིག་རྟེན་གཞལ་ཡས་ཁང་། ནང་བཅུད་སེམས་ཅན་ལྷ་དང་ལྷ་མོའི་ངོ་བོར་ཤར་བ་ཡིན། །

དེ་དོན་ལ་ཕུང་ཁམས་སྐྱེ་མཆེད་ཀྱི་དག་བྱེད་ལ། བརྡའ་དོན་དག་པའི་སྐུ་ཡི་དམ་གྱི་ལྷ་སྣང་ལ་རང་བཞིན་མེད་པ་མེ་ལོང་གི་གཟུགས་
བརྙན་ལྟ་བུ་གཅིག་བསྒོམ་པ་ཡིན། དེ་ཡང་སྐྱེ་གནས་བཞིའི་དག་ལུགས་དང་མཐུན་པའི་བསྐྱེད་ཐབས་ལ་རྒྱུད་སྡེར་བཞིར་གསུང་
བས། མངལ་སྐྱེས་རྣམས་ལ་མངལ་གྱི་དྲི་མ་སྦྱང་པ་ལ་གསང་སྔགས་བླ་མེད་དུ་གསུང་བའི་ཡི་དམ་ལ་གར་གྱི་ཉམས་དགུ །དུར་ཁྲོད་
ཀྱི་ཆས་བརྒྱད། རུས་པའི་རྒྱན་དྲུག་ལ་སོགས་པའི་རྒྱན་ཐམས་ཅད་མ་ཚང་བ་མེད་པར་གསལ་སང་ངེ་བསྒོམ་པ་སྟེ། དེ་ལམ་
དུ་ཁྱེར་བ་ལ་ཆོས་གསུམ་སྟེ། ཐ་མལ་གྱི་སྒོ་གསུམ་ལྷའི་སྐུ་གསུང་ཐུགས་སུ་སྦྱང་བ་ལ་རྣམ་པ་གསལ་བ། དེས་དེ་ཉིད་ཤེས་པ་
ལ་རྣམ་དག་དྲན་པ། ཀུན་བརྟག་མཉམ་རྗེས་གཅོད་པ་ལ་ང་རྒྱལ་བརྟན་པའོ། ༈ དང་པོ་རྣམ་པར་གསལ་བ་ནི། རང་དོན་དུ་ཐ་

༄༅། །མལ་གྱི་སྒོ་གསུམ་གྱི་གཉེན་པོར་འགྲོ་བས་རང་གི་ལུས་ངག་ཡིད་གསུམ་སྐུ་གསུང་ཐུགས་སུ་གནས་གྱུར་ནས་དེའི་
བྱེད་ལས་སུ་གཞན་དོན་གནས་སྐབས་མཐར་ཐུག་ཐམས་ཅད་དུ་འཁོར་ཕུན་གསུམ་ཚོགས་པའི་རྟེན་འབྲེལ་འགྲིགས་པ་ཡིན་པས། དང་
པོ་བྱང་ཆུབ་མཆོག་ཏུ་སེམས་བསྐྱེད། དེ་ནས་ས་བོན་ནས་རིམ་ཀྱིས་བསྐྱེད་པའམ། ཡང་ན་དྲན་རྫོགས་སུ་རྒྱན་ཆ་ལུག་སྐུ་
མདོག་ཕྱག་མཚན་ཐམས་ཅད་རང་རང་གིས་མངོན་རྟོགས་ནང་ནས་ཡོད་པ་ལྟར་དུ་བསྒོམས་པས། སྤང་བྱ་སྤོང་ཞིང་བསྒྲུབ་བྱ་མངོན་དུ་བྱེད་
ནུས་པ་སྟེ། ༈ དེ་ཡང་རྡོ་རྗེ་ཕག་མོ་ལྟ་བུ་ལ་སྦྱར་ན། གདན་སྲ་ལ་བརྟན་པ། ཡངས་པ། ཞབས་བསྒྲད་ཁམས་ཆེ་བ། སྐུ་
འགྱིང་བག་དང་ལྡན་པ། སྐུ་མདོག་གསལ་ཞིང་ལང་ཚོ་རྒྱས་པ། བདེ་བས་གང་བ། རུས་པའི་རྒྱན་ཐམས་ཅད་དཀར་

ལ་རིང་བ། མི་མགོ་རློན་པ་ཁྲག་འཛག་པ་ལྔ་བཅུའི་ཕྲེང་བ་རིམ་པར་བསྒོམ། ཕྱག་མཚན་ཟངས་གྲི་རྣོ་བ་ཆོས་གསུམ་དང་ལྡན་པ། ཁ་
ཊཱཾ་ཁ་ཆོས་དྲུག་དང་ལྡན་པ། དེས་མི་རོའི་གསང་གནས་གནས་པར་སྡོམ་པ་མི་འཆོར་བའི་རྟེན་འབྲེལ་ཡིན་ནོ། ཞལ་དང་མཆེ་བ་གསལ་
ཞིང་སྐུའི་རྣམ་པ་གང་ཡང་མི་གསལ་བ་མེད་པ་ཡུན་རིང་དུ་བསྒོམ། དེ་ལྟར་ཡི་དམ་གྱི་ལྷ་བསྒོམ་པའི་དུས་སུ་ཚོད་ཡོད་དང་ལྟེམ་རྐྱང་མི་བྱེད་
བར་རིག་པ་ངར་དང་ལྡན་བས་དད་ཅིང་གུས་པ་དང་། གསལ་ཞིང་རོ་མྱོང་བར་ཡུན་རིང་དུ་བསྒོམ། དེ་ལྟར་རྒྱུད་ནས་བཤད་པ་ལྟར་རྣམ་
པ་གསལ་བས། གནས་སྐབས་སུ་ཡོན་ཏན་འབྱུང་ཚུལ། དེ་ལ་སྣང་སེམས་སྐད་ཅིག་མའི་རང་གཟུགས་རྟེན་འབྲེལ་གྱི་ཆེ་བ་རྒྱུ་འབྲས་
གྱི་བབས་སམ་གཤིས་ཡིན་པས་འབྱུང་བ་སྟེ། གདན་ཆེ་ལ་བརྟེན་པས་ཚེ་རིང་། ཆུང་ན་ཚེ་ཐུང་། ཞབས་བསྒྲད་ཁམས་ཆེན། སྡོད་

༄༅། །ཚུག་བཟང་། ས་ཆ་དང་དགོན་པར་འཕོ་འཆུག་མེད་པར་ཟིན། སྐུ་ལ་ལང་ཚོ་རྒྱས་ཤིང་བདེ་བས་རྒྱས་པར་
བསྒོམ་པ་ནི། ནད་ཉུང་ལ་ཁམས་བཟང་། རང་རྒྱུད་པ་རྒས་པ་བསྒོམ་པས་ཁམས་ངན་ནད་མང་། གྲྭ་བུ་སློབ་རྣམས་ཀྱང་ངན་
པ་ནད་མང་བ་ཁོ་ན་འོང་། ཐོད་རློན་ཕྱི་ཕྲེང་བ་ཚོམ་སྣུམ་པ་ཁྲག་འཛག་པར་བསྒོམ་པས། ཚེ་རབ་ཐམས་ཅད་དུ་རང་མཐུན་རྐྱེན་
འཛོམ་ཞིང་འཁོར་འབྱོར་པ་དང་ལྡན། མཆེ་བ་རྣོ་ལ་དཀར་བར་བསྒོམས་པས་འཁོར་ཐམས་ཅད་བཀའ་ལ་ཉན་དྲེགས་པ་ཅན་དབང་དུ་འདུ། མ་
གསལ་ན་འཁོར་བཀའ་ལ་མི་ཉན། དྲེགས་པ་ཅན་དབང་མི་འདུ། རུས་པའི་བརྒྱན་ཐམས་ཅད་དཀར་ལ་རིང་བར་བསྒོམ་པས། 
རང་གཞན་གཉིས་ཀ་ལོངས་སྤྱོད་དང་ལྡན་པ་འོང་། སྐུའི་རྣམ་པ་གང་ཡང་མི་གསལ་པ་མེད་པ་བསྒོམས་པས། བར་ཆོད་དང་

བགེགས་ལ་སོགས་པ་མི་འབྱུང་། མི་གསལ་ན་གང་མི་གསལ་བའི་ཐད་དུ་བར་ཆད་དང་ཤོར་གང་འགའ་རེ་འོང་བ་ཡིན། གང་ཡང་
མ་གསལ་ན་ཡོན་ཏན་ཅི་ཡང་མི་འབྱུང་། ཕྱག་མཚན་གསལ་བར་བསྒོམས་པས། བྱ་བ་གང་བརྩམ་འགྲུབ། མ་གསལ་
ན་ཅི་བསམ་མི་འགྲུབ། སྤྱན་གཡས་མ་གསལ་ན། འཁོར་གཡས་ཞར་བ་འོང་། གཡོན་མ་གསལ་ན། གཡོན་ཞར་བའོ། དེ་
ལ་སོགས་པའི་རྐང་ལག་གཡས་གཡོན། རྣ་བ་གཡས་གཡོན་ལ་སོགས་པ་གང་མ་གསལ་བའི་ཐད་དུ། འཁོར་ལ་བྱུང་ནས་ཞ་ལོང་
འོན་ལྐུག་ཅན་འབྱུང་བ་ཡིན། དེ་ལ་བསྐྱེད་རིམ་གསལ་མི་གསལ་གྱི་སྐྱོན་ཡོན། གནད་ཀྱི་རྟེན་འབྲེལ་གྱིས་འབྱུང་ལུགས་འདི། །
བསྐྱེད་རྫོགས་ཟུང་འཇུག་མངོན་དུ་མ་གྱུར་ཚ་དང་དོན་ལ་འོང་བ་ཡིན། ཟུང་འཇུག་མངོན་དུ་གྱུར་ནས་གཞན་དོན་འཁོར་གྱི་བྱེད་ལས་ལ་འབྱུང་

༄༅། །བ་ཡིན་པས། །འཁོར་ཕུན་སུམ་ཚོགས་ལ་ས་བོན་སྐྱོན་མེད་དགོས་པ་ལྟ་བུ་བསྐྱེད་རིམ་ཡིན་པས་ནན་པ་གསལ་
བ་གལ་ཆེ། གསལ་བ་རང་ཡང་དོན་སྤྱིའི་རྣམ་པར་མི་ཕན། སྐད་ཅིག་མའི་ངོ་བོར་གསལ་བའི་རང་མཚན་མངོན་དུ་བྱེད་པ་གཅིག་དགོས། །
དེ་ལྟར་མི་ཤེས་པས་སེམས་སྐད་ཅིག་མ་དེས་གདོད་དེ་ཉོན་མོངས་པར་ཤར་ལ། དོན་སྤྱིའི་བློ་ཡུལ་དེ་ལྷ་ལ་མོས་པ་སྐད་ཅིག་ཙམ་བྱས་
ཀྱང་ཉོན་མོངས་གཉེན་པོར་མི་འགྲོ་ནས་སླར་ཉོན་མོངས་པ་གང་བསྐྱེས་ཀྱིས་དུག་སྟོབས་འཕེལ་བ་ཡིན། ད་ལྟ་སྙིགས་མའི་དུས་སུ་
སེམས་ཅན་ཉོན་མོངས་པའི་དབང་དུ་སོང་བས། བསྐྱེད་རིམ་མི་གསལ་ཞིང་ཆ་ཤས་ཅུང་ཟད་ཙམ་གང་གསལ་དེ་ཡང་བདག་འཛིན་
གྱི་དབང་དུ་བྱས་ནས། གཞུང་དུ་བཤད་པ་བཞིན་སྔགས་ཀྱི་གྲངས་སོང་ཡང་ནད་དུ་ནུས་པ་ཅི་ཡང་མེད་ཅིང་། ཕྱི་རུ་འདོད་ཡོན་ལ་ཞེན་

པ་མི་ཆོད་པ་དེས་སེམས་ཉོན་མོངས་པའི་དབང་དུ་བཏང་ནས། ཁར་སྔགས་བཟླས་སྐད་བྱས་པས་མི་ཕན། ལྷར་གསལ་བ་རང་
ལ་ཡང་སེམས་དང་གཉིས་མེད་གཅིག་དུ་འདྲེས་པའི་ངང་ལ་འཁྲུལ་པ་ཡི་དམ་ཀྱི་ལྷར་གསལ་བས། བདག་འཛིན་གྱི་གཉེན་པོར་འགྲོ་
བས་གསལ་བའི་ཡོན་ཏན་བཤད་པ་ལྟར་འབྱུང་བ་ཡིན་ནོ། ༈ རྣམ་དག་དྲན་པ་ལ་གཉིས་སྟེ། རྟགས་དང་སྟོང་པའི་རྣམ་དག་དྲན་པའོ་
རྟགས་ཀྱི་རྣམ་དག་ནི། རྡོ་རྗེ་ཕག་མོ་ལྟ་བུ་ལ་སྦྱར་ན། སྤྱན་གསུམ་སྐུ་གསུམ་ཞབས་བརྐྱང་བསྐུམ་སྲིད་ཞིའི་མཐའ་ལ་མི་གནས་
པ། ཞབས་གཉིས་བདེན་གཉིས་ཟུང་འཇུགས། ཟངས་གྲི་དང་ཐོབ་པ་ཤེས་རབ་དང་སྙིང་རྗེ། ཟངས་གྲི་ཆོས་གསུམ་ལྡན་སྟེ། །
བསྒྲུབ་བྱ་ལ་སྦྱར་ན་རྣམ་ཐར་སྒོ་གསུམ། སྤང་བྱ་ལ་སྦྱར་ན་རྣམ་རྟོག་གཅོད་པ། ཉོན་མོངས་གཅོད་པ། དངོས་པོ་འཛིན་པ་

༄༅། །གཅོད་པ་དང་གསུམ་མཚོན་པའོ། ཁ་ཊཱཾ་ཐབས་ཤེས་རབ་མཚོན་པ། ཞེས་པ་ཆོས་དྲུག་ལྡན་དུ་གནས་སྟེ། 
ཡར་གྱི་རྩེ་མོ་རྡོ་རྗེ་རྩེ་ལྔ་པ་གཅིག་འོང་སྟེ། དེའི་རྩེ་མོ་ལྔ་རིགས་ལྔ་ཡེ་ཤེས་ལྔ་སྐུ་ལྔ་མཚོན། མར་གྱི་རྩེ་ལྔས་ཡུམ་ལྔ་འགྱུར་བ་ལྔ་
མཚོན། དེ་དང་ལྟེ་བའི་བར་ན་པདྨ་འདབ་མ་བརྒྱད་བརྒྱད་ཡོད་པ་སེམས་དཔའ་སེམས་མ་བཅུ་དྲུག་མཚོན། ལྟེ་བར་ར་བ་དེས་གཙོ་
བོའི་གནས་ཆོས་ཀྱི་དབྱིངས་ན་རྡོ་རྗེ་འཆང་བཞུག་པ་མཚོན། དེའི་འོག་དུ་མི་མགོ་སྐམ་པོ་གསུམ་ཡོད་པས་ཆོས་སྐུ་སྐྱེ་བ་མེད་པ་མཚོན། 
གསུམ་འོང་བའོ་རྒྱུ་མཚན་ནི། སྟོད་པ་ཉིད་དང་། མཚན་མ་མེད་པ་དང་། སྨོན་པ་མེད་པ་སྟེ། རྣམ་ཐར་སྒོ་གསུམ་
མཚོན། དེའི་འོག་དུ་བུམ་པ་བདེ་བ་ཆེན་པོས་གང་བ་ཡོད་པས་ལོངས་སྐུ་མཚོན། དེའི་འོག་ཏུ་རྡོ་རྗེ་རྒྱ་གྲམ་ཤར་དཀར། ལྷོ་

སེར། ནུབ་དམར། བྱང་ལྗང་བ། སྤྲུལ་སྐུ་འཕྲིན་ལས་བཞི་མཚོན། རྐང་པ་དེ་གཞུང་ཚིག་གམ་རྐང་ལ་བྱ་བར་བཤད་དེ། །
ཆོས་བདག་ཆ་དེ་པ་མཚོན། གཤམས་རྡོ་རྗེ་རྩེ་བཞི་བར་འོང་སྟེ། ཚད་མེད་བཞི་མཚོན། རྩེ་གསུམ་དུ་བྱས་ན་ངན་སོང་གསུམ་
གྱི་སྒོ་གཅོད་པའི་བརྡ་ཡིན། རྟིང་པས་མི་རོའི་གསང་གནས་མནན་པས་སྡོམ་པ་མི་འཆོར་བའི་རྟེན་འབྲེལ་ཡིན། ཕྱག་རྒྱ་རིག་ལྔའམ་
ཕར་ཕྱིན་དྲུག །མི་མགོ་ལྔ་བཅུ་འདུ་བྱེད་ལྔ་བཅུ་ཟད་པ། སྐུ་གྲོལ་བ་ཉོན་མོངས་པའི་འཆིང་པ་ལས་གྲོལ་བ། རོ་གདན་ཆོས་སྐུ། །
ཉི་གདན་ལོངས་སྐུ། བད་གདན་སྤྲུལ་སྐུ། ཕག་ཞལ་དོན་དམ། ཁྲོ་ཞལ་ཀུན་རྫོབ་སྟེ་བདེན་པ་གཉིས། ཁམས་རིག་པའི་
ལྷ་མོ་ནི་འབྱུང་བ་ལྔའི་ལྷ་མོ་ལྔ། སྐུ་མདོག་དམར་མོ་ནི་ཐུགས་རྗེས་ཆགས་པའོ། དེ་ལྟར་ལྷ་སོ་སོའི་གཞུང་ནས་བཤད་པའི་རྟགས་གྱི་

༄༅། །རྣམ་དག་ཤེས་པར་བྱ་སྟེ། དཀར་པོ་སྐྱོན་གྱིས་མ་གོས་པ། ནག་པོ་ཆོས་ཉིད་ལས་མི་འགྱུར་བ། སེར་པོ་
ཡོན་ཏན་རྒྱས་པ། དམར་པོ་མཐའ་གཉིས་དབང་དུ་འདུ་བ། ལྗང་གུ་འཕྲིན་ལས་ཐོགས་མེད། ཕྱག་གཉིས་ཐབས་དང་ཤེས་རབ། 
སྤྱན་གསུམ་སྐུ་གསུམ། ཞལ་གཅིག་དུ་མ་རོ་གཅིག །ཕྱག་མཚན་ཡང་འཁོར་ལོས་ཉོན་མོངས་གཅོད་པ། རྡོ་རྗེ་པ་ཆོས་ཉིད་
མི་འགྱུར་བ། རིན་པོ་ཆེས་དགོས་འདོད་འབྱུང་བ། པདྨ་སྐྱོན་གྱི་མ་གོས་པ། རྒྱ་གྲམ་འཕྲིན་ལས་ཐོགས་མེད། དེ་ལ་སོགས་
པ་གཞུང་ན་བཤད་པ་ལྟར་དྲན་པར་བྱའོ། ༈ གཉིས་པ་སྟོང་པའི་རྣམ་དག་ནི། ལྷ་དེ་ཡང་རང་རྒྱུད་དུ་གདོས་པ་ཅན་མ་ཡིན་པར་
སྣང་ལ་རང་བཞིན་མེད་པ་ཆུ་ནང་གི་ཟླ་བ་ལྟ་བུར་སེམས་ཀྱི་རྣམ་འཕྲུལ། ཡེ་ཤེས་སྒྱུ་མའི་སྐུར་བསྒོམ་པ་སྟེ། དེ་ཡང་ལྷའི་རྣམ་པ་

མ་འགག་པར་སྣང་བ་དེ་ཉིད་རང་གི་རིག་པའི་རྩལ་ཤར་བ་ཡིན། ཤར་བ་དེ་ཉིད་གདོད་ནས་སྤྲོས་བྲལ་དུ་གནས་པ་མ་འགགས་པར་སྣང་བ་
ཡེ་ཤེས། མ་གྲུབ་པའི་ཆ་དེ་ཆོས་ཉིད་དེ་གཉིས་བསྐྱེད་རིམ་སྐད་ཅིག་མའི་སྟེང་དུ་དབྱེར་མེད་པའི་སྟོང་པའི་ཐད་དེ་ཆོས་སྐུ། གསལ་བ་
སྤྲུལ་སྐུ། གསལ་སྟོང་གཉིས་སུ་མེད་པ་ལོངས་སྐུ། དེ་གསུམ་དབྱེར་མེད་པའི་ངོ་བོ་གདོད་ནས་བློ་ལས་འདས་པ་དེ་ངོ་བོ་ཉིད་ཀྱི་སྐུ། །
དེ་ལྟར་སྐུ་བཞི་ཡེ་ཤེས་ལྔའི་བདག་ཉིད་དུ་ཤེས་པ་དོན་དམ་གྱི་རྣམ་དག་ཡིན། ༈ གསུམ་པ་ཀུན་བརྟག་མཉམ་རྗེས་གཅོད་པ་ལ་ང་རྒྱལ་བརྟན་
པ་ནི། གོང་གི་གསལ་དྲན་གཉིས་ལམ་དུ་ཁྱེར་ནས་ཉམས་སུ་ལེན་པའི་ཐབས་ཡིན་ཏེ། དང་པོ་ཚད་མེད་བཞིས་བསོད་ནམས་ཀྱི་ཚོགས་
བསགས་ནས་སྣོད་བཅུད་མི་དམིགས་པའི་ངང་དུ་བྱང་ཆུབ་མཆོག་ཏུ་སེམས་བསྐྱེད་པའི་ངང་ལ་ཡི་དམ་གྱི་ལྷ་བསྐྱེད་པས། བྱང་ཆུབ་ཀྱི་

༄༅། །སེམས་ལས་འཁྲུངས་པའི་ཡི་དམ་སྣང་ལ་རང་བཞིན་མེད་པ་མེ་ལོང་ནང་གི་གཟུགས་བརྙན་ལྟ་བུར་གསལ་སིང་ངེ་བར་
བསྒོམ་པ། དེ་སྟོང་པར་ཤེས་པས་ངོ་བོ་འཛིན་མེད་ལ་སེམས་བསྐྱེད་པས། བདག་འཛིན་ཆོད་ནས་ལམ་དུ་འགྲོ་བས་ཉོན་མོངས་པ་ཟད། 
མཐར་ཐུག་གཞན་དོན་འཁོར་བ་མ་སྟོང་བར་དུ་འབྱུང་བ་ཡིན་ཏེ། དེའི་དོན་ལ་མངོན་རྟོགས་ཚིག་བཞི་པ་རེའི་མགོར་ཡང་སེམས་ཅན་ཐམས་ཅད་སངས་
རྒྱས་ཐོབ་པར་བྱ། དེའི་ཆེད་དུ་ཡི་དམ་གྱི་ལྷ་བསྒོམ་སྙམ་པ་ཁོ་ན་བྱས་ལ། ཅི་བྱེད་བྱང་ཆུབ་ཀྱི་སེམས་ཀྱིས་ཟིན་བདག་འཛིན་གྱི་འདོད་
པའི་དྲི་མ་མེད་པས་ཆོས་གང་བྱེད་ཐེག་ཆེན་གྱི་ལམ་དུ་འགྲོ་བས་འདི་གལ་ཆེའོ། དེས་ན་ཐོག་མར་བྱང་ཆུབ་ཀྱི་སེམས་ཁྱད་པར་ཅན་གཅིག་མ་
སྐྱེས་བར་དུ་ཆེད་དུ་སྐྱེས་ནས། སྐྱེས་པ་དང་དེའི་དང་མ་ཤོར་བར་བསྐྱེད་རིམ་བསྒོམ། རིག་པའི་ངོ་བོ་ལྷ་རུ་གསལ་བའི་ངོ་བོ་སྣང་

ལ་རང་བཞིན་མེད་པ་ཤར་བ་ལྟ་བ། གསལ་བའི་ངང་ལ་རིག་པ་སྐད་ཅིག་ཀྱང་མ་ཡེང་བ་བསྒོམ་པ། སྤྱོད་ལམ་ཐམས་ཅད་ལྷ་རུ་གསལ་བའི་རིག་
ངང་ནས་བྱེད་པ་སྤྱོད་པ། དམ་ཚིག་ལ་ལྔ། ལྟ་བའི་དམ་ཚིག་སྣང་ཆད་མཐའ་སེལ། སྟོང་པས་རྟག་མཐའ་སྤང་། རྟག་ཆད་
གཉིས་དང་བྲལ་བའི་སྣང་སྟོང་གཉིས་མེད་དང་མི་འབྲལ་བ་དེ་དམ་ཚིག་ཡིན། བསྒོམ་པའི་དམ་ཚིག་ལྷར་གསལ་བའི་ཐད་དུ་རིག་པ་སྐད་
ཅིག་ཀྱང་མ་ཡེང་པ་ནམ་ཡེང་ནས་ཐ་མལ་གྱི་སྣང་བ་རང་རྒྱུད་པར་ཤར་ཙ་བསྒོམ་པའི་དམ་དམ་ཚིག་ཉམས་རྗེས་ཤེས་ཀྱིས་དམ་ཚིག་སྤྱོད་ལམ་ཐམས་
ཅད་དུ་ལྷ་ཡི་ང་རྒྱལ་དང་མ་བྲལ་བར་བྱ། སྐད་རེ་ཡང་ཡང་འཁྲུལ་མ་ཚུད་པར་དྲན་པས་བཟུང་ནས། བཟའ་བཏུང་ཚོགས་འཁོར་དུ་ཤེས་
པ། གོས་ལ་སོགས་པ་བཅང་པའི་དམ་ཚིག་དང་མ་བྲལ་བར་བྱ། དེ་ལྟར་གསལ་དག་ང་རྒྱལ་བརྟན་པས་ལྷ་བསྒོམ་པ་མཐར་ཕྱིན་

༄༅། །པའི་ཚད་ལ། འབྱོང་བ། ལས་སུ་རུང་བ་བརྟན་པ་ཐོབ་པ་དང་གསུམ་དུ་གསུང་སྟེ། འབྱོང་བ་ནི། དེ་ལ་
གཙོ་འཁོར་གཞལ་ཡས་ཁང་དང་བཅས་པ་བ་སྤུའི་བུ་ག་ཚུན་ཆད་དུ་གསལ་ནུས་པའམ། ཡུངས་འབྲུའི་ནང་དུ་བསྐྱེད་པར་ནུས་པའོ། དེ་ལ་
ཇེ་ཇེ་གོམས་པས། ལས་སུ་རུང་བ་ནི་དངོས་སུ་མཐོང་བ་དང་རེག་པའི་མཚན་མ་ཅན། རྡོ་རྗེའི་ར་བ་ལ་སོགས་པ་གཞན་གྱི་འདའ་བར་མི་ནུས་
སྟེ། དེ་ཡང་ད་ལྟ་བསྐྱེད་རིམ་གསལ་བའི་སྐད་ཅིག་ལ་གཟུགས་མེད་ཀྱི་དངོས་མཐོང་ནས་འདའ་མི་ནུས་སོ། དེ་ལ་
བརྟན་པ་ཇེ་ཇེ་ཐོབ་པ་དང་། གཟུགས་ཅན་གྱི་དངོས་སུ་མཐོང་བ་འོང་བར་གསུང་། དེའི་ངང་ལ་ཡུན་རིང་གོམས་པས་མཐར་བརྟན་པ་
ཐོབ་པའི་ཚད་ནི། རང་གཞན་ཐམས་ཅད་ལྷའི་སྣང་བ་ལ་སྤྱོད་པ་མཁྱེན་ཆེ་ཆུང་གང་བྱུང་ཡང་། ལྷའི་སྣང་བ་ཕྲོག་མི་ཐུབ་པར་བརྟན་

པའོ། དེ་ལྟར་བརྟན་པ་ཐོབ་པ་ལ། ད་ལྟའི་རིག་པ་སྐད་ཅིག་མ་ལྷར་གསལ་བའི་ངང་ནས་མ་ཡེངས་བ་དེ་བསྒྲུབ་བྱའོ། ནམ་ཡེང་བ་
དང་སྔར་གྱི་བག་ཆགས་གོམས་སྟོབས་ཆེ་བས། རིག་པའི་རྩལ་དུ་ཐ་མལ་གྱི་སྣང་བ་རེ་ཤར་བ་ཡང་སྤང་བྱ་ཡིན་པས། དེ་གཉིས་ལ་
སྤང་བླང་བྱེད་ནས་ལྟོས་ཟད་འབྱུང་དགོས། དེ་གཉིས་སྤང་གཉེན་གྱི་ཚུལ་དུ་འོང་བས། གཉིས་ཀའི་བདག་པོ་རིག་པ་སྐད་ཅིག་
མ་འདི་ཡིན་པས། སྐད་ཅིག་མ་ལྷ་རུ་གསལ་དུས་ཐ་མལ་གྱི་སྣང་བ་མེད། ལུས་ངག་ཡིད་གསུམ་ལྷའི་སྐུ་གསུང་ཐུགས་སུ་ཤར་
ཡེང་ནས་ཐ་མལ་དུ་སོང་ནས་སྣོད་བཅུད་རང་རྒྱུད་པར་སྦྱང་དུས་ལྷ་མེད། ཐ་མལ་གྱི་ལུས་ངག་ཡིད་གསུམ་དུ་སོང་བ་དེ་རྒྱ་ཆེ་བས་མུན་
པའི་གླིང་དང་འདྲ། སྐད་ཅིག་མའི་ངོ་བོར་ལྷར་གསལ་བ་དེ་གློགས་འགྱུ་བ་ཙམ་གཅིག་ཡིན་པས། དེ་ལ་སྙིང་རུས་དང་བརྩོན་འགྲུས་

༄༅། །བྱེད་ནས། ཕྱི་རུ་རྣམ་གཡེང་སྤང་། ནང་དུ་ལུས་ངག་ཡིད་གསུམ་དབེན་པའི་ངང་ནས། སྐད་ཅིག་མ་ལྷ་
རུ་གསལ་བའི་དོན་ལ་རྩེ་གཅིག་དུ་མ་ཡེང་བ་བྱེད་པས། སེམས་གཉིས་མེད་ཡིན་པས་གནད་ཀྱི་རིག་པ་བསྐྱེད་རིམ་གྱི་ངང་དུ་ཇེ་ཇེ་བརྟན་
པ་ཐོབ་པ་ལྟར། ཐ་མལ་གྱི་སྣང་བ་ཇེ་ཇེ་ཆུང་བར་འགྲོ་ཆོས་ཉིད་ཡིན། མཐར་བརྟན་པ་ཐོབ་པ་དང་། གསང་སྔགས་ཀྱི་རྒྱུད་ལས་
གསུང་པ་ལྟར་ལས་སྦྱོར་ཐམས་ཅད་འགྲུབ་པས། ཐུན་མོང་གི་དངོས་གྲུབ་ཐོབ་པའི་གྲུབ་ཆེན་ལ་སོགས་ཡིན་ནོ། ༈ རྡོ་རྗེ་གུར་ལས། ཕྱག་
རྒྱ་ཆེན་པོ་རབ་སྦྱོར་བས། །རྡོ་རྗེའི་སྐུ་ནི་རབ་ཏུ་འགྲུབ། །རིན་ཆེན་བཟླས་པའི་ཁྱད་པར་གྱིས། །དྲི་མེད་རྡོ་རྗེའི་གསུང་དུ་འགྱུར། །
བརྟན་ནམ་རྡོ་རྗེ་རབ་བསམ་ནས། །རིན་ཆེན་སེམས་སུ་རབ་ཏུ་འགྲུབ། ཅེས་པའི་ལྷ་སྒོ་སྣང་སྟོང་ཕྱག་རྒྱ་ཆེན་པོའི་ངང་ནས་སྐུ། །

གྲགས་སྟོང་ཕྱག་རྒྱ་ཆེན་པོའི་ངང་ནས་གསུང་། ༈ དེ་ལ་ཡང་གསུམ་སྟེ། རབ་གཉིས་མེད་དོན་གྱི་བཟླས་བ། འབྲིང་འབྱུང་
འཇུག་རྡོ་རྗེའི་བཟླས་བ། ཐ་མལ་བགྲང་ཕྲེང་འཛིན་པ་ལ། ཞི་རྒྱས་དབང་དྲག་བཞི་ལ་ཕྲེང་བ་མི་འདྲ་བ་བཞི་འབྱུང་། ཞི་བ་
ལ་དུང་ངམ་མེན་ཤེལ། རྒྱས་པ་ལ་བོ་ཏི་ཙ་མམ་པར་ལོ། དབང་ལ་པདྨའི་ཕྲེང་བའམ་ལོང་ཏད། དྲག་པོ་ལ་ཚར་ནག་གམ་རུ་དྲག་རཀྵ་
སྦྲུལ་གྱི་ཚིགས་པ་ལའང་བྱེད་པར་བཤད། ༈ ཡང་བདེ་མཆོག་ལས། སྐྱེས་པའི་རུས་པ་ལ་བྱ་བར་གསུང་། ཕྲེང་བ་དེ་རྣམས་
ལ་ཕན་ཡོན་ཆེ་ཆུང་གིས་ཁྱད་པར་ནི། ༈ མི་གཡོ་བ་བླ་མེད་ནས་འདི་གསུང་། པོ་ཏ་ཅོ་ནི་བྱེ་བར་འགྱུར། ལོང་ཏང་སྟོང་འགྱུར། 
པར་ལོ་བརྒྱ་འགྱུར། སོར་མོ་ལ་འབྱུང་བ་བཅུ་རུ་འགྱུར་བར་གསུང་། གསང་བའི་ཕྲེང་བ་ནི་ཐོད་པའི་ཕྲེང་བ་ལྟ་བུའོ། ཕྲེང་

༄༅། །ལུང་བུ་མོ་གཙང་མས་བཀའ་བའི་དགུར་བསྒྲིལ་ཐེག་པ་དགུ་མཚོན། མདོ་འཛིན་གཉིས་བརྩེགས་ཐབས་ཤེས་
གཉིས་སམ། བདེན་གཉིས་མཚོན། ཕྲེང་བ་མི་འདྲ་བ་མང་པོ་དེས་བློ་སྣ་མང་བ་དང་། བྱ་བ་མགོ་མི་ཐོན་པ་དང་། ལས་གཅིག་
དུ་མི་གྲུབ་པ་ལ་སོགས་སྐྱོན་དུ་མ་འབྱུང་། མགྲོན་བུ་སོ་བཙིགས་པ་འདྲ་བ་དེ་བརྒྱ་གམ་སྨི་བས། དེ་རྣམས་སྤང་ལ་སྐྱོན་མེད་པའི་ཕྲེང་བ་
དེ་རབ་གནས་བྱེད་ན། གདན་སྟིང་དུ་བཞག་ལ་བགེགས་བསྐྲད་ལ། སྭ་བྷ་ཝས་སྔགས་ཀྱིས་སྟོང་པའི་ངང་ལས། སྐད་ཅིག་གིས་
བཅོམ་ལྡན་འདས་དམ་ཚིག་རྡོ་རྗེ་སེམས་དཔའ་སྐུ་མདོག་ལྗང་གུ་ཞལ་གཅིག་ཕྱག་གཉིས་པ་གཡས་རྡོ་རྗེ་གཡོན་དེས་ཡུ་བ་བྱས་པའི་དྲིལ་བུ་ཐུགས་
ཀར་བསྣོལ་ནས། ཡུམ་ལ་འཁྱུད་པ་ཡུམ་རྡོ་རྗེ་སྒྲོལ་མ་གཡས་གྲི་གུག་གཡོན་ཐོད་པ་བདུད་རྩིས་གང་བས་ཡབ་ལ་འཁྱུད་པ། སྐུ་མདོག་

ཡབ་དང་མཚུངས་པ། གཉིས་ཀ་རུས་པ་དང་རིན་པོ་ཆེའི་རྒྱན་གྱིས་བརྒྱན་པར་གྱུར། ཡེ་ཤེས་སེམས་དཔའ་སྤྱན་དྲངས་ལ་གཉིས་
སུ་མེད་པར་བསྟིམ། དེ་ལ་ཕྱི་ནང་གསང་གསུམ་གྱིས་མཆོད་དེ། རྟེན་འབྲེལ་སྙིང་པོ་ཉི་ཤུ་རྩ་གཅིག་གི་མེ་ཏོག་དོར་ནས། དམ་
ཚིག་རྡོ་རྗེ་སེམས་དཔའ་ཡབ་ཡུམ་འོད་དུ་ཞུ་ནས་ཐིམ་པས། ངོ་བོ་དམ་ཚིག་གི་རྡོ་རྗེ་སེམས་དཔའ་ཡབ་ཡུམ་ལ། རྣམ་པ་ཨ་ལི་
ཀ་ལའི་ཡིག་འབྲུར་གནས་པ། མདོ་འཛིན་སྐུ་གསུམ་གྱིས་བདག་ཉིད་ཅན། སྔགས་ཀྱི་ནུས་པ་དཔག་དུ་མེད་པ་འབྱུང་ཞིང་། འཕྲིན་
ལས་ཐམས་ཅད་ཐོག་པ་མེད་པར་འགྲུབ་པར་བྱེད་པའི་བྱེད་ལས་ཅན་དུ་གྱུར་པར་བསམ་ལ། བཀྲ་ཤིས་དང་བསྔོ་བ་བྱ། དེ་ལྟར་རབ་
གནས་བྱས་པའི་ཕྲེང་བ་དེ། མིས་མི་བགོམ་པའི་ས་ལ་བཞག མི་ལ་མི་བསྟན། མི་ལག་མི་འགྲིམ། དེ་ནས་བཟླས་པ་བྱེད་པའི་

༄༅། །ཐོག་མར། ཨོཾ་རུ་ཙིར་མ་ནི་པྲ་ཝར་ཏ་ཡེ་ཧཱུཾ་ཕཏ། བདུན་དང་རྟེན་འབྲེལ་སྙིང་པོ་གསུམ་གྱིས་ཕྲེང་བ་བྱིན་གྱིས་
བརླབ། སངས་རྒྱས་དོན་ཡོད་གྲུབ་པར་གསལ་གདབ་ལ། ཞི་བ་ལ་མཛུབ་མོ། རྒྱས་པ་ལ་གུང་མོ། དབང་ལ་སྲིན་ལག །
དྲག་པོ་ལ་ཐེའུ་ཆུང་ལ་བསྐོན་ཏེ། ལྷ་མོ་ལ་གཡོན། ཕོ་ལ་གཡས་པས་བསྒྲང་ངོ་། དེ་ཡང་ལྷ་བསྒོམ་པ་སྔགས་བཟླ་བའི་དུས་
སུ་སྐྱོན་དབང་ལམ་ཤོར་བ་གལ་ཆེ་སྟེ། ༈ སངས་རྒྱས་གསང་བས། །སྐྱོན་བཅུ་ལེ་ལོ་དོར་བ་དང་། །སྐྱོན་བརྒྱད་སྤང་
སྟེ་བརྩོན་པར་སྦྱར། ཅེས་གསུང་པས། དེ་ལ་སྐྱོན་བཅུ་ནི། སྒྲ་སྐྱོན་ལ་ལྔ་སྟེ། སྒྲ་ཆེ་ཆུང་གཉིས། མྱུར་བུལ་
གཉིས། ཞར་བ་དང་ལྔའོ། དེ་ལ་སྒྲ་ཆེན་འབྱུང་པོས་ལེན་མོ་བྱེད་ནས། བཟླས་བའི་ནུས་པ་ཉམས་པར་གྱུར་བ་དང་། 

སྣོད་མེད་ཀྱི་ཐོས་མི་ཉན་པའི་ཕྱིར་རོ། སྒྲ་ཆུང་ན། ཚིགས་ཟུར་མི་ཕྱིན་ནས་བར་ཆད་པས་མཐུ་མེད་པའོ། མྱུར་དྲག་ན་ལྕེ་དུབ་
པ་ལ་སོགས་པས་ཆད་པས། སྔགས་བཟླ་མི་ནུས་ལ། བུལ་ན་གྲང་མི་ཐོན་པར། དུས་འདའ་ནས་མ་རྫོགས་པར་བར་ཆད་འབྱུང་
བར་ཆད་ལྔ་ནི། གླལ་བ་དང་། སྦྲིད་པ་བྱེད་པ་དང་། མི་དང་གཏམ་བྱེད་པ་དང་། གཉིད་ལོག་པ་དང་། སེམས་ཡེང་
ན་ཏིང་ངེ་འཛིན་གྱི་སྲོག་མེད་པས་བར་ཆོད་ན། ཡི་དྭགས་དང་བདུད་ལ་སོགས་པས་བར་ཆད་བྱེད་དོ། ༈ དེ་ཡང་རྔམ་ཀློག་ལས། །
སྒྲ་ཆེན་སྐྱོན་འགྱུར་འབྱུང་པོ་དང་། །སྣོད་མེད་ཐོས་གྱུར་བར་ཆད་འབྱུང་། །སྒྲ་མེད་བར་ཆད་མཐུ་མེད་འགྱུར། །མྱུར་ན་ལུས་ཀྱི་འཕྲང་
པ་ཉམས། །དེ་ལ་སྔགས་ཀྱི་ནུས་པ་མེད། །བུལ་ན་བཟླས་པའི་གྲངས་མེད་པས། །དུས་འདས་བར་ཆད་སྦྱོང་པ་འབྱུང་། །གླེའུ་

༄༅། །སྦྲིད་པ་གཏམ་དང་ནི། །གཉིད་ལ་སོགས་པའི་བར་ཆད་ནི། །དེས་ནི་ཡིད་བརྟགས་བདུད་ལ་སོགས། །སྤྲོ་
ནས་བར་ཆད་བསྐྱུར་བར་བྱེད། །སེམས་ཡེང་ནུས་མཐུ་མི་འབྱུང་ངོ་། ཅེས་སོ། ཕྱག་རྒྱ་བསྒོམ་པ་ལ་སྐྱོན་བརྒྱད་སྤང་བའི་སྒོ་ནས་
ལྷ་བསྒོམ་པ་ལ་བརྩོན་ནས། ནན་ཏན་ལ་སྦྱར་དགོས་སྟེ། དེ་ལ་སྐྱོན་བརྒྱད་ནི། དམིགས་པར་འགྱུར་བ་དང་། ཆེ་ཆུང་
གི་ཚད་འགྱུར་བ་དང་། བཞུགས་ཚུལ་འགྱུར་བ་དང་། གྲང་འགྱུར་བ་དང་། ཞི་ཁྲོ་ལ་སོགས་པའི་ཆ་ལུགས་འགྱུར་བ་དང་། ཁ་
དོག་འགྱུར་བ། སྐུའི་དབྱིབས་འགྱུར་བ། དང་པོ་ཁ་དོག་གསལ་ལ། དེ་ནས་རིམ་པར་ནུབ་ནས་མི་གསལ་བའོ། གོང་གིས་
ཕྱག་རྒྱ་བསྒོམ་པས་སྐྱོན་དེ་རྣམས་བཅོས་པར་བྱེད་པའི་ཐབས་ལ། གོང་གིས་ཚད་ལ་སོགས་པ་དྲུག་པོའི་སྐྱོན་བཅོས་པ་ལ། སྐུ་

རི་བོ་ལྟར་ཆེ་ཞིང་གདོས་བཅས་རང་རྒྱུད་བར་བྱའོ། བདུན་པ་ནི་རང་གིས་ལུས་ཀྱི་དབྱིབས་དང་བསྲེས་ནས་བསྒོམ་པར་བྱའོ། བརྒྱད་པ་
རིམས་པར་ནུབ་པའི་སྐྱོན་ལ། སྤྱི་མིན་བྱེ་བྲག་སྟེ། ཅེས་གསུང་པས། སྤྱིར་ལྷ་སྦོམ་ཡོར་དུ་བསྒོམ་པས་མི་འོང་། བྱེ་བྲག་
རིམ་པ་ལྟར་སོར་མོ་ནས་བཟུང་སྟེ་བསྐྱེད་དགོས། རབ་རིབ་མགས་མོགས། གྲིབ་མ་ལྟ་བུ་གསུམ་ལ། ལམ་འོག་མ་གོམ་
པའི་སྐྱོན་ཡིན་པས། ཁྱད་པར་གསུམ་ལ་སྒྱུ་སྟོང་འདུག་གསུང་། གཞན་ཡང་སྔགས་ཀྱི་སྐབས་ན། ༈ སངས་རྒྱས་
ཐོད་པ་ལས། སྐྱོན་དྲུག་གསུངས། དེ་ཡང་བཟླས་པའི་སྐྱོན་དྲུག་སྤང་སྟེ། དེ་ཡང་སྨྲ་ཆེན་བར་ཆོད་འབྱུང་ཞིང་། ཆུང་ན་
དངོས་གྲུབ་བུལ་ལ། མགྱོག་ན་སྔགས་ཀྱི་ཟུར་ཆག བུལ་ན་སྔགས་ཀྱི་གྲང་མི་འགྲོ། ཞར་བ་དང་ནོར་ཆད་རྣམས་ཀྱང་དངོས་

༄༅། །གྲུབ་ལ་སོགས་པ་རིང་དུ་འགྱུར་བས། སྒྲ་ཆེ་བ་མ་ཡིན། ཆུང་བ་མ་ཡིན། མྱུར་བ་མ་ཡིན། བུལ་བ་མ་
ཡིན། ཞར་བ་མ་ཡིན་ནོར་བ་མ་ཡིན། ཅེས་སོ། སངས་རྒྱས་ཐོད་པ་ནས་གསུང་པའི་སྐྱོན་དྲུག་དང་བྲལ་བའི་བཟླས་པ་བྱེད་པ་
སྔགས་ཀྱི་ཡིག་འབྲུར་དང་དེའི་འབོད་ལུགས་མ་ལོག་པ་གལ་ཆེ་སྟེ། ༈ རྡོ་རྗེ་གུར་ལས། སངས་རྒྱས། བྱང་ཆུབ་སེམས་
དཔའ་དང་། །མཁའ་འགྲོ་མ་དང་བཙུན་མོ་རྣམས། །མངོན་པར་ཕྱོགས་པར་བྱ་ཕྱིར་ཏེ། །དཔེར་ན་སྐྱེས་ཆེན་འགའ་ཞིག་ལ། 
ཆེ་ལ་མྱུར་བའི་སྒྲས་བོས་ན། ཐོས་ཙམ་གྱིས་འོང་བ་ལྟར། །སངས་རྒྱས་སྐད་ཅིག་འབྱོན་པར་འགྱུར། ཅེས་གསུངས་པས། 
གསང་སྔགས་ལ་ལ་མིང་ནས་འབོད་པ་ཡིན། ལ་ལ་གནད་ནས་བསྐུལ་བ་ཡིན། ལ་ལ་ཡོན་ཏན་བརྗོད་པའི་སྒོ་ནས་བསྟོད་པ་ཡིན་

པས། སྔགས་ཀྱི་ཟུར་མ་ཉམས་ཤིང་། འབོད་ལུགས་མ་ལོག་ནས་དག་པ་གལ་ཆེ། སྒྲ་འབྲུ་ཅུང་ཟད་ཙམ་ལོག་པས་ཀྱང་། གནད་འཆོར་
ནས་འབྲས་བུ་ལོག་པར་འགྱུར་བས། རྒྱུད་སྡེ་རྣམས་ནས་སྔགས་བཏུབ་པར་གསུང་པའི་རྒྱུ་མཚན་ཡང་དེ་ཡིན། སྔགས་འབོད་ལུགས་
ཤེས་ཀྱང་སེམས་མ་ཡེང་རྟོག་པ་གཞན་གྱིས་བར་མ་ཆོད་པར་དམིགས་པ་ལ་སེམས་ཟིན་པ་གལ་ཆེ། རྟོག་པ་གཞན་གྱི་དབང་དུ་སོང་ན། འབྲས་
བུ་ལོག་པར་སྨིན། དམིགས་པ་མ་གསལ་ན། དངོས་གྲུབ་རང་དུ་འགྱང་བར་གསུང་སྟེ། ༈ དཔུང་བཟང་ལས། །གུག་བསྐྱེད་
ཡི་གེ་ལྷག་ཆད་གྱུར་པ་ཡིས། །སྔགས་ཀྱི་དངོས་གྲུབ་རྒྱ་ཆེར་མི་སྟེར་རོ། སྤྱོད་འཇུག་ལས། །བཟླས་བརྗོད་དང་ནི་དཀར་ཐུབ་དག །
ཡུན་རིང་དུས་སུ་སྤྱད་བྱས་ཀྱང་། །སེམས་གཞན་གཡེང་བས་བྱས་པ་ནི། །དེ་ཉིད་རིག་པས་དོན་མེད་གསུངས། ཞེས་པ་དང་། །

༄༅། ། ༈ སངས་རྒྱས་ཐོད་པ་ལས། དག་དང་མ་དག་སྟོང་འགྱུར་ལ། །ཏིང་འཛིན་ཡོད་མེད་འབུམ་འགྱུར་རོ། སྔགས་
དག་པ་བརྒྱས་གྲུབ་པ་དེ། མ་དག་པ་སྟོང་དགོས། ཏིང་འཛིན་ཡོད་པ་བརྒྱས་འགྲུབ་པ་ལ། མེད་པ་འབུམ་ཚོ་གཅིག་དགོས་པར་
གསུང་། དེ་བས་སྒྲ་དག་པ་སྐྱོན་དྲུག་དང་བྲལ་བ། དམིགས་པ་གསལ་ཞིང་། རྣམ་དག་དྲན་པ། ང་རྒྱལ་བརྟེན་པའི་ངང་
ནས། བླ་མ་ཐམས་ཅད་སྤྱི་བོའི་རིགས་བདག་གམ། སྙིང་ཁའི་ཡེ་ཤེས་སེམས་དཔའ་ལ་བསྟིམ། རིག་པ་ས་བོན་ནམ་སྔགས་ཕྲེང་འཕྲོ་
འདུ་ལ་གཏད་དེ་མ་ཡེང་པར་བཟླ། སྔགས་ཀྱི་འཁོར་ལུགས་ཡབ་ཡུམ་ཞལ་སྦྱོར་ཅན་ལ། ཡབ་ཀྱི་ཞལ་ནས་ཡུམ་གྱི་ཞལ་དུ་འཁོར་བ་མཁའ་
འགྲོའི་བཟླས་པ། ཡུམ་ཀྱི་ཞལ་ནས་ཡབ་ཀྱི་ཞལ་དུ་འཁོར་བ་མཆོག་གིས་བཟླས་པ། ཡབ་ཡུམ་རྐྱང་བའི་ས་བོན་ལ་ཐུགས་ཀར་འཁོར་

བ་འོད་གསལ་གྱི་བཟླས་པ་ཡིན། དེ་ལྟར་མ་ཡེང་བའི་ངང་ནས་བཟླས་པའི་གྲང་ཅི་ཙམ་སོང་སོང་ལ་མི་ཚིག་གིས་བར་མ་ཆོད་པར་བྱ། ཁྱད་
པར་དུ་བསྙེན་པའི་དུས་སུ་མི་ཚིག་གིས་བར་ཆོད་ན། བསྙེན་པའི་གོ་མི་ཆོད། བདུད་རྩི་རིལ་བུ་ཡོད་ན་ལྕེ་ཞབས་སུ་བཅུག །ལྕེ་དེ་ག་ 
ན་ལྕེ་ཐོག་ཏུ་རྡོ་རྗེ་བསྣོལ་མ་གཅིག་སྒོམ་ལ་ཡིད་ཀྱིས་བཟླས་པ་བྱ། སྔགས་བཟླ་དུས་མཆིལ་མ་ཕྱིར་མི་དོར། མཚོན་རྩེ་ཁར་མི་བཅུག །
གཞན་ལ་བྱིན་རླབས་བྱེད་པ་དང་། སེར་བ་བསྲུང་བ་ལ་སོགས་རྩ་བའི་སྔགས་གྱིས་མི་བྱེད། ཡི་དམ་གཙོ་བོ་གང་ལ་བྱེད་གསང་། 
སྔགས་ཟླ་འཕྲོ་ལ་ཉོན་མོངས་པའི་རྟོག་པ་གཞན་འགྱུ་ན། སྐད་ཅིག་གཉིས་སུ་མ་ཤོར་བར་དྲན་པས་བཟུང་། གཉིས་སུ་སོང་ན་དང་ལ་
རྟོག་པ་རང་དེ་ངོས་བཟུང་ནས་རང་ཐོག་དུ་བཞག་པས་དུག་ལྔའི་ཆ་རེ་དག་པ་དང་། །སེམས་བསྐྱེད་ནས་བསྐྱེད་རིམས་བཞིན་དུ་གསལ་

༄༅། །གདབ་སྟེ་བཟླས་པ་བྱའོ། འཕྲོ་གཅོད་དུས། ༈ ཨོཾ་ཨ་ཨཱ། ཨི་ཨཱི། ཨུ་ཨཱུ། རི་རཱི། ལི་ལཱི། ཨེ་
ཨཻ། ཨོ་ཨཽ། ཨཾ་ཨཿ ༈ ཀ་ཁ་ག་གྷ་ང་། ཙ་ཚ་ཛ་ཛྷ་ཉ། །ཊ་ཐ་ཌ་ཌྷ་ཎ། ཏ་ཐ་ད་དྷ་ན། པ་ཕ་བ་བྷ་མ། ཡ་ར་ལ་ཝ། ཤ་ཥ་
ས་ཧ་ཀྵ་སྭཱ་ཧཱ། འགྲུབ་པར་གྱུར་ཅིག ཅེས་ལན་གསུམ་བཟླས་པས། མྱུར་དུ་འགྲུབ་པ་དང་། ལྷག་ཆད་མ་ལུས་པ་ཁ་སྐོང་ངོ་། ཡི་དམ་
གྱི་ལྷ་གསལ་གདབ་པའི་ངང་དུ་མ་ཡེང་པར། བཅོམ་ལྡན་ཁྱེད་ལ་མཁྱེན་པའི་ཡེ་ཤེས། བརྩེ་བའི་ཐུགས་རྗེ། མཛད་པའི་འཕྲིན་ལས་
བསམ་གྱིས་མ་ཁྱབ་པ་མངའ་བས། བདག་ཅག་འགྲོ་བ་ནམ་མཁའ་དང་མཉམ་བསམ་སེམས་ཅན་ཐམས་ཅད་ཀྱི་རྐྱེན་ཕྱི་ནང་གི་འགའ་རྐྱེན་
བར་དུ་གཅོད་པ་ཐམས་ཅད་ཞི་ནས། མཆོག་ཐུན་མོང་གི་དངོས་གྲུབ་མ་ལུས་པ་སྩལ་དུ་གསོལ། ཅེས་འདོད་དོན་ལ་གསོལ་བ་གདབ་

ནས། མ་ཡེང་བའི་ངང་ལ། །དགེ་བ་འདི་ཡིས་མྱུར་དུ་བདག །ཡི་དམ་ལྷ་ཚོགས་འགྲུབ་གྱུར་ཅིག །
འགྲོ་བ་གཅིག་ཀྱང་མ་ལུས་པ། །དེ་ཡི་ས་ལ་འཁོད་པར་ཤོག །ཅེས་བསྔོ་བ་བྱེད། དེ་ལྟར་དང་པོ་སེམས་བསྐྱེད་པ་དང་། དངོས་
གཞིར་ལྷ་གསལ་བའི་ངང་ལ་མ་ཡེང་བ། རྗེས་བསྔོ་བ་བྱེད་པ་དེ་ཐུན་རེ་རེའི་ནང་ན་ཚོངས་བྱེད་པ་ཡང་ཡི་དམ་མང་པོ་ཡོད་ན་ལྷ་ཐམས་ཅད་
གཅིག་དུ་བསྡུས་པའི་མན་ངག་འདི་གལ་ཆེ། དེ་མ་ཤེས་ན་སྔ་མ་དེ་བསྒྱུར་ནས་ཕྱི་བསྒྲུབ་ན་ཡི་དམ་གྱི་ལྷ་ལ་སྤང་བླང་བྱས་པའི་ལྟུང་བ་ཕོག། །
ཅི་ལྟར་རེ་རེ་ལ་རིམ་པས་ཐུན་རེ་བྱས་ན་ཁ་བ་སོ་གཉིས་ཀྱི་ཚེམས་པོ་དང་འདྲ་བས་ངེས་དོན་མི་འགྲུབ། འདིའི་གནད་ངེས་ན་ལྷ་གཅིག་བསྒོམ་
ན་སངས་རྒྱས་ཐམས་ཅད་ཀྱི་ཞལ་མཐོང་། སྔགས་གཅིག་བཟླས་པའི་ཡི་དམ་ཐམས་ཅད་བསྙེན་པ་ཐེབ་པའི་གདམ་ངག་སྟེ། སམ་བུ་ཊི་ལས། 

༄༅། །ལྷ་རྣམས་ཐམས་ཅད་ཞི་བའམ། །ཡང་ན་ཁྲོ་བོར་བསྒོམ་པར་བྱ། །སངས་རྒྱས་གར་མཁན་བསམ་མི་ཁྱབ། །བདག་
གིས་བརྗོད་པས་ག་ལ་ལོངས། །ཐམས་ཅད་སེམས་ཀྱི་རྣམ་འཕྲུལ་ལོ། །སྟོང་པ་རྡོ་རྗེ་ཅན་གཅིག་གིས། །རིགས་དྲུག་རྣམ་པ་ལྷ་རུ་འགྱུར། 
ཅེས་པའི་ལག་ལེན་ཁོ་མ་བྷི་རུ་ཀས་མཛད་པ། ཡང་དགོན་པས་རི་ཆོས་སུ་བཀོད་པ་སྟེ། དེ་ལ་ཐོག་མར་རང་གིས་རྩ་བའི་ཡི་དམ་དེའི་མངོན་རྟོག 
བཟླས་པ་དང་བཅས་ལ་ཚར་བ་དང་། དེའི་ཐུགས་ཀ་ནས་འོད་ཟེར་འཕྲོས་པས་ཡི་དམ་གཞན་དེ་རྣམས་ཡེ་ཤེས་སེམས་དཔའི་ཚུལ་དུ་སྤྱན་དྲང་
ཞིང་། བསྟིམ་པས་ཆུ་ལ་འོ་མ་བླུག་པ་བཞིན་ལྷ་ཡེ་ཤེས་དམ་ཚིག་དབྱེར་མེད་དུ་གྱུར་བར་བསམ་ལ་དེའི་ངང་དུ་བཟླས་པ་བྱའོ། དེ་ལྟར་ཡི་དམ་གང་
ཡོད་ལ་བྱ། ཚར་བ་དང་བུམ་པ་གཅིག་ལས་ནོར་བུ་དུ་མ་བཏོན་པ་ལྟར་ལྷ་ཐམས་ཅད་མདུན་གྱི་ནམ་མཁར་བཏེགས་ལ་མཆོད་པ་ལྔས་མཆོད་ལ་གཤེགས་

སུ་གསོལ། རང་རྩ་བའི་ཡི་དམ་གྱིས་སྤྱོད་ལམ་བྱའོ། ༈ ཡང་ན་ཟླ་བ་རྒྱལ་མཚན་དང་། ཚེམ་བུ་བ་གཉིས་ཀྱི་ཐུགས་རྗེ་ཆེན་པོའི་དམར་ཁྲིད་དུ་
མཛད་པ་ལྟར། རང་གི་རྩ་བའི་ཡི་དམ་གང་ཡིན་པ་དེའི་ཐུགས་ཀའི་ཡེ་ཤེས་སེམས་དཔའ་ལས་འོད་ཟེར་སྤྲོས་པས། ཡི་དམ་ཀྱི་ལྷ་ཚོགས་ཐམས་ཅད་
ལ་ཕོག་པས་ཚུར་བྱོན་ནས་ཡེ་ཤེས་སེམས་དཔའ་ལ་ཐིམ་པས། ཡི་དམ་ཐམས་ཅད་དབྱེར་མེད་ཀྱི་ངོ་བོར་གྱུར་པར་བསམ། སྤྱི་བོའི་རིག་བདག་ལས་འོད་
ཟེར་སྤྲོས་པས། བླ་མ་ཆོས་འབྲེལ་ཡོད་ཚད་བྱོན་ནས། ཐིམ་པས། བླ་མ་ཐམས་ཅད་དབྱེར་མེད་པའི་ངོ་བོར་གྱུར་པའི་མོས་པ་བྱེད། དེ་ལྟར་
རྩ་བའི་ཡི་དམ་གང་ཡིན་པ་དེ་ཡི་དམ་ཐམས་ཅད་ཀྱི་ངོ་བོར་གྱུར་པར་བསྒོམས་ནས། མོས་པས་བཟླས་པ་བྱས་ན་འགྲུབ་ཐག་ཉེ་ཞིང་སྤང་བླང་མི་འོང་བ་
ཡིན་ནོ། སྤྱིར་བོད་ལྷ་མང་གིས་ཕུང་བས། རས་རྩ་འགོ་བཏོག་པ་ལྟར་བྱས་བས་གང་ལ་ཡང་སོ་མི་ཐེབ། བླ་མ་ཡང་ངན་ལ་མང་བ་དམ་ཚིག་

༄༅། །ཉམས་པའི་རྒྱུ་ཡིན་པས། དང་པོ་ནས་བསླབ་པ་གསུམ་མན་ངག་དང་བཅས་པ་ཚང་བའི་མཚན་ལྡན་གཅིག་ལ་དྲིལ་ན། དམ་
ཚིག་མི་ཉམས་ཡོན་ཏན་སྐྱེ་བར་གསུང་། ཡི་དམ་ཡང་དང་པོ་ནས་རྒྱ་གར་བ་ལྟར་ལས་དང་སྐལ་བར་ལྡན་པའི་ཡི་དམ་གཅིག་ལ་དབང་དང་མན་ངག་
ཐོབ་པར་བྱེད་ཅིང་མེ་ཚོགས་གཏོར་གསུམ་ལག་དུ་བླང་བས། དང་པོ་ཁ་འཐོར་གྱི་བསྙེན་པ་མིས་ཚོར་བར་གཞུང་དུ་བཤད་པ་ལས་སུམ་འགྱུར་གྱི་མང་
བ་གཅིག་བསྐྱལ་བས། བསྒྲུབ་པའི་བར་ཆོད་སེལ་ནུས་པ་ཡིན། དེ་ནས་དུས་ཀྱི་བསྙེན་པ་འཚམས་བཅད་ནས་གཞུང་དུ་བཤད་པ་བས། 
སུམ་འགྱུར་གྱི་ཡུན་རིང་བར་བྱེད། དེ་ནས་གྲངས་ཀྱི་བསྙེན་པ་གཞུང་དུ་བཤད་པ་ལྟར། མེ་ཚིག་གིས་བར་མ་ཆོད་བར་ངོ་མིས་མི་མཐོང་བ། 
སེམས་ཉོན་མོངས་པའི་དབང་དུ་མ་སོང་བར་བྱེད་ཅིང་རྩེ་གཅིག་དུ་དྲིལ་བས། གནད་དུ་སོང་ནས་ལུས་ངག་ཡིད་གསུམ་ཐ་མལ་དུ་མ་ལུས་པར་

ཕྱིའི་སྤྱོད་ལམ་ཡང་ལོ་རི་བས་ལོ་རེ་ལ་འགྱུར་བས། ནང་དུ་རང་སྣང་ལ་ལྷའི་སྐུ་གསུང་ཐུགས་ཀྱི་སྣང་བ་འཆོར་བའི་ངེས་ཤེས་ཏུང་ཏུང་བ་སྐྱེ། སེམས་
ཅན་མཐོང་ཚད་ཡི་དམ་གྱི་ལྷ་རུ་མཐོང་བའི་དག་སྣང་འབྱུང་བས་བཟང་ངན་གྱི་ཆགས་སྡང་མི་སྐྱེ། ལྷ་རང་སེམས་སུ་ཤེས་ཤིང་སེམས་སྐད་ཅིག་
མའི་ངོ་བོ་སྤྲོས་པ་དང་བྲལ་བར་ཤེས་ཤིང་། གཏི་མུག་མེད་པས་བདག་འཛིན་མེད། ནང་དུ་བདག་འཛིན་མེད་ཙ་ཕྱི་རོལ་དུ་ང་རྒྱལ་དང་ཕྲག་
དོག་སྐྱེ་དོན་མེད་པས། དུག་ལྔ་དག་པའི་གཉེན་པོར་འགྲོ་ནས་སེམས་ཉིད་ཀྱི་དོན་མངོན་སུམ་དུ་རྟོགས་པའི་རྒྱུར་འགྲོ་བས། བསྐྱེད་རྫོགས་ཟུང་
དུ་མ་སོང་ན། ཕྱི་རྟགས་ལ་ལོ་རེ་བས་ལོ་རེ་ལ་ང་རྒྱལ་ཞེ་སྡང་ཉོན་མོངས་པ་ཇེ་ཇེ་ཆེ་ནས། ངན་ཐབ་དང་། ནོར་བསྒྲུབ་ཀྱིས་སྣོད་བཀང་བ་གཅིག་
འོང་བ་ཡིན་ནོ། དེ་བྱུང་ཙ་ཕྱི་མ་དམྱལ་བ་དང་ཡི་དྭགས་ཀྱི་གཏེར་ཁ་བྱེ། དེ་བས་ཆོས་གང་བྱེད་བདག་འཛིན་གྱི་གཉེན་པོར་འགྲོ་བ་ལ། མཚན་

༄༅། །ལྡན་གྱི་བླ་མ་གཅིག་བཙལ་བ་གལ་ཆེ་བ་ལགས། སེམས་སྐད་ཅིག་མ་རིག་པའི་ཐད་དེ་བསྐྱེད་རིམས་དུ་ཤར་བའི་ངོ་བོ་གདོད་
ནས་སྤྲོས་པ་དང་བྲལ་བའི་ངང་ལ། སྤྲོས་པའི་དྲི་མ་ཡོད་མ་མྱོང་བས་མ་རྫོགས་རང་རྫོགས་ཡིན། དེ་ཡང་རིག་པའི་ཐད་ན་གསལ། ངོ་བོ་
ཐད་ན་སྟོང་། གསལ་སྟོང་གཉིས་སྐད་ཅིག་མའི་སྟེང་དུ་དབྱེར་མེད་པ་ལ་བསྐྱེད་རྫོགས་ཟུང་འཇུག་ཟེར། མ་འགགས་པར་གསལ་བས་
ཆད་པའི་མཐའ་སྟོང་འཛིན་དང་བྲལ། མ་གྲུབ་པས་དངོས་འཛིན་རྟག་པའི་མཐའ་དང་བྲལ། དེ་ལྟག་རྟག་ཆད་གཉིས་དང་བྲལ་བའི་
ངོ་བོ་བློ་ལས་འདས་པ་དེའི་ངང་ལ་གོམས་པས་དངོས་འཛིན་དང་སྟོང་འཛིན་གཉིས་ཀ་ཆོད་ནུས་པ་ཡིན། ད་ལྟ་བླ་མ་ཕལ་ཆེར་གཅིག་གིས་བསྐྱེད་
རྫོགས་ཟུང་འཇུག་དེ་དང་པོ་བསྐྱེད་རིམ་བསྒོམ། དེ་ནས་སྟོང་པ་ཅི་ཡང་མི་དམིགས་པའི་ངང་དུ་བཞག་པ་དེ་ལ་འདོད། དེ་གཉིས་

སྐད་ཅིག་མ་སྔ་མ་དངོས་པོར་ཡོད་པ་དེ་ཕྱི་མ་སྟོང་པར་སོང་བས། རྟག་ཆད་གཉིས་ཡིན་པས་ཟུང་འཇུག་མི་འོང་། ཟུང་ཞེས་པ་གཉིས་
ཡིན། འཇུག་ཅེས་པ་གཉིས་སུ་མ་འགགས་པར་ཡོད་བཞིན་ངོ་བོ་དབྱེར་མེད་པ་དེ་ཉིད། ཐ་སྙད་ཀྱི་དྲི་མས་མ་གོས་པ་གཅིག་ལ་ཟེར་བ་ཡིན་
པས། སྐད་ཅིག་མའི་སྟེང་དུ་བསྐྱེད་རྫོགས་གཉིས་ཀ་དུས་གཅིག་ལ་འཛོམ་དགོས། དེ་ཡང་ད་ལྟའི་རིག་པ་ལྷ་རུ་ཤར་བའི་སྐད་ཅིག་མ་
ལྷ་ཡུལ་དུ་མ་ལུས། རིག་པ་ནང་དུ་མ་ལུས་པར་ཡུལ་སེམས་གཉིས་སུ་མེད་པའི་སྐད་ཅིག་མའི་ངོ་བོ་ཡུལ་མེད་དུ་ལྷ་དེ་རང་གསལ་དུ་ཡོད་པས། 
སྟོང་པ་ལོགས་སུ་བཙལ་མི་དགོས་པར་ཡེ་ནས་ཟུང་འཇུག་ཡིན། ༈ རིམ་ལྔ་ལས། །ཀུན་རྫོབ་དང་ནི་དོན་དམ་དག །སོ་སོའི་
ཆ་ནི་ཤེས་གྱུར་ནས། །གང་དུ་ཡང་དག་འདྲེས་གྱུར་པ། །ཟུང་འཇུག་ཅེས་ནི་དེ་ལ་བཤད། ཅེས་གསུང་པས། གཉིས་ཆོས་

༄༅། །ཐམས་ཅད་གཉིས་མེད་དུ་གཏན་ལ་ཕབས་ནས། བདེན་གཉིས་སོ་སོའི་དབང་ཐོབ་མ་འདྲེས་པར་ཡོད་བཞིན། ངོ་
བོ་དབྱེར་མེད་པའི་ངེས་ཚིག་གིས་གསང་འདུས་རྒྱུད་ཐོག་ན་སློང་དགོས་པ་ཡིན། དེ་མྱོང་བས་སློང་ན་ད་བཟོད་བསྐྱེད་རིམ་གྱི་སྤྲོས་
པ་གྲ་མ་ཉམས་པས། རང་དེ་བཟོ་བཅོས་མ་དགོས་པར་སྤྲོས་མེད་བློ་འདས་སུ་གཏན་ལ་ཕེབས་ནས། སྔགས་ཀྱི་དགོང་བ་ལྟར་བསྐྱེད་
རིམ་བསྒོམ་པས་རྫོགས་རིམ་ཕྱག་རྒྱ་ཆེན་པོ་མངོན་དུ་བྱེད་པ་སྟེ། ༈ རྟགས་གཉིས་ལས། །བརྟུལ་ཞུགས་ཅན་གྱིས་སྤྲོས་པ་
བསྒོམ། །སྤྲོས་པ་རྨི་ལམ་ལྟར་བྱས་ན། །སྤྲོས་པ་ཉིད་དེ་སྤྲོས་མེད་བྱེད། ཅེས་པས་རྨི་ལམ་ནི་འགགས་ནས་མེད་པ་ལ་ཟེར་བ་
མིན། ཡོད་དུས་ཉིད་ནས་བདེན་པར་མ་གྲུས་པ་གཅིག་ལ་ཟེར་བ་ཡིན་པས། བསྐྱེད་རྫོགས་ཟུང་འཇུག་གི་ངེས་ཚིག་ཡིན། དེ་ཅི་

ལྟ་བར་རྟོགས་པས་གྲུབ་པ་ཐོབ་པ་ནི། ༈ རྗེ་མི་ལ་དང་། ལོ་ཙ་རིན་ཆེན་བཟང་པོ་ལྟ་བུ་སྟེ། རིན་ཆེན་བཟང་པོས་མུན་ཁང་སུམ་རིམ་
གྱི་ནང་དུ། སྒོ་འདི་ཡན་ཆད་ན་ཆོས་མིན་གྱི་བསམ་པ་སྐད་ཅིག་ཙམ་སྐྱེས་ན་ཡང་། དཔའ་བོ་མཁའ་འགྲོས་སྙིང་ཁྲག་ཕྱུད་ལ། །
ཤི་བའི་འོག་དུ་ཡང་མནར་མེད་པའི་དམྱལ་བར་སྐྱོལ་ཅིག །ཅེས་པའི་དམ་བཅའ་མཛད་ནས། བསྒྲུབ་པ་བྱས་པས་ལྷག་མེད་དུ་འཕུར་
བ་ལྟ་བུའོ། དེས་ན་གསང་སྔགས་ལག་ལེན་གྱི་མཐའ་ཅན་ཡིན་པས། རྟེན་འབྲེལ་གྱི་བབ། གཤིས་ལ་ཅི་ལྟར་གནས་པ་ལྟར་དུ་
ཤེས་དགོས། དེ་ཤེས་པ་ལ་བླ་མ་ཉམས་རྟོགས་འཛོམ་པ་གཅིག་དགོས། ཤེས་པས་མི་ཆོག་ཉམས་སུ་བླང་དགོས། ཉམས་
སུ་ལེན་པ་ལ་ཀུན་སློང་བསམ་པ་བཟང་པོ་བྱང་ཆུབ་ཀྱི་སེམས་ཁྱད་པར་པར་ཅན་གཅིག་བརྟེན་ནས། སྙིང་རུས་ཀྱི་བརྩོན་འགྲུས་དྲག་པོས་

༄༅། །སྤང་བྱ་ཉོན་མོངས་པའི་རྟོག་པ་མཐའ་དག་སྤང་ཞིང་། བསྒྲུབ་བྱ་རིག་པ་སྐད་ཅིག་མ་ལྷ་རུ་གསལ་བའི་ངང་ནས་
སྐད་ཅིག་ཀྱང་མ་ཡེང་བ་གཅིག་དགོས། དྲན་པ་དེ་ན་མ་ཡེང་པ་དང་ཐ་མལ་གྱི་བབ་ཆགས་གཅིག་དྲན་ནས་འོང་། དེའི་རྗེས་སུ་མི་
འབྲང་ནས་དྲན་པས་བཟུང་བས། སྐད་ཅིག་མ་དེ་ལྟར་གསལ་བར་འོང་། དེ་སྙིང་རུས་བྱས་ཤིང་སྐྱོང་ན་བསྐྱེད་རིམ་གྱི་དམིགས་
པ་ཇེ་ཇེ་ཚོགས་པ་དང་། བག་ཆགས་ངན་པའི་འཕྲལ་ཇེ་ཇེ་ཆོད་པ་ཡིན། དེ་ཡང་རིག་པ་སྐད་ཅིག་མ་ལྷའི་ངོ་བོར་ཧྲིག་གེ་ཤར་བ་
ནི་དོན་རང་གི་མཚན་ཉིད་ཡིན། ལྷ་ཡིན་ནོ་སྙམ་པ་ནི་དོན་སྤྱིའི་མཚན་ཉིད་ཡིན་པས་ཁྱད་པར་ཆེ་བ་སྟེ། སྐབ་རེས་བསམ་རེས་འཇོག་
གི་རྣམ་པས་ཡིན་ནོ་སྙམ་པ་བྱས་ནས། བློ་ཡུལ་དུ་གསལ་ཙམ་དགའ་བས་འདོད་ཆགས། མི་གསལ་དུས་མི་དགའ་བས་ཞེ་སྡང་། ཤས་

ཆེ་བར་ལུང་མ་བསྟན་གཏི་མུག་དུ་སོང་ནས། བག་ཆགས་ངན་པའི་བསམ་གཟུགས་ཐམས་ཅད་རང་ཁར་བཏང་བས། སེམས་རྒྱུད་དེ་མི་
ནག་པ་དང་འདྲ་བ་ལས་དྲག་དུ་མ་སོང་། ངས་བཟླས་པ་བྱས་བསམ་པའི་ང་རྒྱལ་དེ་སྔར་བས་ཆེར་སོང་། དེར་བསྐྱེད་རིམ་སྐབས་རེ་གསལ་
བ་དེས་ཀྱང་ནང་དུ་ཉོན་མོངས་པའི་དུག་སྟོབས་འཕེལ་བའི་རྒྱུར་འགྲོ་བ་ཡིན། སྐད་ཅིག་མ་དང་པོ་ལྷ་རུ་གསལ་བདེ་དགེ་བ་ལེན། སྐད་
ཅིག་མ་གཉིས་པ་ནས་གསལ་བར་དགའ་བར་དེ་གར་ཙ། ལྷར་གསལ་བ་རེ་མེད། དགའ་མཁན་དེ་ཆགས་པ་ཡིན་པར་ངོས་མ་ཟིན། དེ་
ལྟར་སྐད་ཅིག་མའི་བསམ་གཟུགས་དེ་དགེ་སྡིག་གི་འབྲས་བུ་མ་འདྲེས་པ་སོ་སོར་འབྱུང་བར་ཤེས་པ་གལ་ཆེ། དེ་ལྟར་མི་ཤེས་པར་ཀུན་སློང་གི་
བསམ་པ་ངན་པས། ཡི་དམ་གྱི་ལྷ་ཡང་བསམ་གཟུགས་དང་མཐུན་པར་བསྒོམ་པས། གྲུབ་པའི་འབྲས་བུ་སྲིན་མོ་དང་། རྒྱལ་འགོང་

༄༅། །དང་། ཀླུ་གདོན་ལ་སོགས་པ་འབྱུང་བར་གསུང་སྟེ། ༈ དགོངས་གཅིག་ལས་འདོད་ཆགས་ཀྱིས་ཀུན་ནས་
བསླང་བའི་དགའ་བདེས་གང་བའི་ཡབ་ཡམ་ཞལ་སྦྱོར་དུ་བསྒོམ་པའམ། ཞེ་སྡང་གིས་ཀུན་ནས་བསླང་བའི་ཕ་རོལ་བོ་སྙིང་ནས་འཇིགས་
སུ་རུང་བའི་ཆ་བྱད་དུ་བསྒོམ་མམ། གཏི་མུག་གིས་ཀུན་ནས་བསླང་བས་དུད་འགྲོའི་མགོ་བརྙན་ཅན། མཚན་དཔེ་མེད་པ་དེ་འདྲ་བ་བསྒོམ་
ན། སྲིན་མོ་དང་། རྒྱལ་འགོང་དང་། ཀླུ་གདོན་བསྒོམ་བསྒྲུབ་བྱས་པ་དང་ཁྱད་མེད་པས། ཉེས་སྐྱོན་ཆེན་པོ་འབྱུང་ཞིང་འབྲས་
བུ་དེ་ཉིད་ལ་བརྟན་པ་ཐོབ་ཀྱང་། ཡོན་ཏན་སྣ་གཅིག་ཀྱང་མེད་པ་གཅིག་ལས་མི་འབྱུང་བས། ལྷ་ཐམས་ཅད་སྐྱོན་དག་པ་ཡོན་ཏན་
རྫོགས་པའི་ཆ་ལུགས་མཚན་དཔེས་བརྒྱན་པར་བསྒོམ། ཅེས་པས། ནང་དུ་བསམ་པ་བྱང་ཆུབ་ཀྱིས་སེམས་དང་ལྡན་པའི་ངང་ནས་

ལྷའི་རྣམ་པ་ཅི་ལྟར་སྣང་ན་ཡང་། ངོ་བོ་ཆོས་ཀྱི་སྐུ་ཡེ་ཤེས་སྒྱུ་མའི་རང་གཟུགས་སུ་བསྒོམ་ཞིང་མོས་པས། སྐྱོན་དག་ཡོན་ཏན་རྫོགས་པའི་
རྟེན་འབྲེལ་ཡོད། སྤྱིར་གསང་སྔགས་བརྡས་སྟོན་པའི། དགོངས་པས་བཤད་བ་ཡིན་པས། ཡབ་ཡུམ་ཞལ་སྦྱོར་ཅན་འདི། ཡབ་
སྙིང་བརྗེ། ཡུམ་སྟོད་པ། ཞལ་སྦྱོར་བས་སྟོང་པ་སྙིང་རྗེ་དབྱེར་མེད། ཐབས་ཤེས་ཟུང་འཇུག་ཡིན། དེ་གཉིས་འཁྲུལ་ན་སངས་
རྒྱས་ཐོབ་མི་ནུས་པའི་བརྡ་སྟོན་པ་ཡིས། དེ་བཞིན་དུ་ཡབ་ལྷག་མཐོང་། ཡུམ་ཞི་གནས། ཡབ་རིག་པ། ཡུམ་སྟོད་པ། ཡབ་
ཐབས། ཡུམ་ཤེས་རབ། ཡབ་ཀུན་རྫོབ། ཡུམ་དོན་དམ། ཡབ་སྣང་བ། ཡུམ་སྟོད་པ། ཡབ་བདེ་བ། ཡུམ་སྟོང་
པ། དེ་ལ་སོགས་པའི་གཉིས་ཆོས་ཐམས་ཅད་གདོད་མ་ནས་དབྱེར་མེད་དུ་གཤིས་རང་བབས་སུ་གནས་པ་དེ་སྟོན་པའི་ཐབས་ཡིན། འོ་ན་

༄༅། །གསང་སྔགས་བླ་མེད་ཀྱི་རྒྱུད་སྡེ་ཐམས་ཅད་ནས་ཞལ་སྦྱོར་ཁོ་ནར་སྟོན་པ་ལས་དེ་ལྟར་མི་བཤད་པ་ཅི་ཡིན་ན། དབང་
པོ་རབ་བྱང་ཆུབ་སེམས་དཔའ་རྣམས་ལ་ནི། རྩ་རྒྱུད་དུ་གོང་ལྟར་གསུང་པས་ཡང་དེ་ལྟར་གོ་ལ། བསྡུས་རྒྱུད་དུ་ཡབ་ཡུམ་ཞལ་སྦྱོར་དུ་སྟོན་
པ་ནི། མུ་སྟེག་དབང་ཕྱུག་པ་དང་། སོ་སོའི་སྐྱེ་བོ་འདོད་ཆགས་ཅན་བསྟན་པ་ལ་འཇུག་མི་ནུས་པ་རྣམས་བློ་ཁ་གསང་སྔགས་ལ་དྲང་བའི་
ཐབས་ལ་གསུང་པ་ཡིན། གཉིས་པ་ལྷ་ཡབ་ཡུམ་འཁྲིལ་སྦྱོར་ཅན་འོང་བ་འདི་འདོད་ཆགས་རྩ་བ་ནས་དག་པའི་རྟགས་ལ་བསྟན་པ་མི་ཤེས་ནས། །
ཡབ་ཡུམ་གཉིས་གཅིག་ལ་གཅིག་ཆགས་པ་ཅན་རང་རྒྱུད་པ་གཅིག་ལ་བློ་རྩེ་གཏད་ནས་བསྒོམ་པས། ནང་གིས་བསམ་གཟུགས་དེ་འདོད་ཆགས་
ཀྱི་རྟོག་པར་ལངས་བ་མ་ཚོར། སྐབ་རེ་ཚོར་ཡང་དེ་རང་ངེས་བཟུང་ཞིང་། སྐྱེ་མེད་དུ་གཅོད་ནས་ལམ་དུ་བཏང་སྟེ། བྱང་ཆུབ་སེམས་

ཀྱིས་ཁ་བསྒྱུར་མི་ཤེས་པར་ངོས་ཟིན་དུས་ཀྱང་འདོད་ཆགས་ཀྱི་བསམ་གཟུགས་དེ་རང་སྔ་མ་ལྟར་བསྐྱེད་ཅིང་། མོས་པ་བྱས་པས་མེ་འབར་
བའི་སྟེང་དུ་ཤིང་བསྣན་པ་ལྟར། ལྷའི་ནུས་པས་འདོད་ཆགས་ཀྱི་རྟོག་པའི་སྟོབས་བསྐྱེད་པས། རང་དབང་མེད་པར་སྐད་ངན་ཤོར་བ་
འོང་བར་གསུང་། དེའང་ནང་དུ་མ་གས་པའི་རྟོག་པ་གོམ་སྟོབས་སུ་འོང་བ་དང་། གསང་བ་ལྷ་ཡུམ་ཞལ་སྦྱོར་ལ་སེམས་ཟིན་པས། ཐིག་
ལེ་འཕེལ་པའི་ནུས་པས་མི་འོང་ཁ་མེད་ཡིན། དེ་ལྟར་ནང་སེམས་ཅན་ལ་ཆགས་པའི་རྟོག་པ་འདི། བསན་པོ་ལ་སྐྱོགས་པའི་སེམས་ཅན་
པོ་རིགས་ཐམས་ཅད་ཀྱི་སྲོག་ཡིན་པས། །གང་སྐྱེས་སྐད་ཅིག་ཀྱང་རང་ཁར་མ་ཤོར་བར་དབང་དུ་འདུས་ན། སེམས་ཅན་མོ་རིགས་ཀྱི་
མི་དང་མི་མ་ཡིན་པ་ཐམས་ཅད་དབང་དུ་འདུས་ནས་དངོས་གྲུབ་སྟེར། རང་ཁར་ཤོར་ན་སྲིན་མོ་ལ་སོགས་པའི་མོ་རིགས་ཀྱི་དབང་དུ་འགྲོ་ནས། 

༄༅། །ཡིད་ལ་བུད་མེད་མིན་པ་དྲན། བསམ་རྒྱུད་དེ་དབང་སྡུད་དང་འགུགས་སྔགས་ལ་གཏད། ཕལ་ཆེར་གྲམ་
ཁྱིམས་ཟབ་པ་གཅིག་འོང་། དེ་ལྟར་མིན་ཀྱང་འདོད་ཆགས་ཀྱི་རྟོག་པ་གང་ཤར་རང་ཁར་སོང་བས་ནང་དུ་ཐིག་ལེ་ཉམས་པས། ནང་དུ་
ཐར་པའི་སྲོག་ཆད། སེམས་ཅན་མོ་རིགས་ཐམས་ཅད་ཀྱིས་མི་འདོད་མཁའ་འགྲོ་ཐམས་ཅད་ཀྱིས་སྤང་། ཤི་ཙ་སྲིན་པོ་ལ་སོགས་པས་
སྲོག་བཅད་ནས་ཕྱི་མ་མངལ་གྱི་སྲིན་བུར་སྐྱེ། ཡང་ཀུན་སློང་ཞེ་སྡང་གིས་ངང་ནས་མཁའ་ཁྲོ་བོའི་སྐུ་ཞལ་གདངས་མཆེ་བ་གཙིགས་པ་
འཇིགས་འཇིགས་འདྲ་བ་དེ་ཉིད་ཆོས་སྐུའི་ངང་མདང་སྙིང་རྗེའི་རང་གཟུགས་སུ། ཞེ་སྡང་རྩ་བ་ནས་དག་པའི་འབྲས་བུ་ཡིན་ཏེ། ཡེ་ཤེས་
ཞི་བའི་ངང་ལས་མ་གཡོས་ཀྱང་། ཐབས་ཀྱིས་ཁྲོ་བོའི་སྐུར་སྟོན་གདུག་པ་འདུལ། ཅེས་པའི་ཐབས་སྙིང་རྗེ་ཆེན་པོའི་རང་གཟུགས་

ཅན་དེ་ཞེ་སྡང་ཅན་འདུས་པའི་ཐབས་ལ་སྟོན་པ་མི་ཤེས་ནས། ཞེ་སྡང་རང་རྒྱུད་པ་འཇིགས་པའི་ཆ་ལུགས་ཅན་དེ་ས་དགྲ་དང་འདྲེ་ལ་སོགས་པ་རང་
སྙིང་གང་ནས་ཐམས་ཅད་བསད་བཅད་བྱེད་པར་དམིགས་ཤིང་བསྒོམ་བཟླས་བྱས་པས། ནང་དུ་ཞེ་སྡང་གི་བསམ་གཟུགས་ཇེ་ཇེ་གོམས་པས། །
རྨི་ལམ་དུ་ཡང་སེམས་ཅན་བསད་བཅད་ལ་སོགས་པ་རྨིའོ། དེ་ལ་ཡང་བསོད་པ་ལ་སྙིང་རྗེ་མི་སྐྱེ་བར་བསམ་གཟུགས་ཞེ་སྡང་ལ་ཉོན་བས་གནད་
ཀྱིས་འདྲེ་ཐུབ་པ་རྨིས་སྐུ་མལ་དུ་དགའ་ཞིང་། རྗེས་སུ་ཡི་རང་བྱས་པས་མི་དགེ་བ་སྟོབས་རྒྱས་པས། ཉིན་པར་བསད་པ་དང་ཁྱད་མེད་པར། །
མདོ་བརྒྱད་སྟོང་ལས་གསུངས། དེ་ལྟར་ནང་གི་ཞེ་སྡང་གི་བསམ་པའི་རང་གཟུགས་ཕྱིར་ཤར་བས། ཕྱི་རོལ་དུ་ཡང་གཞན་སྣང་ལ་ལྷ་བསྒོམ་
སྔགས་བཟླས་པ་ངོ་མཚར་ཆེ་བསམ་པ་མི་འོང་ནས། འདིས་མཐུ་བྱེད་པ་ཡིན་བསམ་ནས་ཐམས་ཅད་དགྲར་ལངས། རང་གི་བསམ་པ་ལ་

༄༅། །ཡང་ལྷ་བསྒོམ་སྔགས་བཟླས་པའི་ཡུན་ཅི་ལྟར་སོང་བ་བཞིན། དག་པའི་སྣང་བ་ཐམས་ཅད་ལྷ་དང་ལྷ་མོར་མཐོང་བའི་
ཐང་ལ། སྣང་ཚད་དགྲར་མཐོང་། ནང་དུ་རང་རྒྱུད་འཁྲུགས་ཅིང་ཚིགས་པ་ཟ། དེའི་སྟོབས་ཀྱིས་བསམ་རྒྱུད་དེ་ངན་ཐབས་
གདམ་ངག་གཅིག་ལ་བློ་ཧྲིལ་གྱིས་འགྲོ། ཞེ་སྡང་གི་རྟོག་པ་དེ་རྒྱལ་འགོང་དང་བཙན་ལ་སོགས་པ་ཕོ་རིགས་ཐམས་ཅད་ཀྱི་སྲོག་ཡིན་པས། རང་
གིས་ཉམས་ལེན་གྱི་དབང་དུ་འདུས་ན། ལྷ་འདྲེ་ཕོ་རིགས་ཐམས་ཅད་ཆོས་སྐྱོངས་དུ་འགྲོ། མི་ཁ་དྲན་ཐམས་ཅད་དབང་དུ་འདུས་ནས། 
ཡོན་བདག་བྱེད། ཞེ་སྡང་གིས་རྟོགས་པ་དེ་རང་རྒྱལ་འགོང་དང་བཙན་ལ་སོགས་པའི་དབང་དུ་འགྲོ་ནས། འཁྲུགས་རྩོད་
དང་ཁ་མཆུ་ལ་སོགས་འོང་། དེའི་རྒྱུ་ཀུན་སློང་གིས་བསམ་པ་ཞེ་སྡང་གི་ས་བོན་ཡོད་པ་དེ་ཇེ་ཇེ་ལྷ་བསྒོམ་སྔགས་བཟླས་པས་སྤེལ་བསྐྱེད་

བྱས་པས། ཁོ་ན་ལ་མྱུ་གུ་བཞིན་དུ་འབྱུང་བ་མེད་ཡིན། དེའི་ནུས་པས་ནད་མང་པ་གདོན་གྱི་གནོད་པ་ཁོ་ན་འོང་ནས། ཤི་ཙ་གྲི་བར་
མ་ཤི་ཡང་། བཙན་ལ་སོགས་པའི་ཕོ་གདོན་གཅིག་གིས་སྲོག་གཅོད་ནས་འབྲས་བུ་ཕྱི་མ་དམྱལ་བ་ནད་ལྟ་སེམས་ཅན་ལ་གནོད་སེམས་སྐྱེས་
པའི་སྐད་ཅིག་མ་རེ་རེའི་གྲངས་ཀྱི་བསྐལ་པ་རེ་རེའི་སྡུག་བསྔལ་མྱོང་བར་གསུངས་སྟེ། ༈ འཇིག་རྟེན་མགོན་པོས། བསྐྱེད་རིམས་བརྟན་
པ་ཐོབ་པས་མངོན་སྤྱོད་ཀྱི་ལས་བྱས་ན། ཡི་དམ་ལྷའི་གཟུགས་བཟུང་ནས་སེམས་ཅན་དམྱལ་བར་བསྲེགས་པའི་ཚུལ། འཇམ་དཔལ་
རྩ་རྒྱུད་ནས་གསུངས་སྟེ། སྔོན་བྲམ་ཟེ་ནགས་སྐྱེས་ཞེས་བྱ་བ་གཤིན་རྗེ་ལ་བརྟན་པ་ཐོབ་པའི་རྣལ་འབྱོར་བ་གཅིག་གིས། རྒྱལ་པོ་
ལ་དགྲ་བྱུང་ཚད་ལ་མཐུ་བྱས་ཤིང་བསད་པས། སྐྱེ་བ་དེའི་ཕྱི་མར་མནར་མེད་པའི་དམྱལ་བར་ལོ་དཔག་དུ་མེད་པར་སྡུག་བསྔལ་མྱོང་བར་

༄༅། །བཤད་ཏེ། ཅེས་གསུང་། ཡང་ཀླུའི་རྒྱལ་པོ་སོག་མ་མེད་པ་འདི། སྔགས་པ་ནུས་པ་ཐོན་པ་གཅིག་ཡིན་
པ། ཡུལ་བ་དང་འགྲས་པས། སེར་བ་ཐོབ་ནས་སོག་མ་ཡང་ཏིང་ནས་མེད་པ་བྱས་པས་དམ་ཚིག་ཉམས་ནས་གླུར་སྐྱེས་པར་བཤད། 
རྒྱལ་པོ་བ་ཧང་འདིས་འཇིགས་བྱེད་ལ་ལོ་བཞི་བཅུ་རྩ་བཞི་ལ། བསྙེན་པ་བྱས་པས། ད་ལྟ་ཤཱཀྱ་ཐུབ་པའི་བསྟན་པ་ལ་གནས་ཚད་ལ་
གནོད་པ་བྱེད་ནུས་པ་ཡིན། དེ་གསང་སྔགས་ལ་ནུས་པ་ཐོབ་པའི་འབྲས་བུ་ཡིན། ས་བོན་བསམ་པ་ངན་ན་སྙིང་རུས་བྱས་ནས་འགྲུབ་
ཀྱང་འབྲས་བུ་དེ་ལྟར་འོང་བ་ཡིན། བསམ་པ་རྒྱུ་ཀུན་སློང་བཟང་ཡང་། ལྷ་རང་གིས་བསམ་གཟུགས་སུ་མི་ཤེས་པར་ཨ་འཐས་དངོས་
པོར་བསྒོམ་ན། ཁྲོ་བོ་དྲག་པོ་ཕལ་ཆེར་ལ་བསྙེན་པ་བྱས་པས་གོམ་པའི་བསམ་གཟུགས་བར་དོར་ཤར་བ་ལ་ལས་ཀྱི་གཤིན་རྗེར་མཐོང་ནས་

སྐད་ཅིག་དམྱལ་བར་འཕང་བ་ཡིན། ༈ ཡང་ནོར་ལ་ཆགས་པའི་བསམ་པས། བསྒོམ་པའི་དུས་ན་དེས་ནོར་སྲེད་ཇེ་ཇེ་སྟོབས་
རྒྱས་བས། ནང་དུ་འདོད་ཡོན་གྱི་བསམ་གཟུགས་ལ་གོམ་པས་རྨི་ལམ་དུ་ཟས་ནོར་རྙེད་པ་ཁོ་ནར་འོང་། དེ་ལ་སད་པ་དང་སྐྱོན་ཡིན་
བསམ་པ་མེད་པར་གྲོགས་རྨིས་ན་འོང་བསམ། དེའི་ངང་ལ་བསྐྱེད་ཅིད་མོས་པ་བྱས་པས་བསམ་རྒྱུད་དེ་ནོར་གཅིག་ལ་ཧྲིལ་གྱི་འགྲོ། དེའི་
གནད་ཀྱིས་འདོད་ཡོན་ཕྲ་མོ་རེས་ཀྱང་སྒྲུབ་པའི་བར་ཆད་བྱེད། བསམ་རྒྱུད་དེ་རྒས་ཙ་ཟ་རྒྱུ་མི་རྙེད་པ་ཡིན་བསམ་ཞིང་བསྒྲུབ་པ་བྱས་པས། 
ཡི་དྭགས་ཀྱིས་ཟས་ཚོལ་བ་ལྟར་མཐུན་རྐྱེན་ཇེ་ཇེ་མི་འཛོམ། དེར་ནོར་ལྷ་བསྒྲུབ་ཐབས་ཀྱིས་སྣོད་བཀང་། ཐ་མར་སེལ་བ་བསྲུང་བ་དང་། 
སྲེའུ་གསོ་བ་དང་། ར་བཤའ་བ་དང་། རྔ་བརྡུང་བ་གཅིག་འོང་། དེའི་རྣམ་སྨིན་ས་རྡོ་ལ་མི་སྨིན། ཕྱི་མ་ཡི་དྭགས་སུ་སྐྱེ། དེ་ནས་

༄༅། །དམལ་བར་འགྲོ། ༈ ཡང་གཏི་མུག་ལུང་མ་བསྟན་དེའི་ངང་ལ་བསྐྱེད་ན་དམིགས་པ་ཇེ་ཇེ་མི་གསལ། མ་གསལ་
བ་བཞིན་ཡང་ལྷ་ལ་མོས་པ་བྱས་པས། ཡུན་རིང་པོར་བསྙེན་བསྒྲུབ་བྱས་ཀྱང་ཡོན་ཏན་སྤུའི་རྩེ་མོ་ཙམ་ཡང་མེད། གཞན་ལ་བྱིན་རླབས་བྱས་
ཀྱང་ཕན་མི་ཐོག་སྟེ། ལྷ་མེད་འདྲེ་མེད་གཅིག་འོང་། དེ་ལ་སོགས་པ་ཉོན་མོངས་པའི་རྟོག་པ་གང་ཤར་གྱི་བསམ་གཟུགས་སུ་འབྲས་བུ་
སོ་སོར་སྨིན་པ་ཡིན། ལྷ་བསྒོམ་ནས་གསལ་བའི་སྐད་ཅིག་མ་དེ་འདས་པ་དང་། ཉོན་མོངས་པའི་རྟོག་པ་གང་ཡིན་དེ་ཤར་དུས་ལྷ་བསྒོམ་མཁན་
མེད། ལྷར་གསལ་དུས་ཉོན་མོངས་པའི་རྟོག་པ་མེད། དེའི་དོན་ལ་མི་དགེ་བའི་རྟོགས་པ་སྤང་ནས། དགེ་བའི་རྟོག་པ་སྐད་ཅིག་མ་དེ་འཕྲོ་
མཐུད་པ་གལ་ཆེ། བཟང་རྟོག་འཕྲོ་མཐུད་པ་རང་ལ་ཡང་ནང་དུ་ས་བོན་སྐྱོན་མེད་ལ་འབྲས་བུ་སྐྱོན་མེད་སྨིན་ནུས་པ་དང་འདྲ་བར། ཆོས་གང་

བྱེད་ལ་དང་པོ་ནས་ས་བོན་བཟང་པོ་དང་འདྲ་བར། ཀུན་སློང་བསམ་པ་བཟང་པོ་བྱང་ཆུབ་ཀྱི་སེམས་བསྐྱེད་པ་ལ་གལ་ཆེ། དེ་མ་ཤེས་ན་ཆོས་
བྱས་ཚད་བདག་འཛིན་གྱི་སྣོན་པར་འགྲོ་ཞིང་། སྒོས་སུ་ཡི་དམ་ཀྱི་ལྷ་བསྒོམ་པ་འདི་བུམ་དབང་གི་མངོན་རྟོགས་ཡིན་པས། བསྐྱེད་པ་
ཡང་སེམས་བསྐྱེད་ཀྱི་ངང་ནས་བསྐྱེད། བསྒོམ་པ་ཡང་སེམས་ཅན་ལ་བདེ་བ་སྒྲུབ་པའི་ཆེད་དུ་བསྒོམ་བསམ་པའི་འདུན་པ་དང་། མཉམ་
རྗེས་ཐམས་ཅད་དུ་མ་བྲལ་བ་གཅིག་དགོས། དེ་ལྟར་བསམ་པ་ནི་སྨོན་པ་སེམས་བསྐྱེད། སྦྱོར་བས་བསྒྲུབ་པ་ནི་འཇུག་པ་སེམས་བསྐྱེད་། 
དེ་ལྟར་བསམ་སྦྱོར་གཉིས་ཀ་སེམས་བསྐྱེད་དུ་སོང་བས་སྨན་གྱི་སྡོང་པོ་དང་འདྲ་བས། དེའི་ངང་ནས་དུག་གི་ལོ་འདབ་མ་སྐྱེས་པ་ལྟར་བདག་
འཛིན། ཉོན་མོངས་པའི་རྟོག་པ་གང་ཤར་ལྷའི་བསམ་པ་དང་མ་བྲལ་བ་གསང་སྔགས་ཀྱི་སྡོམ་པ་ཡིན། དེ་ལྟར་བསམ་པ་བཟང་པོ་བྱང་ཆུབ་

༄༅། །སེམས་ཀྱི་རང་གཟུགས་ཕྱིར་ཤར་བས། ཕྱི་རོལ་གྱི་གདོན་བགེགས་ཐམས་ཅད་བདག་འཛིན་ཉོན་མོངས་པས་བསྐྱེད་པ་
ཡིན་པས་གཉེན་པོར་འགྲོ་ནས་བྱིན་རླབས་དང་བདེན་པ་བརྗོད་པ་ཙམ་གྱིས་གནོད་པ་ཞི་ཞིང་སེམས་ཅན་ལ་ཕན་ཐོག་འོང་། དེའི་ནུས་པ་མཐར།
ཕྱིན་པས་འཁོར་བ་མ་སྟོང་བར་དུ་གཞན་དོན་འབྱུང་བ་བྱང་ཆུབ་སེམས་ཀྱི་རྒྱུ་འབྲས་ཡིན། དེ་ལྟར་སེམས་བསྐྱེད་དང་ལྡན་པའི་ངང་ནས། །
གསལ་དག་ང་རྒྱལ་བརྟན་པའི་བསྐྱེད་རིམ་བསྒོམ་པ་ལ་ཡེང་བ་མེད་པའི་དྲན་པ། སྐྱོ་དུབ་མེད་པའི་བརྩོན་འགྲུས་སྤང་བྱ་སྤོང་པའི་སྙིང་རུས་
བྱེད་པ་གལ་ཆེ། དེ་ལ་སྣང་བ་སྐུའི་ཁྱེར་སོ། གྲགས་པ་གསུང་གིས་ཁྱེར་སོ། དྲན་རྟོག་ཐུགས་ཀྱི་ཁྱེར་སོའོ། དང་པོ་སྣང་བ་
སྐུའི་ཁྱེར་སོ་ལ། གདོད་ནས་ལུས་ཕུང་པོ་ཁམས་སྐྱེ་མཆེད་ལྷ་དང་ལྷ་མོར་གནས་པ་སྟེ། ཕ་རྒྱུད་ནས་ཕུང་ཁམས་སྐྱེ་མཆེད་ཀྱི་དག་པ་

ཤས་ཆེར་སྟོན་པ་ལ། ཕུང་པོ་ལྔ་ལས་གཞིག་ཅིང་གཞོམ་དུ་རུང་བ་བསྟན་དུ་ཡོད་ལ་ཐོགས་པ་དང་བཅས་པ་ནི་གཟུགས་ཀྱི་ཕུང་པོ་སྟེ། གཟུགས་
རིལ་པོ་ནི་རྣམ་པར་སྣང་མཛད། ཕྱིའི་ཡུལ་ལྔ་ནི་རིགས་ལྔ། རྒྱུད་ལྔ་ནི་ཡུམ་ལྔ། ཁམས་གསུམ་སྒོ་གསུམ་ནི་སྐུ་གསུང་ཐུགས་ཀྱི་རྡོ་རྗེ་
གསུམ། དེ་ཡང་ཆ་ཤས་ཕྱེ་ན་ལུས་ཀྱི་དབང་པོ་ལྔ་དང་། ཡན་ལག་ལྔ་དང་། ཉིང་ལག་ལྔ། དོན་སྙིང་ལྔ་ལ་སོགས་པ་རྒྱལ་བ་
རིགས་ལྔ་ཡིན་ནོ། ཡུལ་ལྔ་ལེགས་མ་ལེགས་ལ་སོགས་པ་རབ་འབྲིང་གསུམ་དུ་ཆ་ཤས་ཀྱིས་ཕྱེ་ན། ཡུལ་རེ་རེ་ལའང་ལྔ་ལྔ་དོན་གྱིས་
ཚངས་ཞིང་། དབང་པོ་ལྔའི་ཡུལ་དུ་གྱུར་ཚད་ལྷའི་འཁོར་ལོ་ཡིན་ནོ། ཚ་གྲངས་ལ་སོགས་པའི་ཚོར་བ་ཐམས་ཅད་ཚོར་བའི་ཕུང་པོ་སྟེ། །
ཚོར་བ་རིལ་པོ་རིན་ཆེན་འབྱུང་ལྡན། བདེ་སྡུག་བཏང་སྙོམས་གསུམ་ནི་སྐུ་གསུང་ཐུགས་རྡོ་རྗེ་གསུམ། ཕྱེ་ན་རིགས་ལྔའི་འཁོར་ལོ་ཡིན་ནོ། 

༄༅། །རྐང་ལག་ལ་སོགས་པ་སོ་སོར་གཅོད་པར་བྱེད་པ་འདུ་ཤེས་ཀྱི་ཕུང་པོ་ཏེ།  འདུ་ཤེས་རིལ་པོ་སྣང་བ་མཐའ་ཡས། ཡུལ་
གསུམ་ལ་རབ་འབྲིང་ཐ་མ་གསུམ་དུ་གཅོད་པ་ནི་སྐུ་གསུམ་ཐུགས་ཀྱི་ལྷ་གསུམ། ཕྱེ་ན་རིགས་ལྔའི་འཁོར་ལོ་ཡིན་ནོ། ཤེས་པ་ཡུལ་གང་
རུང་ལ་སྦྱར་ན། དགེ་སྡིག་ལུང་མ་བསྟན་གསུམ་ཏུ་བྱེད་པ་འདུ་བྱེད་ཀྱི་ཕུང་པོ་སྟེ། འདུ་བྱེད་རིལ་པོ་དོན་ཡོད་གྲུབ་པ། ཕྱེ་ན་འདུ་བྱེད་
ལྔ་བཅུ་ལ་སོགས་རིགས་ལྔའི་འཁོར་ལོ་ཡིན། གཅིག་དུ་ཐག་ཆོད་ཅིང་དོན་བསྒྲུབ་པ་རྣམ་པར་ཤེས་པའི་ཕུང་པོ་སྟེ། རྣམ་ཤེས་རིལ་པོ་
མི་བསྐྱོད་པ་རྟེན་འབྲེལ་གསུམ་ནི་སྐུ་གསུང་ཐུགས་ཀྱི་རྡོ་རྗེ་གསུམ། ཕྱེ་ན་རྣམ་པར་ཤེས་པའི་ཚོགས་བརྒྱད་ནི་རིག་ལྔ། གཞན་ཡང་ཁམས་
དང་། སྐྱེ་མཆེད་དང་། ཡན་ལག་ཐམས་ཅད་སེམས་དཔའ་དང་སེམས་མ། ཁྲོ་བོ་དང་ཁྲོ་མོ་སྟེ། དེེ་རྣམས་དོན་གྱིས་རིགས་ལྔར་

འོང་བ་དེ་ཐམས་ཅད་རེ་རེ་ལ་ཡང་ཆ་ཤས་ཕྱེ་ན། རིགས་ལྔ་ཚངས་བས་བསམ་གྱིས་མི་ཁྱབ་པའི་འཁོར་ལོ་ཡིན་ཏེ། སྣང་བ་བློའི་ཡུལ་
དུ་གྱུར་ཚད་ཡི་དམ་ལྷའི་ངོ་བོ་ཡིན་པས། ངོ་ཤེས་པར་བྱེད་པ་ལ་མོས་གུས་བྱེད་ཅིང་དག་སྣང་སྦྱང་། དེ་ལྟར་ཕུང་པོ་དང་སྐྱེ་མཆེད་ལྷ་
རུ་གནས་པ་དེ་བླ་མས་བུམ་དབང་བསྐུར་ནས་ངོ་སྤྲད་པས། སློབ་མས་ངོ་ཤེས་ཤིང་ངེས་ཤེས་བསྐྱེད་པ་ནི་དབང་ཐོབ་པ་ཡིན་ནོ། དེ་
ནས་ངེས་ཤེས་བསྐྱེད་པའི་ངང་ལ་སྐད་ཅིག་ཀྱང་མ་ཡེང་བར་བསྒོམས་པས། སྔར་ཐོག་མ་མེད་པ་ནས་མ་རིག་པའི་རྐྱེན་གྱིས་སྣོད་བཅུད་
རང་རྒྱུད་པར་འཛིན་པའི། འཁྲུལ་སྣང་མཁྲིས་ནད་ཅན་གྱི་དུང་སེར་པོ་མཐོང་བ་ལྟ་བུའི་བག་ཆགས་ངན་གོམས་ཅན་འདི་དག་ནས། དུང་
དཀར་པོ་ལ་དཀར་པོ་མཐོང་བ་ལྟར་གཉུག་མའི་རང་མདང་སྐུ་དང་ཡེ་ཤེས་ལ་ལྷ་དང་གཞལ་ཡས་ཁང་དུ་མཉམ་རྗེས་མེད་པར་ཤར་དགོས་དེ་ལྟར་

༄༅། །ཤར་བ་ལ་གོ་བས་མི་པས། ཤེས་པས་མི་ཆོག་ དབང་པོ་ཤེས་དགོས། ཤེས་ཐོག་དུ་གོམས་ནས་བརྟན་པ་
ཐོབ་དགོས། དེ་རིག་པས་རྩེ་གཅིག་དུ་དྲིལ་ནས་སྣོད་བཅུད་གྱི་སྣང་བ་ཤར་ཚད་འདི་ཡི་དམ་ལྷའི་ངོ་བོར་སྦྱངས་ནས་ལྷ་དང་འདྲེ་གཉིས་
ཡི་དམ་དུ་ཤེས་ནས་དེ་གཉིས་ལ་སྤང་བླང་མི་འདི་བས། དགྲ་ཕ་བསད་པ་དང་འཕྲད་ཀྱང་ཞེ་མི་སྡང་པར་ཤེས་པ་གཅིག་དགོས། དེ་
མིན་ལྷ་ལ་དགའ་བ་འདོད་ཆགས། འདྲེ་འམ་ལྟས་ངན་མཐོང་ན་མི་དགའ་བས་ཞེ་སྡང་། གཟུགས་མཛེས་པ་ལ་དགའ་མི་མཛེས་
པ་ལ་མི་དགའ། བར་པ་ལ་ལུང་མ་བསྟན་དུ་ལུས་པ་གཏི་མུག་ཡིན་པས། མཉམ་བཞག་སྐབས་རེ་གསལ་ཡང་རྗེས་སྣང་ཐམས་ཅད་
དུག་གསུམ་ཁོ་ནར་སོང་བས་དག་མ་ནུས་པ་ཡིན། ནང་དུ་དུག་གསུམ་གྱི་ཕྲ་རག་ཆོད་ནས། དག་པའི་སྣང་བ་ཕྱོགས་མེད་དུ་ཤར་བ་

ལ། སྒྲ་མི་མཐུན་པ་གཟུགས་མི་མཛེས་པ་གང་ཡིད་དུ་མི་འོང་བ་དེ་ཉིད་ཡི་དམ་གྱི་ལྷ་རུ་བཅོས་མ་ཡིན་པ་གཏིང་ནས་ཤར་བ་དགོས། །
དེ་ལ་དང་པོ་སྐད་ཅིག་ཀྱང་མ་ཡེང་བར་བཅོས་ཤིང་སྤྱད་པ་གལ་ཆེ། དེ་ཡང་ཕར་ཕྱིན་པས་འཕགས་པའི་ས་བོན་ནས་ཕལ་ཆེར་སྨོན་ལམ་གྱིས་
སྦྱང་བ་ནི། གསང་སྔགས་པའི་ལུགས་ལ་སོ་སོ་སྐྱེ་བའི་དུས་ན། ཞིང་ཁམས་ལྷར་སྦྱངས་པ་དག་སྣང་བསྐྱེད་རིམ་གྱིས་སྦྱང་བ་
ཡིན། དེ་ལའང་གཉིས་སྟེ། ༈ དང་པོ་ཞིང་ཁམས་སྣོད་ལ་སྦྱང་བ་ནི། ཕྱི་རོལ་སྣོད་ཀྱི་འཇིག་རྟེན་འདི་དག་ཐམས་ཅད་ལྷའི་གཞལ་
ཡས་ཁང་དུ་ལམ་ལམ་སྦྱང་ཞིང་མོས་པ་བྱ། ཁམས་གསུམ་རྣམ་པར་དག་པའི་གཞལ་ཡས་ཁང་བྱང་ཆུབ་ཀྱི་ཕྱོགས་ཀྱི་ཆོས་སུམ་ཅུ་སོ་
བདུན་དག་པའི་དོན་དང་ལྡན་པར་དྲན་ཞིང་དུས་ནམ་ཡང་ཤེས་བཞིན་ཆེན་པོ་དང་མ་བྲལ་བར་བྱའོ། བྱེ་བྲག་དུ་རྒྱལ་བ་རིགས་ལྔའམ་ཡུམ་ལྔར་

༄༅། །རྒྱུད་ནས་བཤད་པས། སའི་རིགས་སུ་གྱུར་ཚད་ཐམས་ཅད་སངས་རྒྱས་སྤྱན་མ་འམ་རྣམ་སྣང་དུ་བློས་བསྐྱེད་
མོས་པ་རྩེ་གཅིག་དུ་བྱེད། ས་རུད་རྩུབ་པ་དང་། མི་བདེ་བ་རྡུལ་འཚུབ་པ་ལ་སོགས་པའི་ས་ལ་རྡེབ་ཅེས་པའི་ཆགས་སྡང་གི་ལས་
མི་བཤགས། དེ་བཞིན་དུ་ཆུ་ཐམས་ཅད་མ་མ་ཀི་འམ་རྡོ་རྗེ་སེམས་དཔའ་མོས་ཉིད། ཆུ་གཤེར་ཆེས་པ་དང་བསིལ་ཤིང་སྐོམ་པའི་སྡུག་
བསྔལ་བྱུང་དུས། ཁྲག་སྐམ་ཞེས་པ་ལ་སོགས་པའི་ཆགས་སྡང་གི་ལས་མི་བསགས། མེ་ཐམས་ཅད་གོས་དཀར་མོའམ་སྣང་
བ་མཐའ་ཡས་སུ་མོས་ཤིང་གུས་པར་བྱེད། ཚ་གྲངས་གི་རིག་པ་ལ་སོགས་པ་ལ། མེ་བཀབ་ཅེས་པའི་ཆགས་སྡང་གིས་ལས་
མི་བསགས། རླུང་ཐམས་ཅད་དོན་ཡོད་གྲུབ་པ་འམ། སྒྲོལ་མར་མོས་ཤིང་གུས་པར་བྱེད། སིར་བུའི་ངང་ཀྱིས་གྲང་པ་དང་རླུང་

སྒྲ་ཆེ་བ་རང་གིས་འདོད་པ་དང་མི་མཐུན་པ་ལ། རླུང་བཀབ་ཅེས་པའི་ཆགས་སྡང་གིས་ལས་མི་བསགས། དེ་ལྟར་ཕྱི་རུ་བེམ་པོ་
ལ་སོགས་པ་ལ་ལས་ངན་བསགས་དུས་ནང་གི་སེམས་ཆགས་སྡང་དུ་ལངས་བ་ཡིན། བེམ་པོ་ཐམས་ཅད་ལྷ་དང་གཞལ་ཡས་སུ་མོས་
པའི་དུས་ན་ནད་སེམས་ཀྱི་བསམ་གཟུགས་ཀྱང་དེ་ལྟར་ཤར་ནས་སྣང་བ་དག་པས། སྣང་སེམས་ངོ་བོ་གཅིག་པའི་རྟེན་འབྲེལ་གྱིས་
འོག་མིན་སྡུག་པོ་བཀོད་པའི་ཞིང་ཁམས་སུ་ཡེ་ཤེས་ཀྱི་གཞལ་མེད་ཁང་ཕྱོགས་བཅུར་རྒྱ་ཡོངས་སུ་མ་ཆད་པ། མངོན་སུམ་བྱེད་པའི་
རྟེན་འབྲེལ་ཡིན། དེ་ལྟར་མ་ཤེས་པར་བེམ་པོ་ལ་སེམས་འཁྲུགས་ཤིང་།  ལས་བསགས་པ་ནི་སེམས་ཅན་ལ་བསགས་པ་དང་
ཁྱད་མེད་ཅིང་། ཁྱད་པར་དུ་ཡང་འཁྲུལ་ཆེ་བ་སྟེ། གཅིག་ལ་དྲན་པ་ཡེང་ནས་ཐ་མལ་དུ་སོང་བ་ངོས་མ་ཟིན་པ་དང་། གཉིས་

༄༅། །ལ་ནད་དུ་ཞེ་སྡང་སྐྱེས་པའི་རང་གཟུགས་ཕྱིར་ཤར་བས་སྣང་བ་དགྲར་མཐོང་བ་ཡིན་པས། ཕྱི་མ་བར་དོར་ལྕགས་
སྲེག་གིས་གཞི་ལ་སོགས་པ་མ་དག་པའི་སྣང་བ་འཆར་བའི་རྒྱུའོ། དེས་ན་ཞིང་ཁམས་སྣོད་ལ་སྦྱང་བ་འདི་གལ་ཆེའོ། ༈ གཉིས་
པ་ཞིང་ཁམས་བཅུད་ལ་སྦྱང་བ་ནི། ནང་བཅུད་ཀྱི་སེམས་ཅན་མི་དང་མི་མ་ཡིན་པ་དྲུང་འགྲོ་ཕྲ་བ་དང་རགས་པ་མིག་གི་ཡུལ་དུ་གྱུར་ཚད་
ཐམས་ཅད་ཡི་དམ་གྱི་ལྷ་རུ་བསྒོམ་ཞིང་། བློ་སྦྱངས་བ་ལ་སོགས་འདུན་པ་རྩེ་གཅིག་དུ་བྱའོ། ཁྱད་པར་སྲོག་ཆགས་ལ་མོས་འདོད་
པ་བསྟེན་པ་མཐོང་ཚད་ལ། མཐོང་མ་ཐག་ཏུ་ཆགས་སྡང་གི་རྟོག་པ་སྐྱེ་མཚུང་པར་ཡི་དམ་ཡབ་ཡུམ་དུ་བསྒོམ་ཞིང་། ཕྲག་དོག་སྦྱང་། 
དེ་རིམ་པ་བཞིན་དུ་དག་ནས་བརྟན་པ་ཐོབ་ན། བར་དོང་ཕ་མས་འདོད་པ་བསྟེན་པ་མཐོང་བ་དང་། ཡི་དམ་ཡབ་ཡུམ་དུ་ཤེས་པས། ཆག་

སྡང་མི་སྐྱེ་བའི་མངལ་སྒོ་ཁེག་པའི་གནད་ཀྱང་དེ་ཡིན། སེམས་ཅན་ཐམས་ཅད་ཀྱི་སྐྱོན་ལ་མ་བརྟགས། སྐྱོན་སྐད་ཅིག་ཀྱང་མི་བསམ་
ཞིང་མི་སྙེན་པ་དང་སྨོད་པའི་ཚིགས་ཟུར་ཙམ་ཡང་མི་བརྗོད། དུས་ནམ་ཡང་ཡོན་ཏན་ཅན་ཡི་དམ་ལྷའི་ངོ་བོར་ལྟ་ཞིང་། དག་སྣང་བརྟན་
པོ་བྱ། སེམས་ཅན་ཐམས་ཅད་ལྷན་སྐྱེས་ཡེ་ཤེས་ཀྱི་འཁོར་ལོ་ཡིན། བླ་མ་ཆོས་སྐུའི་རང་བཞིན་ཡིན། ཡེ་ཤེས་ཀྱི་གཟུགས་བརྙན་
སྣང་བ་ཡིན་པས། རང་རྒྱུད་པའི་སྙིང་རྗེ་ཡང་བསྒོམ་མི་རུང་ན། ཞེ་སྡང་ཞིང་སྨད་པ་ལྟ་སྨོས། དག་རྩུབ་མོ་དང་བསམ་པ་ངན་
པ་ལ་སོགས་པ་ནི་དུད་འགྲོ་ཚུན་ཆད་ལ་མི་བྱ། བརྙས་པ་དང་ཁྱད་དུ་གསོད་པ་མི་བྱ། སེམས་ཅན་ཤིག་ལྗིབ་ཡན་ཆད་བདེ་བར་གཤེགས་
པའི་སྙིང་པོ་ཅན་ཡིན་པས།  སྐྱོན་མེད་པ་ཤ་སྟག་སྟེ། སྐྱོན་དངོས་སུ་སྣང་བ་དེ་ཡང་རང་གིས་ཉོན་མོངས་པའི་བསམ་གཟུགས་ 

༄༅། །ཕྱིར་ཤར་བས། མཁྲིས་ནད་ཅན་གྱི་དུང་སེར་པོ་མཐོང་བ་དང་འདྲ་བར་གསུངས་སྟེ། སེམས་ཅན་ཐམས་
ཅད་བླ་མ་ཡི་དམ་ཆོས་སྐུ་ཤེས་པས་མཐོང་ཚད་ཀྱི་ཡོན་ཏན་བསམ་ཤིང་མོས་པ་རྩེ་གཅིག་དུ་བྱས་པས། དུས་གསུམ་སངས་རྒྱས་ཐམས་ཅད་
ཀྱི་ཡོན་ཏན་ཐམས་ཅད་བུམ་པ་གང་བྱོར་ཐོབ་པ་ལ་ཚེགས་མེད། སྣང་བ་རང་སེམས་ཡིན་པས་ནང་གིས་བསམ་པ་བཟང་པོའི་རང་གཟུགས་
ཕྱིར་ཤར་བས་འགྲོ་བ་ཐམས་ཅད་ཀྱི་རང་ལ་ཡང་ཡོན་ཏན་དུ་མཐོང་ཞིང་དད་པའི་འུར་ལངས། སུ་དང་སུ་ཡང་མ་དད་པ་མེད་ཅིང་གུས་བར་
འགྱུར། ཡུལ་གང་དང་གང་ལ་ཕན་འདོག་པ་ན་ཐ་ན་ཁྱི་ལ་ཟན་ཆང་གཅིག་སྟེར་བ་ལ་སོགས་པ་ལ་ཡང་། ཡུལ་དེ་ཡི་དམ་གྱི་ལྷ། དངོས་
པོ་དེ་ཡེ་ཤེས་ཀྱི་བདུད་རྩིའམ་ལྷ་མོ། རང་ཡི་དམ་ལྷ་དེ་ལྟར་བསམ་ཤིང་དངོས་པོ་གསུམ་སངས་རྒྱས་ཁུ་བྱས་བས་གཉིས་སུ་མེད་པའི་མཆོད་

པ་འབུལ་ཞིང་རྫོགས་པའི་སངས་རྒྱས་ཐོབ་པའི་ཐབས་ལ་མཁས་པར་བྱའོ། དབང་པོ་ལྔའི་ཡུལ་གཟུགས་སྒྲ་དྲི་རོ་རེག་བྱ་འདོད་ཡོན་ལྔ་ལ་
ཡང་རིགས་ལྔའི་ལྷ་མོ་ལྔར་མོས་ཤིང་རང་གཞན་ཐམས་ཅད་གཉིས་སུ་མེད་པར་མཆོད་ཅིང་ཚོགས་ཀྱི་འཁོར་ལོ་རྒྱུན་མི་ཆད་པར་བྱའོ། དེ་རྣམས་གོ་
ཡུལ་དང་ཚིགས་ཙམ་ཤེས་པས་སེམས་རྒྱུད་འགྱུར་ཞིང་སྣང་བ་དག་པ་ལ་མི་ཕན་པས། དེས་པར་སེམས་རྒྱུད་དུ་ཐམས་ཅད་སྐུ་གསུམ་ལྷན་ཅིག་ 
སྐྱེས་པའི་དོན་གྱི་གནས་ལུགས་བརྟན་གཡོ་ཐམས་ཅད་ཀྱི་ཆོས་ཉིད་ཅི་ཡང་མ་ཡིན་པ། སངས་རྒྱས་ཐམས་ཅད་ཀྱི་ཆོས་ཀྱི་སྐུ་དང་དབྱེར་མེད་
པ། ཕུང་ཁམས་སྐྱེ་མཆེད་ལྷའི་འཁོར་ལོར་གནས་པའི་ལོངས་སྐུ་དང་དབྱེར་མེད་པ། རང་རང་གི་ནས་པས་རང་ས་ན་འགྲོ་དོན་ལྷུན་གྱིས་
གྲུབ་པ་སྤྲུལ་སྐུ་དབྱེར་མེད་པའི་དོན་ཤེས་པར་བྱས་ལ། དུས་ཐམས་ཅད་དུ་དྲན་ཤེས་བཞིན་ཆེན་པོ་དང་མ་བྲལ་བར་བྱས་ཤིང་། ཁྱད་པར་

༄༅། །དུ་ཡང་གང་ལ་ཆགས་སྡང་སྐྱེས་པ་རེ་རེ་ལ་ཡང་ཕུར་ཚུགས་སུ་དྲིལ་ལ་ཞེ་ཐག་པ་ནས་གནད་དུ་བསྣུན་པས། བློ་
སྣ་དེ་མཉེན་ལྕུགས་གིས་འགྲོ་བ་ཡིན། རང་གིས་ཕར་གནོད་པ་མ་བྱས་པ་ཚུར་གནོད་པ་བསྐྱལ་བ་ཐམས་ཅད་དང་རང་བཞིན་གི་ཡང་མི་སྡུག་
ཅིང་། ཡིད་དུ་མི་འོང་བ་ཁོང་ཁྲོ་སྐྱེ་བའི་ཡུལ་ཐམས་ཅད་ཡི་དམ་གྱི་ལྷ་སངས་རྒྱས་ཆོས་ཀྱི་སྐུ་ཉིད་དུ་བསྒོམ་པ་གནད་དུ་བཏང་པ་གལ་ཆེ། 
སྨད་ཅིང་བསྐུར་བ་བཏབ་པ་ཐམས་ཅད་སངས་རྒྱས་ཀྱི་བཀའ་བཀྱོན་ཡིན་པས་སྒྲིབ་པ་དག །སངས་རྒྱས་ཀྱི་མཛད་པ་ཅི་ལྟར་འདུག་ཀྱང་
ཁོང་ཁྲོ་དང་ཞེ་སྡང་བ་སུས་ཕོད། ཕན་འདོག་དང་བསྙེན་བཀུར་བྱས་པ་ཐམས་ཅད་སངས་རྒྱས་ཀྱི་མཛད་པ་ཐུགས་རྗེས་འཛིན་པ་ཡིན་
པ་བརློམ་ཞེས་སུ་སྐྱེ། ཕར་སུ་ལ་ཕན་བཏག་ཀྱང་སངས་རྒྱས་ལ་ཞབས་ཏོག་བྱེད་པར་འགྲོ་སྟེ། ཞིང་ལ་བཟང་ངན་མེད་པར་ཁྱི་ལ་

ཟན་ཆད་གཅིག་བྱིན་ཡང་བྱང་ཆུབ་ཀྱི་གཏེར་ཀྱི་སྦྱིན་པར་འགྲོ། དེ་ལྟར་ཤེས་ཙ་སུ་དང་ཡང་འཕྲད་ཀྱང་སངས་རྒྱས་མཇལ། གང་
དང་གཏམ་ཡང་སྔགས། གང་དུ་ཕྱིན་ཡང་བསྐོར་བ། སྙན་པར་སྨྲས་ཚད་བསྟོད་པ། ཅི་བྱས་ཆོས་སུ་འགྲོ་བར་འདུག་སྟེ། 
བསྐྱེད་རིམས་བརྟན་པར་བྱེད་པའི་ཡན་ཆད་མོས་གུས་ཀྱི་དྭངས་མ་བྱམས་སྙིང་རྗེའི་མཐར་ཐུག་དག་པ་ཡེ་ཤེས་ཀྱི་སྣང་བ། སྣང་བ་ཆོས་
སྐུར་འཆར་བའི་དག་སྣང་སྦྱང་བ་ཡིན་པས་ཤིན་ཏུ་གལ་ཆེ། འདི་འདྲ་མ་ཤེས་པས་བསྒོམ་ཆེན་པ་སྣང་བ་དགྲར་ལང་། གཞན་
ཁྱད་དུ་གསོད་ཅིང་། ཆགས་སྡང་རྒྱུན་ཆད་མེད་པར་འོང་བ་ཡིན། དེ་ལྟར་ཤེས་ན་གྲོགས་མཆེད་ཆོས་ལ་ཞུགས་པ་ལྟ་ཅི་སྨོས། འཇག་
མའི་སྲིན་བུ་ཡན་ཆད་ལ་དན་པར་བཅད་སུ་མེད་པར་འགྲོ་བ་ཡིན། དེ་ལྟར་དུས་དང་རྣམ་པ་ཐམས་ཅད་རང་གཞན་ལྷའི་སྐུ་གསུང་ཐུགས་

༄༅། །རྡོ་རྗེའི་དམ་ཚིག་དང་མ་བྲལ་བར་བྱེད་ཅིང་། ཐ་མལ་གྱི་ལུས་ངག་ཡིད་གསུམ་ལ་སྐད་ཅིག་ཀྱང་མ་ལུས་པར་
བྱའོ། མིག་གིས་གཟུགས་མཐོང་ཚད་ཡི་དམ་ལྷའི་ངོ་བོ་ཡིན་པར་ཤེས་པར་བྱས་ནས། གཟུགས་མི་སྡུག་ཅིང་མི་མཛེས་པ་སྦྲུལ་
ལྟ་བུ་དང་ལྟས་ངན་གྱི་གཟུགས་ལ་སོགས་པ། མཐོང་ཡང་ཡི་དམ་ཀྱི་སྐུའི་ངོ་བོར་མོས་པ་བྱེད། དེ་ལ་ངན་པར་ལྟ་བ་དང་། མ་མཐོང་
ན་དགའ་བསམ་ནས་སྨད་ན་སྐུའི་དམ་ཚིག་ཉམས་ནས་འགྲོ། དེ་ནི་སྣང་བ་སྐུའི་ཁྱེར་སོ་ཡིན་པས་གནད་དུ་བཏང་ངོ་། གྲགས་ཚད་
གསུང་གི་ཁྱེར་སོ་ཞེས་པ་ལ་ཡང་སྨྲ་སྙན་མི་སྙན་ཐམས་ཅད་ཡི་དམ་ལྷའི་གསུང་གི་ངོ་བོ་ཡིན་པས་དགགས་བསྒྲུབ་མི་བྱེད་པར། མི་
སྙན་པར་གྲགས་པ་ཚིགས་ངན་སྙིང་ལ་ཕོག་པ་དེ་རང་གི་ཡི་དམ་ལྷའི་སྙིང་པོ་སྔགས་སུ་ཤེས་པར་བྱས་ནས་དྲན་པས་བཟུང་།  དེ་མ་

ཤེས་པར་སྤང་བླང་བྱས་ནས་གསུང་གིས་དམ་᫄ᨑག་ཉམས། དྲན་རྟོག་ཐུགས་ཀྱི་ཁྱེ᫙་སོ་ལ་ཡང་། དྲན་རྟོག་གང་ཤར་སྤྲོས་བྲལ་ 
ལྷའི་ཐུགས་ཡིན་པས། དགག་བསྒྲུབ་མེད་པར་གསལ་སྟོང་གི་ངང་ལ་མ་ཡེང་བར་བྱེད། ཡེང་ན་ཐ་མལ་གྱི་རྟོག་པ་རང་ཁར་སོང་ནས་
རང་རྒྱུད་པར་འཛིན་ཅིང་། སྤང་བླང་དགགས་བསྒྲུབ་བྱས་ན་ཐུགས་ཀྱི་དམ་ཚིག་ཉམས། དེ་ལྟར་སྐུ་གསུང་ཐུགས་རྩ་བ་ཡན་ལག་
གིས་དམ་ཚིག་མ་ཉམས་པས་སྲུང་ཞིང་། ལུས་ངག་ཡིད་གསུམ་ཐ་མལ་དུ་སྐད་ཅིག་ཀྱང་མ་ལུས་པ་གསལ་དག་ང་རྒྱལ་བརྟན་པའི་ངང་ལ་
སྐད་ཅིག་ཀྱང་མ་ཡེང་པའི་དྲན་པས། མཐོང་ཚད་ལྷ་རུ་ཤེས་པའི་དག་སྣང་། ལྷ་རང་མར་རྟོགས་པའི་ལྟ་བ། གསལ་དག་ང་
རྒྱལ་བརྟན་པའི་བསྒོམ་པ། བཟའ་བཏུང་ཚོགས་འཁོར་དུ་ཤེས་པའི་སྤྱོད་པ། སྤྱོད་ལམ་རྣམ་བཞིར་བྲལ་བ་མེད་པའི་དམ་ཚིག་

༄༅། །དང་ལྡན་པས། འཁྲུལ་རྟོགས་རང་ཁར་མ་ཤོར་བའི་གཉེན་པོ་བསྐྱེད་རིམ་གྱི་བཟང་རྟོག་རྒྱུན་ཆགས་ནས་
ནང་སེམས་རྒྱུན་འགྱུར་བས་ཕྱིའི་སྣང་བ་དག་པས་སྤྱོད་ལམ་འགྱུར་ཙ། བར་དོར་སྣང་བ་ལྷ་རུ་ཤར་ནས་ཕྱི་མ་ཡི་དམ་ལྷའི་ཞིང་ཁམས་
སུ་སྐྱེ་བ་ཡིན། འདི་སྔགས་ཁར་བརྗོད་པ་སྐད་བྱས་ནས་བསྐྱེད་རིམ་ལ་མེ་འབར་གློགས་འགྱུ་བ་ཙམ་རེ་བྱུང་ཡང་། རྣམ་རྟོག་
ཐམས་ཅད་རང་ཁར་བཏང་བས་ནང་དུ་བག་ཆགས་ངན་པའི་འབྲེལ་ད་ལྟ་རང་ཡང་མི་ཆོད་པས་སེམས་མི་འགྱུར། དེ་མ་འགྱུར་ན་ཕྱིའི་སྤྱོད་
ལམ་མི་འགྱུར་བས། བར་དོར་སྣང་བ་མི་དག  དེ་ཙ་ན་ཕྱི་མ་ཡང་ད་ལྟ་སེམས་ལ་བག་ཆགས་རྟོག་པ་གོམས་སྟོབས་གང་ཆེ་བ་དེའི་རང་
གཟུགས་སུ་ལུས་ལེན་བརྟེན་འབྲེལ་གྱི་བབ་ཡིན། དེ་བས་སྣང་བ་རང་སེམས་ཡིན་པས་ཉོན་མོངས་པའི་རྟོག་པ་ཐམས་ཅད་དྲན་པས་

བསྡམས་ནས་སྐད་ཅིག་མ་གཉིས་སུ་མ་སོང་བར་བྱེད་གལ་ཏེ་ཡེངས་ནས་འདོད་ཆགས་གྱི་རྟོག་པར་ཤར་ན་ངོས་བཟུང་ཞིང་རང་ཐོག་དུ་ཀློང་ནས་
རྒྱང་འཚོ་བྱས་པས་བདེ་སྟོང་དུ་ཤར་ནས་འོང་། དེའི་ངང་མ་ཤོར་བའི་སྟེང་དུ་བདག་གི་འདོད་ཆགས་ཀྱི་རྟོག་པ་འདིས་སེམས་ཅན་ཐམས་
ཅད་ཀྱི་འདོད་ཆགས་ལ་སོགས་པའི་རྟོག་པ་དག་པར་གྱུར་ཅིག ཅེས་པའི་འདུན་པ་ཏུང་ཏུང་བྱེད། དེ་ནས་རྟོག་པ་གཞན་གིས་བར་མ་
ཆོད་པར་སེམས་བསྐྱེད་རིམ་བསྒོམས་པས། བ་སྤུའི་བུ་ག་ཚུན་ཆད་གསལ་ནུས་པ་ཡིན། དེ་ལྟར་གནད་དུ་སོང་ན་ལྷ་ཡབ་ཡམ་བསྒོམ་
བས་བདེ་སྟོང་གི་ཏིང་ངེ་འཛིན་སྐྱེས་ནས་ཉོན་མོངས་པ་འདོད་ཆགས་སྤང་མ་དགོས་པར་རང་སར་དག་པའི་རྒྱུ་བྱེད། ཁྲོ་བོ་བསྒོམ་པས་
སྙིང་རྗེ་སྐྱེས་ཅིང་གསལ་བའི་ཏིང་ངེ་འཛིན་ཤར་བས་ཞེ་སྡང་དག་པ་ཡིན། ཞི་བ་བསྒོམ་པས་གཏི་མུག་རང་རིག་དུ་ཤར་བ་སྟེ་དུག་ལྔ་ཀ་དེས་

༄༅། །འགྲེས། དེ་ཡང་ལས་དང་པོ་པས་སྐུ་མདོག་ཕྱག་མཚན་རྒྱན་ཆ་ལུགས་དང་བཅས་པ་དུས་གཅིག་ལ་གསལ་མ་ཐུབ་
ན་ཡང་ཆ་ཤས་གང་གསལ་དེའི་ངང་ལ་སེམས་མ་ཡེང་པར་བྱས་ལ་བཟླས་པ་བྱེད། དེ་ལ་གོམས་པ་དང་ཡང་གང་མ་གསལ་བ་དེ་ཆེར་དུ་གསལ་
གདབ་ཅིང་བསྒོམས་པས་ཇེ་ཇེ་གསལ་བ་ཡིན། མི་གསལ་བའི་དུས་སུ་ཡང་ལུས་ཡི་དམ་གྱི་ལྷ་ཡིན་བསམ་པའི་ངང་དུ་མོས་གུས་རྩེ་གཅིག་
བྱས་ནས་རྟོག་པ་གཞན་གྱིས་བར་མ་ཆོད་པར་བཟླ། ཡང་རྟོག་པ་འགྱུ་ཚད་ན་སེམས་བསྐྱེད་པའི་ངང་ནས་གསལ་གདབ་པས་གསལ་ལྷང་
ངེ་བ་འོང་། དེའི་ངང་དུ་མ་ཡེང་པར་དྲན་པས་བཟུང་། སྤྱིར་བསྐྱེད་རིམས་གྱིས་དམིགས་པ་མི་གསལ་བ་རྩེ་གཅིག་དུ་མ་བསྒོམ་ནས་
སེམས་འཁྲུལ་བའི་དབང་དུ་བཏང་བས་ལན། དམིགས་པ་རྩེ་གཅིག་དུ་དྲིལ་ཅིང་སྙིང་རུས་བྱས་ན་སེམས་གཉིས་སུ་མེད་པའི་དོན་

ལ་མི་གསལ་བའི་ཐབས་མེད་དོ། དེ་ལྟར་བྱས་པས་གསལ་བ་དང་བསྐྱེད་རྫོགས་ཟུང་འཇུག་ཏུ་ཤེས་པ་འདི་ལྟར་བྱ། ཡི་དམ་གྱི་
སྐུ་ཡིད་ཡུལ་དུ་ལྷང་ངེ་གསལ་བ་དེ་སེམས་ལས་བྱུང་ངམ། ལུས་ལས་བྱུང་བརྟགས། སེམས་ལས་བྱུང་ན་སེམས་རང་དེ་ལ་
དངོས་པོ་དང་ཁ་དོག་མི་འདུག  སེམས་དེའི་ངོ་བོ་དེ་ཐོག་མ་གང་ནས་བྱུང་། བར་དུ་ལུས་ཀྱི་སྟོད་སྨད་དང་ཕྱི་ནང་གར་གནས། །
ཐ་མ་གར་བརྟགས་བརྟགས། དེ་རྣམས་གང་ཡང་མི་སྣང་བར་ཐག་ཆོད་པ་དང་། ཅིར་ཡང་མ་གྲུབ་པ་དེ་ཉིད་ཀྱི་རྩལ་ལྷ་རུ་ཤར་བ་
ཨི་བྱུང་འཚོ། ལྷ་རུ་ཤར་བ་རང་གི་གཤིས་དེ་སྟོང་པ་བློ་ལས་འདས་པ་དེ་ཨི་བྱུང་འཚོ། དེ་ལྟར་ཤེས་པ་དང་དེའི་ངང་ནས་
གསལ་སྟོང་གཉིས་མེད་དུ་ལྷང་ངེ་བ་དེའི་ངང་ལ་མ་ཡེང་བར་བཞག །དེ་ལྟར་སེམས་ཕར་མི་འགྲོ། ལྷ་ཚུར་མི་འོང་བར་རིག་

༄༅། །པ་སྐད་ཅིག་མའི་ཐད་དེ་ལ་ཁ་དོག་དཀར་དམར་གང་འདོད་ཀྱི་བསམ་གཟུགས་སུ་ཤར་བརྟེན་འབྲེལ། ཤར་བའི་
སྐད་ཅིག་མ་དེའི་ངོ་བོར་སྟོང་དུ་གནས་པ་རྫོགས་རིམ་ཡིན་པས་སྟོང་པ་དང་རྟེན་འབྲེལ་དབྱེར་མེད་པ་ལ། བསྐྱེད་རྫོགས་ཟུང་འཇུག་
ཡིན། རྒྱུད་སྡེ་ཐམས་ཅད་ནས་བསྐྱེད་རིམ་རྫོགས་རིམ་ཀྱི་རྟེན་དུ་དགོས་གསུང་པ་ནི་དེ་ལ་དགོངས་བ་ཡིན། དེ་ལྟར་ཤེས་ན་
བསྐྱེད་རྫོགས་གཉིས་རིག་པ་སྐད་ཅིག་མའི་སྟེང་དུ་འཛོམས་པས། མ་འགགས་པར་སྣང་བ་དེ་ཉིད་སྤྲོས་པ་དང་བྲལ། སྤྲོས་པ་
དང་བྲལ་བཞིན་མ་འགགས་པར་སྣང་བས། སྟོང་པ་སྤྲོས་པ་དང་བྲལ་བ་དེ་ལས་མ་འགགས་པར་སྣང་བའི་ལྷ་སོགས་སུ་མ་ལུས་པས་
སྟོང་པ་དང་དབྱེར་མེད། མ་འགག་པར་སྣང་བའི་ལྷ་སྐུ་དེ་ལུས་སུ་མེ་དང་ཚ་བ་ལྟར་སྟོང་པ་ལོགས་སུ་མ་ལུས་པར་ལྷ་སྐུ་དང་དབྱེར་མེད།

དེ་ལྟར་ཡེ་ནས་གནས་པ་དེ་རྟོགས་པའི་ངང་ལ་གནས་པ་བསྐྱེད་རྫོགས་ཟུང་འཇུག  སྔགས་ཀྱི་དགོངས་པ་ཡིན། དེ་ལ་གོམས་ནས་
སྤང་བྱ་སྤོང་ཞིང་རྟོགས་པ་མངོན་དུ་བྱས་ནས་མཐར་ཐུག་སངས་རྒྱས་ཐོབ་ནུས་པ་ཡིན། དེ་ལྟར་མ་ཤེས་པར་ཁ་ལ་བསྐྱེད་རྫོགས་ཟུང་
འཇུག་དགོས་པ་སྐད་ཅིག་ཟེར། ཟུང་འཇུག་མ་འཚལ་ཡ་བྲལ་གྱི་དམིགས་པ་ཡུལ་ཡུལ་ཅན་གསུམ་ཡང་གཏན་ནས་མེད། དངོས་
འཛིན་རང་ཡང་མི་གསལ། བརྒྱ་ལ་སྐབས་རེ་གསལ་ཡང་གསལ་བ་ལ་དཀའ་བས་ཆགས་མི་གསལ་དུས་སེམས་ཡེང་ནས་མ་གསལ་བ་
དེ་མ་ཤེས་ལྷ་རང་དེ་ལེན་པ་སྐད་ཟེར་ནས་མི་དགའ་བས་ཞེ་སྡང་། ཤས་ཆེ་བར་གཏི་མུག་ལུང་མ་བསྟན་དུ་སོང་། སྐབས་རེ་གསལ་
བ་དེ་ཡང་གོང་ལྟར་སེམས་སུ་མ་ཤེས་པར་དངོས་འཛིན་མཚན་མ་ལ་ཞེན་ནས་ངས་ལྷ་བསྒོམ་སྔགས་བཟླས་པས་མ་ཞིང་བདག་དུ་བཟུང་བསང་

༄༅། །རྒྱལ། དེ་ལྟར་བཟང་པོ་གཅིག་དང་ཆེན་པོ་གཅིག་འདོད་ཙ་གཞན་ཁྱད་དུ་གསོད་པ་གཅིག་རང་ཤུགས་ཀྱིས་འོང་
བས་འཕྲག་དོག །དེས་ན་ཅི་ལྟར་འབད་ཀྱང་དུག་གསུམ་ལས་མ་གཡོས་པས་འཁོར་བ་ངན་སོང་གི་རྒྱུ་བྱེད་པ་སྟེ། ༈ འཇིག་རྟེན་མགོན་
པོས། ལྷ་ལ་འདོད་ཆགས་སྐྱེས་ན་ཡི་དྭགས་ཡིན། ལྷ་ལ་ཞེ་སྡང་སྐྱེས་ན་དམྱལ་བ་ཡིན། ལྷ་ལ་གཏི་མུག་སྐྱེས་ན་དུད་འགྲོ་ཡིན། ལྷར་
དུག་ཏུ་སོང་ན་མི་དགེ་བས། དེ་ལས་སྡུག་བསྔལ་མྱོང་བར་འགྱུར། ཅེས་པས་སྐད་ཅིག་མ་དང་པོར་ལྷར་གསལ་བ་དེ་འདས་ཟིན་པ་མ་
རིག་ནས་སྐད་ཅིག་མ་གཉིས་པས་ཡུལ་དུ་བྱས་ནས་ལྷ་ལ་ཆགས་པ་སྟེ། དེ་བས་ལྷ་དང་མི་དགེ་བའི་སྐད་ཅིག་མ་འདྲེས་པར་འོང་བ་ཡི་བདེ་
སྡུག་གི་འབྲས་བུ་ཡང་སོ་སོར་སྨིན་པ་ཡིན། བསྐྱེད་རིམ་བསྒོམ་པ་ལ་ཡང་དེའི་གནད་གོ་བར་བྱས་ནས་གསལ་བ་ང་རྒྱལ་བརྟན་པའི་ངང་ལས་

སྐད་ཅིག་ཀྱང་མ་ཡེང་བར་བྱེད་ནས། ཉོན་མོངས་པའི་རྟོག་པ་ཕྲ་རགས་བསྡམས་ནས་བཟང་རྟོག་རྒྱུན་ཆགས་དགོས། ལྷར་གསལ་བའི་
བཟང་རྟོག་རྒྱུན་ཆགས་ནས་ངན་རྟོག་འགགས་ཀྱང་། བཟང་རྟོག་སྐྱེ་མཆེད་དུ་མ་ཤེས་ན་དངོས་འཛིན་ཡིན་པས། ལྷ་གནས་ལ་སངས་
རྒྱས་ཐོབ་མི་ནུས། སྐྱེ་མེད་དུ་ཤེས་པས་བསྐྱེད་རྫོགས་ཟུང་དུ་འཇུག་ཀྱང་། སེམས་བསྐྱེད་མེད་ན་གཞན་དོན་མི་འབྱུང་བས། སྐད་
ཅིག་མ་རེ་རེའི་སྟེང་དུའང་དང་པོ་སྦྱོར་བ་སེམས་བསྐྱེད་ནས། དངོས་གཞི་གསལ་སྟོང་དུས་མཉམ་དུ་ཤེས་པ། རྗེས་བསྔོ་བ་སྨོན་
ལམ་གྱིས་རྒྱས་གདབ་པ་གལ་ཆེ། རྗེས་སྤྱོད་ལམ་ཐམས་ཅད་དུ་ལྷའི་ང་རྒྱལ་དང་མ་བྲལ་བར་བྱེད་པ་སྟེ། འགྲོ་བའི་དུས་སུ་རང་ཡི་དམ་
གྱི་སྤྱི་བོར་བླ་མ། ཟས་ཟ་དུས་རང་གི་མགྲིན་པར་བླ་མ། སྙིང་ཁར་ཡི་དམ། ལྟེ་བ་ཆོས་སྐྱོངས། ཟས་ཡེ་ཤེས་ཀྱི་བདུད་རྩིར་ 

༄༅། །དམིགས་ལ་རོལ། ཉལ་བའི་དུས་སུ་ཡང་དེ་ལྟར་གསལ་གདབ་ནས། བླ་མ་སྙིང་ཁར་བཞུགས་པར་བསྒོམ་ལ་
ཉལ། ནམ་སད་རིང་ལ་གོང་ལྟར་གསལ་གདབ། དེ་ནས་ནང་པར་ལང་དུས་ལྷའི་ང་རྒྱལ་ངང་ནས་ལང་སྟེ་བསྡད། གོས་སྟོད་དུ་
གྱོན་དུས་གླང་ཆེན་ཀོ་རློན་གྱི་སྟོད་གཡོག །སྨད་གོས་གྱོན་དུས་སྟག་ལྤག་གྱིས་ཤམ་ཐབ།སྐེ་རག་རྐེད་དུ་བཅིང་དུས་ཞིང་ལྤགས་
ཀྱི་རྐེད་ཅིང་། ཕྲེང་བ་སྐེ་རུ་བསྐོན་དུས་ཐོད་རློན་གྱི་དོ་ཤལ། དེ་ལ་སོགས་པའི་རྒྱན་ཐམས་ཅད་དུར་ཁྲོད་གྱི་ཆས་བརྒྱད་དམ། ལྷ་
གང་ཡིན་པ་དེའི་རྒྱན་དང་ཆ་ལུགས་སུ་བགོས་ལ། སྤྱོད་ལམ་ཐམས་ཅད་དུ་ལྷའི་ང་རྒྱལ་དང་མ་བྲལ་བར་བྱས་པས་མི་དགེ་བའི་བག་ཆགས་
ལྷའི་རྣམ་པར་ཤར་བས། ནང་དུ་སེམས་རྒྱུད་འགྱུར་བའི་དོན་ལ་ཕྱི་རུ་སྤྱོད་ལམ་འགྱུར་དགོས་པ་ཡིན་ནོ། དེ་ལྟར་སྤྱོད་ལམ་མ་འགྱུར་ན་ལྷ་

བསྒོམ་སྔགས་བཟླས་ཡུན་རིང་བར་སོང་ཡང་སྤྱོད་ལམ་མི་ནག་པ་དང་འདྲ་བ་འདི་ལས་ཅུང་ཟད་མ་ལོག་པ་འདི་ལ་ཀུན་གྱིས་གཟིགས་ཤིག །དེ་ནི་
བསྐྱེད་རིམ་གསལ་སྟོང་ལ་མ་ཁྱེར་གྱི་མན་ངག་གོ །རྟེན་གྱི་གང་ཟག་དེས་ཐོག་མར་དབང་ཞུ་དགོས། དབང་དོན་ཉམས་སུ་ལེན་པ་
བསྐྱེད་རྫོགས་གཉིས་དགོས། །བསྐྱེད་རིམ་ལ་བསྐྱེད་རིམ་གསལ་སྟོང་ལམ་ཁྱེར་འདི་གནད་ཆེ་བས་བྲིས་པ་ཡིན་ནོ།། ༈ །།རྟེན་གྱི་
གང་ཟག་གི་ངོ་བོ་ངོས་བཟུང་བ་ནི། སྤྱིར་རྣལ་འབྱོར་བླ་མེད་ཀྱི་གྲོལ་ལམ་ལ་འཇུག་ནུས་པའི་གང་ཟག་དེ། སྐྱེས་བུ་ཡང་རབ། སྦྱང་
བ་མཐར་ཕྱིན་ནམ། དབང་པོ་རྣོན་པོ་གཅིག་འཆར་བ་ཡིན་ཡང་། དེ་རང་ལ་ཡང་། རབ་གཅིག་འཆར་བ་ལམ་གྱི་མཆོག་ཡིན་པ་དང་། 
འབྲིང་ཐོད་རྒལ་བ་ལམ་མི་བརྟན་པ་དང་། ཐ་མ་རིམ་གྱིས་ས་ལམ་མ་རྫོགས་པ་དང་གསུམ་ཡོད་དེ། ༈ བང་མཛོད་ལས། །སེམས་

༄༅། །ཀྱི་རང་བཞིན་གཅིག་ཡིན་ཀྱང་། །སེམས་ཀྱི་མཚན་ཉིད་མི་འདྲ་སྟེ། །དབང་པོ་རབ་འབྲིང་གསུམ་དུ་འབྱུང་།
ཅེས་གསུང་། དེ་ལ་གཅིག་འཆར་བ་ནི། མཚན་བརྗོད་ལས། །ཤེས་རབ་ཆེན་པོས་སྐད་ཅིག་ལ། །ཆོས་ཀུན་ཁོང་དུ་ཆུད་
པ་འཆང་། ཞེས་དང་། ༈ ངེས་དོན་འདུས་པ་ལས། །དབང་པོ་རབ་ཀྱི་དོན་དུ་ནི། །བསྟན་པ་ཙམ་གྱིས་རྟོགས་པའི་ཆོས། །
ཤེས་པ་ཙམ་གྱིས་སངས་རྒྱས་དེས། ཅེས་དང་། ཀུན་འདུས་ལས། །དེ་བས་མཉམ་པའི་དོན་དེ་ལ། །བཏུང་དེ་གཅིག་འཆར་
འདུག་ནུས་ན། །བསྒོམ་པའི་ཡུན་ནི་རིང་ཐུང་དང་། །ལས་འཕྲོ་ཡོད་དང་མེད་པ་དང་། །ནམ་འགྲུབ་བསམ་པའི་ཁར་མ་ལུས། །
ཅེས་དང་། རླུང་སེམས་གཉིས་མེད་ལས། ཆར་གཅིག་འཆར་དུ་སྐྱེ་སྟེ། མཉམ་རྗེས་མེད་པར་ཐམས་ཅད་ཆོས་ཉིད་ཀྱི་ངང་། །

ཅེས་དང་། ༈ ཉམས་སྒྲོན་ལས། གཅིག་འཆར་སྐྱེ་མེད་རང་སྣང་དུ། །རྟོགས་པས་ཡུལ་མེད་རང་སར་གྲོལ། །གཉིས་མེད་རང་
བྱུང་ཡེ་ཤེས་ལ། །སྣང་གྲགས་མ་བཅོས་ཆོས་སྐུར་ཤར། །རང་གསལ་ཐིག་ལེ་ཉག་གཅིག་ལ། །བཏང་བཞག་གཉིས་མེད་
བསྒོམ་དང་བྲལ། །རང་བྱུང་ཡེ་ཤེས་མངོན་བྱས་པས། །མ་འདྲེས་ཡོངས་རྫོགས་ཐིག་ལེར་གཅིག། །ཐུགས་རྗེའི་བྱིན་རླབས་ཅིར་ཡང་ཤར། 
ཅེས་དང་། ༈ དོན་བསྡུས་ལས། །མི་གཡོ་གཅིག་ཆར་གང་འཇུག་བ། །ས་དང་ལམ་ཀྱིས་གྲངས་རྩོལ་མེད། །ཅེས་གསུངས་པས། །ཅིག་
ཆར་བ་འདི་ལ་རིག་གསུམ་ཡོད། རང་བཞིན་གྱི་དབང་རྣོན་གཞི་གདོད་མ་ནས་གཅིག་འཆར་དུ་རྟོགས་པ་དང་། སྦྱངས་པའི་དབང་རྣོན་ཚེ་འདིར་
ཅིག་ཆར་དུ་རྟོགས་ནུས་པ་དང་། རིམ་གྱིས་པའི་གཅིག་འཆར་དང་གསུམ་མོ། ༈ དང་པོ་ནི། ལས་འཕྲོ་ཡོད་མེད་ལ་རག་མ་ལུས་

༄༅། །པས་བསྟན་པ་ཙམ་གྱིས་གྲོལ། རྔོན་པ་ཡི་དང་སངས་རྒྱས། ཤན་པ་གྲི་དང་སངས་རྒྱས་པས་རྟོགས་གྲོལ་ཐར་
བ་དུས་མཉམ་མོ། ༈ གཉིས་པ་སྦྱངས་པའི་དབང་རྣོན་ནི། ཤན་པ་དང་། རྔོན་པའི་རིགས་སུ་སྐྱེ་བ་མི་ལེན་ཏེ། མཚན་ལྡན་བླ་མ་
དམ་པ་དང་མཇལ་ནས། རང་གིས་མོས་གུས་དག་སྣང་དང་འཕྲད་ནས། མེ་ཆེན་པོ་དང་།ཤིང་སྐམ་པོ་འཕྲད་པ་ལྟ་བུ། སྔོན་ 
གྱི་སྦྱངས་བའི་ལས་སང་པས། སྣོང་སྟོང་མཉམ་པ་ཉིད་ཀྱི་གནས་ལུགས། ཡུལ་མེད་དུ་རང་ཤར་བ་དེ་བསྟན་པ་ཙམ་གྱིས་རྟོགས་
གཞི་གནས་ལུགས་ཀྱི་དོན། མཐའ་བྲལ་ལྷུན་གྲུབ་ཀྱི་དགོངས་དོན། མ་འདྲེས་ཡོང་རྫོགས་ཀྱི་གཤིས། རང་ས་རང་ས་ན་ངོ་འཕྲོད་
ནས། མཉམ་རྗེས་མེད། སྤང་བླངས་མེད། དགག་བ་མེད། སྤྱོད་ལམ་ཐམས་ཅད་ཐ་མལ་གྱི་སྣང་བ་ནུབ། རིན་པ་ཆེའི་

གླིང་དུ་ཕྱིན་ཙ་ན་ས་རྡོ་བཙལ་བས་མི་རྙེད་པ་ལྟ་བུ། ཉིན་མཚན་ཆོས་སྐུའི་འཁོར་ཡུག་གང་ཤར་གཉུག་མའི་ངོ་སྤྲོད། ནམ་ཤི་སངས་རྒྱས། །
ཐོད་པ་བོར་ཆོག་བར་དོ་རྣལ་འབྱོར་གྱི་ཕ་ཡུལ། ཤི་ཤི་བྱས་ཀྱང་རྣལ་འབྱོར་བ་དེ་སངས་ཆུང་རྒྱས་པ་ཡིན་ནོ། དེང་སང་གི་གཅིག་འཆར་
བ་ཕར་ཆེར་ནི། གཅིག་འཆར་གྱི་གཟུགས་བརྙན་ཡིན་ནོ། གཅིག་འཆར་བ་དེའི་སྤྱོད་པ་དང་རྣམ་འགྱུར་གྱི་ཆོས་རྣམས་གཟིགས་མཛོད་
དེ་བས་མེད་དུ་སྨྲ་རྒྱུ་ཡོད་ཀྱང་། མང་དུ་སྨྲ་བས་ཆགས་སྡང་འཕེལ་བའི་རྒྱུ་ཡིན་པས་མི་སྨྲའོ། ༈ ནམ་མཁའ་རྡོ་རྗེ་ལས། མི་གཞན་
གྱི་ངན་རྟོག་སྨྲས་ན་ཡང་། ཕུག་རང་གཞན་ཆགས་སྡང་འཕེལ་བའི་རྒྱུ། ཆོས་དཀར་པོ་བཅུ་ཡི་འདུན་གཞི་ཐིང་། ཅེས་གསུངས་
པ་ལྟར་སེམས་སོ། ༈ རིམ་གྱིས་པའི་གཅིག་འཆར་བ་ནི། གནས་པ་ཅུང་ཟད་ཀྱིས་འཚམས་སྦྱར་ནས། གནས་པ་སྐྱེ་མི་ཚུད་

༄༅། །པ་ལ་རྟོགས་པ་འཆར། ཉམས་རྟོགས་ཟུང་དུ་འབྲེལ་ནས་གོང་ནས་གོང་དུ་ཆོད་འགྲོ། རིག་ཐོག་ན་གཅུན་
བདོ་ལ། སྣང་ཐོག་ཏུ་འདྲེས། སྣང་ཐོག་ཏུ་བསྲེ་དུས། རྐྱེན་དྲག་པོ་ལོ་ཆོད་ནས་ཉིན་མཚན་ཆོས་སྐུའི་འཁོར་ཡུག་དུ་འགྲོ་བ་ཡོད། །
༈ ཐོད་རྒལ་བ་ནི། གོ་བ་དང་ཉམས་མྱོང་དང་རྟོགས་པ་གསུམ་ལ། དང་པོ་རྟོགས་པ་ཤར་ན་ཡང་མི་བརྟན་པར་གོ་ཡུལ་དུ་ལུས་ནས་ཐ་མལ་
དུ་འགྲོ།ཡང་སྐབས་རེ་ཐ་མལ་དུ་འགྲོ་བ་ཡང་སྐབས་རེ་གཅིག་འཆར་བ་བཞིན་ཆོད་པ་ལ་སོགས་འཕེལ་འགྲིབ་ཆེ་བ་སྟེ། ༈ ཞང་རིན་
པོ་ཆེས། །ཐོད་རྒལ་བ་ཡི་འཆར་ལུགས་ནི། །གནས་པ་ཉམས་མྱོང་རྟོགས་པ་གསུམ། །སྔོན་དུ་རྟོགས་པ་ལྷང་གིས་ཤར། རྟོགས་
ཀྱང་མི་བརྟན་རྦ་རླབ་འདྲ། རེ་འགའ་ཉམས་མྱོང་རེ་འགའ་ན། །གནས་པ་འོང་སྟེ་ངེས་པ་མེད། །ཉམས་གྱིས་མཐོ་དམན་སྩ་

ཀའི་རྩལ། ༈ ཉམས་སྒྲོན་ལས། ཐོད་རྒལ་ལམ་ལ་ངེས་མེད་དེ།ཐོད་རྒལ་གྱི་གཅིག་འཆར། །འགག་ཞིང་གནས་ནས་མཐར་
ཕྱིན་ཡོང་། །པ་ལ་མི་གཡོ་མཉམ་ཉིད་གནས། །མཐར་ཕྱིན་ཡོན་ཏན་རྫོགས་པ་ཡོད། ཐོད་རྒལ་གྱི་ཐོད་གལ། །ལ་ལ་དང་པོ་
གནས་མ་ཐག་ཉམས་དང་དྲོད་སྐྱེ་མཐོ་དམན་ཆེ།གོ་རྙིམ་ངེས་མེད་མཐར་ཕྱིན་ཡོད། །ལ་ལ་གོ་རིམ་ཅན་སྐྱེ་ལ། །སྐབས་
སུ་ཐོད་རྒལ་སྐྱེ་བ་ཡོད། ཅེས་གསུང་པ་ལྟར་སྐྱེ་ཚུལ་མ་དེས་རང་འོང་བས། དེའི་བོག་འདོན་དང་ཁྲིད་ཐབས་ཤིན་ཏུ་དཀའ་བས། བླ་
མ་ཡང་ཐོས་པའི་ཚིགས་སྐམ་པོ་དང་། རྟོགས་མེད་ཀྱི་ཐོད་རྒལ་རིམས་གྱིས་བ། མྱོང་ཆ་དུམ་རེ་ཡོད་པས་མི་ཕན། རིམས་ཀྱི་སྐྱེས་པའི་ཐོད་རྒལ། །
གཅིག་འཆར་བ་དང་འདི་གཉིས་ཀྱི་སྐྱེ་ལུ་གས་དང་མཐུན་པའི་ཁྲིད་ཐབས་མ་ཤེས་ན་སྐྱེད་མི་འོང་བའི་བའི་ཐོག་ཏུ། ལམ་འཁོར་ནས་

༄༅། །བླ་མ་རང་ལ་ཡང་རྩ་ལྟུང་ཕོག་པ་ཡིན། དེས་ན་བླ་མ་རང་དེ་གཅིག་འཆར་བའི་རྟོགས་པ་ཤར་ནས་རིམ་གྱིས་པའི་
ལམ་ལ་གོམས་པས་ཕྲ་རགས་ཀྱི་མྱོང་བ་དག་པ། སློབ་མའི་རྒྱུད་ཚོགས་རང་གི་ཉམས་འོག་དུ་ཚུད་པས། ས་བཅུའི་རྒྱུན་མཐའི་བར་གྱི་
ཕྲ་རགས་གང་ཤར་ལ་དབང་པོ་རབ་འབྲིང་ཐ་མའི་དབང་ཐོབ་ཕྱེ་ཤེས་པ་གཅིག་དགོས་པའོ། ཐ་མ་བློ་རིམ་གྱིས་པའི་ལམ་ཐར་ཆགས་སུ་
བགྲོད་པ་ནི། ཕྱི་མདོ་སྡེ་ལྟར་ན། ལམ་ལྔ་ས་བཅུ་བགྲོད་དགོས། ནང་གསང་སྔགས་ལྟར་ན་རྡོ་རྗེ་ལུས་ཀྱི་སྦས་བཤད་ཀྱི་སྒོ་ནས་
ལམ་བགྲོད་དགོས། གསང་བ་མན་ངག་ལྷར་ན། ལམ་བགྲོད་ལུགས་ལ། ༈ པྲ་ཁྲིད་ལས། །དང་པོ་གནས་པའ་ཏིང་ངེ་
འཛིན། །ག་ཉིས་པ་ལ་ནི་མི་གཡོ་བ། །གསུམ་པ་མཉམ་པ་ཉིད་དུ་འགྱུར། །བཞི་པ་ཡེ་ཤེས་ལྷུན་གྱིས་གྲུབ། ཅེས་

གསུང་། ༈ གཞན་ཡང་སྙིང་ཐིག་ལས། ཆོས་ཉིད་མངོན་གསུམ། ཉམས་གོང་འཕེལ། རིག་པ་ཚད་ཕེབ། ཆོས་
རྣམས་ཟད་པར་སྐྱོལ་བ་དང་བཞིར་གསུང་། སྦྱོར་དྲུག་དང་། ཨུ་རྒྱན་བསྙེན་བསྒྲུབ་ལས། སྐུ་གསུང་ཐུགས་ཡེ་ཤེས་རྡོ་རྗེ་བཞིའི་
བསྙེན་བསྒྲུབ་བཞི་གསུང་། ༈ ལམ་འབྲས་ལས། འབྲས་བུ་ཐམས་ཅད་དབང་བཞིས་བགྲོད་པར་གསུང་། རླུང་སེམས་
གཉིས་མེད་ལ་སོགས་པ་ཕྱག་རྒྱ་ཆེན་པོ་འགའ་ཞིག་ན། རྩེ་གཅིག་སྤྲོས་བྲལ། རོ་གཅིག་ བསྒོམ་མེད་བཞིར་གསུང་སྟེ། ༈
གསང་བ་བསམ་གྱིས་མི་ཁྱབ་པའི་རྒྱུད་ལས། །སེང་གེ་རྣམ་པར་བསྒྱིང་བའི་ཏིང་འཛིན་གྱིས། །མི་གཡོ་རྩེ་གཅིག་དྭངས་མའི་ཤེས་
པ་གསལ། །རང་རིག་ཡ་ཤེས་ཁོང་ནས་སད་པར་བྱེད། །བཟོད་པ་བརྟན་པོས་ངན་སོང་སྡུག་བསྔལ་སྤང་། །གཉིས་པ་དཔའ་

༄༅། །བར་འགྲོ་བའི་ཏིང་འཛིན་གྱིས། སྤྲོས་དང་བྲལ་བའི་མཉམ་བཞག་ཆེན་པོ་ལ། །བསམ་གྱི་མི་ཁྱབ་ཏིང་འཛིན་
རྩལ་དུ་ཤར། །བརྟན་པ་ཐོབ་ནས་སྐྱེ་ལ་དབང་པ་ཡིན། ༈ གསུམ་པ་སྒྱུ་མ་ལྟ་བུའི་ཏིང་འཛིན་གྱིས། །དུ་མ་རོ་གཅིག་ས་བཅུའི་
རྟོག་པ་ཤར། །དུས་གསུམ་རྒྱལ་བའི་སྲས་པོས་གཞན་དོན་མཛད། །རྩེ་མོར་བྱིན་ནས་འཕེལ་བ་རྒྱུན་མི་ཆད། ༈  བཞི་པ་རྡོ་རྗེ་ལྟ་བུའི་
ཏིང་འཛིན་གྱིས། །བསྒོམ་དུ་མེད་པའི་མཉམ་བཞག་ཆེན་པོ་ལ། །མཁྱེན་པའི་ཡེ་ཤེས་སངས་རྒྱས་ཞིང་ཁམས་མཐོང་། །མ་བཅོས་
ལྷུན་གྲུབ་ཆོས་མཆོག་ཆེན་པོའི་ངང་། ཅེས་གསུངས་སོ། ཆོས་དྲུག་ལའང་། རྩ་བའི་གདམ་པ་བཞི་ལ། ཟིན་པ་བརྟན་པ་དབང་
འབྱོར་པ། མཐར་ཕྱིན་པ་དང་བཞིར་གསུང་ཅིང་། མདོར་ན་རྣལ་འབྱོར་བླ་མེད་ཀྱི་བློ་རིམ་གྱིས་པའི་རྫོགས་རིམ་གྱི་ཁྲིད་ཐམས་

ཅད་རྣལ་འབྱོར་བཞིའི་རིམ་པ་ཉམས་སུ་བླང་ཞིང་། ལམ་གྱི་ཚོད་འཛིན་པར་བྱེད་པ་ལ་འདུས་སོ། ༈ རིམ་གྱིས་པ་འདི་ཡི་མཚན་ཉིད་
ནི། བླ་མས་བསྟན་ཡང་རྟོགས་མ་ནུས་པར་གོ་བས་རྒྱུད་ལ་ཉམས་སུ་བླང་པས་གནས་པ་སྐྱེ། གནས་པ་ལ་བརྟེན་ནས་ངེས་ཤེས་སྐྱེ། །
གནས་པའི་མྱོང་ཚོར་རིམ་པ་བཞིན་དག་ནས་རིག་པ་སྐད་ཅིག་མ་ངོས་ཟིན། སྐད་ཅིག་མའི་སྟེང་ན་ངོ་བོ་རང་བཞིན་མཚན་ཉིད་གསུམ་ཚངས་
པས། དང་པོ་གནས་ཐོག་ཏུ་ངོ་ཤེས་པས། མཉམ་བཞག་གསལ་སྟོང་དུ་ཤར་བ་ལ་རང་བཞིན་ཤེས་ཟེར། དེ་ལ་ཡུན་རིང་གོམས་པར་
དང་ངོ་བོ་རྟོགས་པ་དང་། ད་གཟོད་སྣང་བ་སེམས་ཀྱི་མཚན་ཉིད་ཡིན་པར་རྟོགས་ནས། དེའི་ངང་ལ་གོམས་པ་གཅིག་གིས་སྤང་བྱ་སྤང་
ཐུབ་པ་སྟེ། དེ་ཡང་དཔེར་ན་ནས་ཀྱི་མྱུ་གུ་སྔོན་པོ་སྐྱེས་ནས། འབྲས་བུ་མངོན་དུ་ལོངས་སྤྱོད་པའམ། བུ་ཆུང་སྐྱེས་ནས་རྩལ་རྫོགས་

༄༅། །པའི་བར་རམ། ཤིང་ཐོག་ཨ་མྲ་རིམ་ཀྱིས་སྨིན་པ་ལྟར་གོ་བ་མྱོང་བ་རྟོགས་པ་གསུམ། རིམ་གྱིས་བྱིས་པ་སྐས་
ལ་འཛེག་པ་ལྟར་སྐྱེ་བ་སྟེ། ༈ ལང་གཤེགས་སུ། དཔེར་ན་ཤིང་ཨ་མྲའི་འབྲས་བུ་ནི་རིམ་གྱིས་སྨིན་པར་འགྱུར་གྱིས། གཅིག་
འཆར་དུ་ནི་མ་ཡིན་ནོ། དེ་བཞིན་དུ་སེམས་ཅན་རྣམས་ཀྱི་སེམས་ཀྱི་སྣང་བའི་རྒྱུད་ཀྱང་རིམ་གྱིས་དག་པར་འགྱུར་སྟེ། གཅིག་ཆར་དུ་ནི་
མ་ཡིན་ནོ། ཅེས་གསུང་། དེ་ལྟར་འཆར་ལུག་གང་ལྟར་ཡང་རྟོགས་བྱ་གནས་ལུགས་དྲི་མ་མེད་པ་དེ་རྟོགས་ནས་སྤང་བྱ་སྒྲིབ་གཉིས་
བག་ཆགས་དང་བཅས་པ་སྤང་ནས། ཐོབ་བྱ་འབྲས་བུ་དྲི་མ་མེད་པ་གཅིག་འཐོབ་པའི་ཁོག་ཕྲབ་ནས་ཡོད་པ་སྟེ། དེ་ཡང་མདོ་སྡེའི་
ལུགས་ལ་ཚོགས་ལམ་དང་པོ་ནས་བཟུང་སྟེ། ས་བཅུ་རྒྱུན་མཐའི་བར་དུ་རིམ་པས་ཆོད་ཚུལ་བསྟན། སྔགས་ལ་བུམ་དབང་ནས་

བཟུང་སྟེ་དབང་བཞི་མཐར་ཕྱིན་གྱི་བར་དུ་ཟུང་དུ་འཇུག་ཚུལ་ཕྲ་རགས་བསྟེན། དབང་བཞི་ཉམས་སུ་བླང་བའི་རིམ་པ་ལ་དགའ་བ་བཞི། དེ་
ངོས་བཟུང་བ་ལ་སྐད་ཅིག་མ་བཞེས་བར་ཆོད་ཚུལ་རིམ་པར་བསྟན། མདོ་སྔགས་གཉིས་ཀའི་ལག་ལེན་རྒྱུད་ཐོག་དུ་སྦྱར་ནས་ཉམས་
རྟོགས་སྐྱེ་བའི་རིམ་པ་ལ་རྩེ་གཅིག་ནས་བཟུང་སྟེ། བསྒོམ་མེད་མཐར་ཕྱིན་གྱི་བར་དུ་གསུང་པ་ཡང་ད་ལྟའི་རིག་པ་སྐྱེལ་མ་འགགས་པའི་
སྐད་ཅིག་མ་འདིའི་སྟེང་དུ་ཕྲ་རགས་གི་ཆོད་ཚུལ་ལ། གཞི་ལམ་འབྲས་བུ་གསུམ་གྱིས་ཁོང་ཕུབ་ནས་གསུང་བ་ཡིན། དེ་ཡང་སྤྲོས་བྲལ་
མན་ཆད་གཞི་ལམ་དུ་སློང་ཚུལ་གྱི་ཕྲ་རགས་ཡིན་ནོ། དེ་ཡན་ཆད་ལམ་འབྲས་བུ་དང་འབྲེལ་ཚུལ་གྱི་གནད་བསྟན་པ་ཡིན། ལམ་བགྲོད་
པ་ལ་བདེན་གཉིས་དབྱེར་མེད་པ་གཅིག་གིས་འགག་བཟུང་ནས་ཡོང་པ་དེ་གཉུག་མ་མ་བཅོས་པའི་ཤེས་པ་སྐད་ཅིག་མ་འདི་ཡིན་ནོ། ངོ་

༄༅། །བོའི་ཐད་ནས་དོན་དམ། མ་རིགས་པའི་ཐད་ནས་ཀུན་རྫོབ། དེ་གཉིས་གཅིག་ལས་གཅིག་མ་གཡོས་པས་དབྱེར་
མེད་གདོད་ནས་གནས་པ་དེ་གཞི། རྟོགས་པ་དེ་ལམ། དེའི་ངང་ལ་གོམས་པས་སྐད་ཅིག་མའི་སྟེང་དུ་མ་རིག་པ་ཟད་པ་དེ་འབྲས་བུ་ཡིན་པས། 
སྐད་གཅིག་མ་རང་ཐོག་ན་གནས་པ་དེ་རྩེ་གཅིག །དེ་ལ་གོམས་པས་སྐད་ཅིག་མ་རང་ངོ་ཤེས་པར་མ་རིག་པའི་སྤྲོས་པ་དང་བྲལ་བས་སྤྲོས་
བྲལ་ཟེར། མི་གཡོ་བ་རྟག་པའི་དོན་ལ་དྲན་པས་བཟུང་བའི་རྩོལ་བ་མི་དགོས་པར་རོ་གཅིག་མཉམ་པ་ཉིད། མ་རིག་པ་ཟད་པས་སྐད་
ཅིག་མ་རང་ས་ཟིན་པ་བསྒོམ་མེད། ཡེ་ཤེས་ལ་འཕེལ་འགྲིབ་མེད་པས་ལྷུན་གྱིས་གྲུབ་པ། མིང་མི་འདྲ་ཡང་ཆོད་ཚུལ་གྱི་ངོ་བོ་གཅིག་
ཡིན་ནོ། ༈ སྤྱི་དོན་ལྔ་པ་སྒོམ་པ་རང་གི་ངོ་བོ་ལ་གཉིས་སྟེ། སྦྱོར་བ་དང་དངོས་གཞི་གཉིས་སོ། སྦྱོར་བ་སྔོན་འགྲོའི་ཆོས་

ལ་བརྒྱད། འཁོར་བ་ལ་ཞེན་པ་ལོག་པར་བྱེད་པ་ལ་བློ་ལྡོག་རྣམ་པ་བཞིའི་ཁྲིད། ཕྱི་པ་མུ་སྟེགས་པ་དང་ནང་པ་སངས་རྒྱས་པ་གཉིས་
ཤན་འབྱེད་ཅིང་དཀོན་མཆོག་གསུམ་ཀྱི་སྐྱབས་འོག་ཏུ་ཚུད་ངེས་པའི་དོན་དུ་སྐྱབས་འགྲོའི་ཁྲིད། ཐེག་པ་ཆེ་ཆུང་ཤན་འབྱེད་ཅིང་གནས་སྐབས་
དང་མཐར་ཐུག་གཞན་དོན་ཕུན་སུམ་ཚོགས་པའི་ཆེད་དུ་སེམས་བསྐྱེད་ཀྱི་ཁྲིད། བསྒྲིབ་གཉིས་དག་པར་བྱེད་པ་ལ་ཡི་གེ་བརྒྱ་པའི་བསྒོམ་
བཟླས་ཀྱི་ཁྲིད། ཚིགས་གཉིས་རྫོགས་པར་བྱེད་པ་ལ་མཎྜལ་གྱི་ཁྲིད། བྱིན་རླབས་འཇུག་པར་བྱེད་པ་ལ་བླ་མའི་རྣལ་འབྱོར་ཀྱི་ཁྲིད། 
བར་ཆོད་སེལ་བར་བྱེད་པ་ལ་ཧཱུཾ་རིང་བགྲང་བའི་ཁྲིད། རླུང་སེམས་བཙན་ཐབས་སུ་སྦྱང་བ་ལ་མ་བསྒོམ་འཕོ་བའི་ཁྲིད་དང་བརྒྱད་དོ། ༈ དང་
པོ་ལ་བཞི་ཡོད་པའི། དང་པོ་དལ་འབྱོར་དོན་ཡོད་ཕྱིར་དལ་འབྱོར་རྙེད་དཀའ་བསྒོམ་པ་ནི། བྱང་ཆུབ་བསྒྲུབ་པའི་རྟེན་ནི་དལ་འབྱོར་ཁོ་ན་

༄༅། །ཡིན་ལ། དལ་བ་ཅེས་བྱ་བ་ནི། མི་ཁོམ་པའི་གནས་བརྒྱད་དང་བྲལ་བ་ལ་བྱ་སྟེ། ༈མཛོད་ལས། །དམྱལ་ 
བ་ཡི་དག་དུད་འགྲོ་དང་། །ཀླ་ཀློ་ཚེ་ཚིང་ལྷ་དང་ནི། །ལོག་ལྟ་སངས་རྒྱས་ཞིང་སྟོང་པ། །ལྐུག་པ་འདི་དག་མི་ཁོམ་བརྒྱད། ཅེས་
གསུངས་པས། ངན་སོང་གསུམ་དང་ལྷ་ཚེ་རིང་པོ་སྟེ། མི་མ་ཡིན་པའི་འགྲོ་བ་བཞི་དང་། སངས་རྒྱས་ཀྱི་བསྟན་པ་མེད་པའི་དུས་
དང་། ཡོད་ཀྱང་མ་བྱས་པའི་མཐར་འཁོབ་ཀླ་ཀློ་དང། ལས་རྒྱུ་འབྲས་མེད་ཅེས་ལོག་པར་ལྟ་བ་དང་། འོན་ལོང་ལྐུག་པ་ལ་སོགས་
པ་དབང་པོ་མ་ཚངས་བ་བཞི་ནི། མིས་བསྡུས་པ་སྟེ་བརྒྱད་དོ། དེ་ལྟར་སྐྱོན་བརྒྱད་དང་བྲལ་བ་ནི། དལ་བ་སྟེ། ཆོས་
ཁྱད་པར་ཅན་བསྒྲུབ་པའི་རྟེན་དུ་རུང་བ་ཡིན་ནོ། ༈ འབྱོར་བ་བཅུ་ནི། །མི་ཉིད་དབུས་སྐྱེས་དབང་པོ་ཚངས། །ལས་མཐའ་

མ་ལོག་ཆོས་ལ་དད། ཅེས་གསུངས་པས། མི་ཉིད་དུ་གྱུར་པ་དང་། དེ་ཡད་མི་ལུས་ཙམ་པོ་དང་། མི་ལུས་རིན་པོ་ཆེ་གཉིས་
ཡོད་པ་ལས། འདིར་མི་ལུས་རིན་པོ་ཆེ་ཐོབ་པ་དང་། ཡུལ་དབུས་སུ་སྐྱེས་པ་དང་། དབང་པོ་ཚང་པ་དང་སངས་རྒྱས་ཀྱི་བསྟན་
པའི་གནས་ལ་དད་པ་དང་། ལས་ཀྱི་མཐའ་མ་ལོག་པ་སྟེ། རང་འབྱོར་ལྔ་དང་། སངས་རྒྱས་བྱོན་དང་དེས་ཆོས་གསུང་། །
བསྟན་པ་གནས་དང་དེ་རྗེས་འཇུགགཞན་ཕྱིར་སྙིང་ནས་བརྩེ་བའོ། གཞན་འབྱོར་ལྔའོ། དེ་ལྟར་ཡོན་ཏན་བཅུ་དང་ལྡན་པ་ནི།
འབྱོར་པ་ཞེས་བྱ་སྟེ། ཆོས་ལ་སྤྱད་དུ་ཡོད་པའོ། དེ་ལྟར་རྒྱུ་རྐྱེན་གང་ལ་བརྟག་ཀྱང་ཐོབ་པ་ཤིན་ཏུ་དཀའ་བ་ཡིན་པས། དེ་ལྟར་བསྒོམ་
ན་འཁོར་བ་ལ་བློ་ལྡོག་པ་ཡིན་ནོ། འདི་བསྒོམ་པའི་ཐབས་ལ་གསུམ་ཏེ།  རྒྱུའི་སྒོ་ནས་རྙེད་པར་དཀའ་བ། ངོ་བོའི་སྒོ་ནས་རྙེད་

༄༅། །བར་དཀར་བ། དཔེའི་སྒོ་ནས་རྙེད་པར་དཀའ་བའོ། དང་པོ་ནི། ཆོས་བསྒྲུབ་པའི་རྟེན་དལ་འབྱོར་གྱི་
ལུས་འདི་འགྲུབ་པ་ལ་རྒྱུ་དགེ་བ་ཕུན་གསུམ་ཚོགས་པ་གཅིག་བསྒྲུབ་དགོས་ལ། སེམས་ཅན་གྱི་ནང་ན་དགེ་བ་རྣམ་དག་བསྒྲུབ་པ་ཉུང་བས།
འབྲས་བུ་དལ་འབྱོར་རྙེད་པར་དཀའ་ལ། དུད་འགྲོ་ལ་སོགས་པ་འགྲོ་བ་གཞན་ལ་ལྟོས་ན། དལ་འབྱོར་ཐོབ་པ་སྲིད་པ་ཙམ་དུ་འདུག་པ་
ལ། བདག་གིས་ད་རེས་དལ་འབྱོར་ཐོབ་པ་འདི་དོན་མེད་དུ་མི་འགྱུར་བར་ཆོས་རྣམ་དག་གཅིག་བྱེད་དགོས་སྙམ་དུ་བསྒོམ་མོ། དལ་འབྱོར་
འདི་ནི་རྒྱུའི་སྒོ་ནས་ཀྱང་རྙེད་པར་དཀའ་བ་སྟེ། རྒྱུ་ཆོས་རྣམ་དག་གཅིག་བྱེད་དགོས་ལ། སེམས་ཅན་གྱི་ནང་ན་ཆོས་རྣམ་དག་བྱེད་པ་ཉུང་
བས། འབྲས་བུ་དལ་འབྱོར་ཐོབ་པ་དཀོན་སྟེ། ༈ སྤྱོད་འཇུག་ལས། །དགེ་བ་དག་ཀྱང་མ་བྱས་ཤིང་། །སྡིག་པ་དག་ཀྱང་

ཉེར་བསགས་ན། །བསྐལ་པ་བྱེ་བ་བརྒྱར་ཡང་ནི། །བདེ་འགྲོའོ་སྒྲ་ཡང་ཐོས་མི་འགྱུར། ཅེས་གསུངས་སོ། ངོ་བོའི་སྒོ་
ནས་ཀྱང་རྙེད་པར་དཀའ་སྟེ། དལ་བ་བརྒྱད། འབྱོར་བ་བཅུ་ཚངས་པའི་སྒོ་ནས་ལུས་འདི་ཤིན་ཏུ་རྙེད་པར་དཀའ་སྟེ། །སྤྱོད་
འཇུག་ལས། །དལ་འབྱོར་འདི་ནི་རྙེད་པར་དཀའ། ཅེས་སོ། དལ་འབྱོར་ཐོབ་པ་དེ་ནི་དེ་ཙམ་དུ་མི་དཀའ་འོ། མི་མང་པོ་འདུག་
སྙམ་ན། བརྟག་དཔྱད་མ་བྱས་པ་ཡིན་བྱས་ན་ངན་སོང་ནི་སའི་རྡུལ་དང་། མཐོ་རིས་ནི་སེན་མོའི་རྡུལ་ཙམ་ཡིན་ནོ། བཀའ་གདམས་
པའི་མན་ངག་འགའ་ཞིག་དུ། དུད་འགྲོ་ནི་ཆང་དར་མའི་སྤང་མ་ཙམ། ཡི་དྭགས་ནི་ཁ་བ་བུ་ཡུག་འཚུབ་པ་ཙམ། དམྱལ་བ་
ནི་སའི་རྡུལ་རྩམ་ཡོད་པར་གསུང་ཞིང་། ༈ བྱང་ཆུབ་སེམས་དཔའི་སྡེ་སྣོད་ལས། ཤིང་རྟའི་འཕང་ལོ་གཅིག་གིས་ཁྱོན་

༄༅། །ན་ཐམས་ཅད་མཁྱེན་པས་གཟིགས། གཞན་གྱིས་མི་མཐོང་བའི་སེམས་ཅན་སྟོང་གསུམ་གྱི་ལྷ་དང་མིའང་མི་གདའ། །
ཅེས་གསུང་པས། དེས་ན་འགྲོ་བ་གཞན་ལ་ལྟོས་ན་མི་ལུས་མི་ཐོབ་པའི་ཚོད་ཙམ་ཡིན་ལ། ཁ་འཐོར་དུད་འགྲོ་ཙམ་ལ་ལྟོས་ཀྱང་། །
མི་ལུས་སྲིད་མི་སྲིད་ཙམ་ཡིན་གསུང་། དཔེའི་སྒོ་ནས་རྙེད་པར་དཀའ་སྟེ། ༈ སྤྱོད་འཇུག་ལས། །དེ་ཉིད་ཕྱིར་ན་
བཅོམ་ལྡན་འདས་ཀྱི། རྒྱ་མཚོ་ཆེར་གཡང་གཉའ་ཤིང་གི །བུ་གར་རུ་སྦལ་མགྲིན་ཆུད་ལྟར། །མི་ཉིད་ཤིན་ཏུ་རྙེད་པར་
བཀའ། ཅེས་གསུང་། དེ་ལྟར་རྙེད་དཀའ་ལ་ཕན་ཡོན་ཆེ་བའི་ལུས་འདི་རྙེད་པའི་དུས་འདིར་རང་གཞན་ཀུན་གྱི་ཕན་བདེ་ཐམས་ཅད་
ཀྱི་རྒྱུ་ཆོས་རྣམ་དག་གཅིག་བྱས་ལ། དལ་འབྱོར་དོན་ཡོད་པར་བྱ་དགོས། འདིར་མ་བསྒྲུབ་ན་ཕྱིས་འདི་འདྲ་རྙེད་པའི་ངེས་པ་མེད་

དེ། ༈ སྤྱོད་འཇུག་ལས། །སྐྱེས་བུས་དོན་འགྲུབ་ཐོབ་པར་གྱུར་བ་ལ། །གལ་ཏེ་འདི་ལ་ཕན་པར་མ་བསྒྲུབ་ན། །ཕྱིས་ནི་
ཡང་དག་འབྱོར་བ་ག་ལ་འགྱུར། ཅེས་པ་དང་། །དེ་བཞིན་གཤེགས་པ་འབྱུང་བ་དང་། །དད་དང་མི་ལུས་ཐོབ་པ་དང་།
དགེ་གམ་རུང་བ་འདི་ལྟ་བུ། །དཀོན་པ་ནམ་ཞིག་ཐོབ་པར་འགྱུར་། ཅེས་པ་དང་། གང་ཞིག་ཐོབ་ནས་སྐྱེ་བའི་རྒྱ་མཚོ་མཐར་
ཕྱིན་ཅིང་། །བྱང་ཆུབ་མཆོག་གིས་ས་བོན་དགེ་བའང་འདི་བྱེད་པ། །ཡིད་བཞིན་ནོར་བུ་བས་ཀྱང་ཡོན་ཏན་ཆེར་ལྷག་པའི། །མི་
ཉིད་དེ་ནི་སུ་ཞིག་འབྲས་བུ་མེད་པར་བྱེད། ཅེས་དང་། དེ་ལྟར་ཡིན་གྱིས་དལ་བ་དོན་མེད་པར་མ་བྱེད་ཅིག །ཅེས་གསུང་། ཚེ་
འདིར་འདུན་མ་བསྒྲུབ་ན་དལ་འབྱོར་དོན་དང་ལྡན་སྙམ་ན། དེ་ནི་ཁེ་ཆུང་ལ་ཉེས་ཆེ་ཞིང་སླར་དོན་མེད་དུ་སོང་སྟེ། ༈ སྤྱོད་འཇུག་

༄༅། །ལས། །འདོད་ལྡན་རྣམས་ལ་དེ་ལ་སོགས། །ཉེས་མིག་མང་ལ་མནོག་ཆུང་སྟེ། །ཤིང་རྟ་འདྲེན་པའི་
ཕྱུག་དག་གིས། །རྩ་ནི་ཁམས་འགའ་ཟོས་པ་བཞིན། །ཕྱུགས་ཀྱིས་བསྒྲུབ་ཀྱང་མི་དཀོན་པའི། །མནོག་ཆུང་གང་ལགས་
དེ་དོན་དུ། །དལ་བ་ཕུན་ཚོགས་རྙེད་དཀའ་འདི། ལས་ཀྱིས་མནར་བ་རྣམས་ཀྱིས་བཅོམ། ཚེ་འདིའི་འདོད་པ་བསྒྲུབ་ཀྱང་འགྲུབ་
པའི་ངེས་པ་མེད་ངེ་། ༈ སྤྱོད་འཇུག་ལས། །བདེ་བའི་དོན་དུ་ལས་བྱས་ཀྱང་། །བདེར་འགྱུར་མི་འབྱུང་གཏོལ་མེད་
ཀྱིས། ཅེས་སོ། ཆོས་རྣམ་དག་བྱས་ན་ཚེ་འདིའི་དོན་ལ་ཡང་འགྲུབ་སྟེ། ཚེ་འདི་བློས་བཏང་ནས་ཆོས་རྩེ་གཅིག་དུ་ཉམས་སུ་
ལེན་པ་རྣམས་ལ་བདེ་སྐྱིད་སྙན་གསུམ་འབད་མེད་དུ་འགྲུབ་ཀྱིས་གདའ། ཆོས་མེད་པ་རྣམས་ཀྱིས་ཚེ་འདིའང་མི་འགྲུབ་སྟེ། །

༈ སྤྱོད་འཇུག་ལས། །གང་གིས་ལམ་ཉིད་བདེ་འགྱུར་བ། །དེ་ལས་མི་བྱེད་ཅི་ལྟར་བདེ། ཅེས་དང་། གང་ཞིག་
སྐྱེ་དང་རྒ་ཤི་སེལ་བའི་བདུད་རྩི་དེ། །ཐོབ་པར་མི་བྱེད་མི་སྤྱོད་འཛིན་པར་མི་བྱེད་པ། དེ་དག་ཉེས་མང་གཏི་མུག་འཐིབ་པོས་
བསླང་བ་སྟེ། །ཡུན་རིང་ནད་ཀྱིས་ཐེབ་པ་སྨན་ཆེན་མི་བསྟེན་བཞིན། ཅེས་སོ། འདིར་ཆོས་རྣམ་དག་མ་འགྲུབ་ཀྱང་། སྡིག་
པ་ཙམ་མ་བྱས་པས་ངན་འགྲོར་མི་སྐྱེ་ཞིང་། དགེ་བ་ཅི་རིག་བྱས་པས་མི་ལུས་ཐོབ་སྟེ་འོང་། དེ་དུས་ཆོས་བྱའོ་སྙམས་ན། འདིར་
སྡིག་པ་མ་བྱས་ཀྱང་ཐོག་མ་མེད་པ་ན་མཚམས་མེད་པའི་ལས་རང་ཡང་གྲངས་མེད་པ་བྱས་ཡོད་པས། ངན་སོང་དུ་མི་སྐྱེ་བས་
གདེང་མེད་དེ། ༈ སྤྱོད་འཇུག་ལས། །སྐད་ཅིག་གཅིག་བྱས་སྡིག་པས་ཀྱང་། །བསྐལ་པར་མནར་མེད་གནས་གྱུར་ན། ཐོག་

༄༅། །མེད་འཁོར་བར་བསགས་སྡིག་གིས། །བདེ་འགྲོར་མི་འགྲོ་སྨོས་ཅི་དགོས། ཅེས་སོ། ཆོས་རྣམ་དག་
མ་བྱས་ནས་ཚེ་འདི་སྙིང་ཁོངས་སུ་བཅུག་པའི་ཁ་ཆོས་གཟུགས་བརྙན་ཙམ་གྱིས་མི་ལུས་ཀྱང་ཐོབ་པའི་ངེས་པ་མེད་དེ། ༈ སྤྱོད་འཇུག
ལས། །བདག་གི་སྤྱོད་པ་འདི་འདྲས་ནི། མི་ཡི་ལུས་ཀྱང་ཐོབ་མི་འགྱུར། ཅེས་སོ། འགྲོ་བ་གཞན་དུའང་ཆོས་བྱར་རུང་ངོ་སྙམ་
ན། འགྲོ་བ་གཞན་དུ་ཕལ་ཆེར་ཆོས་མི་འོང་སྟེ། ༈ སློབ་སྤྲིང་ལས། བདེ་གཤེགས་ལམ་སྟོན་འགྲོ་བ་འདྲེན་པར་ཆས་གྱུར་ཅིང་།
སེམས་ཀྱི་སྟོབས་ཆེན་མི་ཡིས་རྙེད་པ་གང་ཡིན་པ། ལམ་དེ་ལྷ་དང་ཀླུ་ཡིས་མི་རྙིད་ལྷ་མིན་དང་། མཁའ་ལྡིང་རིག་འཛིན་མིའམ་ཅི་དང་ལྟོ་
འཕྱེས་མིན། ཅེས་གསུང་ཤིང་ཁྱད་པར་དུ་མི་ཁོམས་པ་ངན་སོང་དུ་ཤས་ཆེ་ཞིང་། ཤེས་རབ་ཆུང་བས་དེ་དག་ལ་ཆོས་བྱ་བའི་སྐབས་

མེད་དོ། ༈ སྤྱོད་འཇུག་ལས། །མི་ལུས་ཐོབ་པར་མ་གྱུར་ན། །སྡིག་པ་འབའ་ཞིག་དགེ་བ་མེད། ཅེས་དང་། །གང་ཚེ་
དགེ་བ་བདག་གིས་མ་བྱས་ན། །ངན་སོང་དུཿཁ་ཀུན་རྨོང་པ། །དེ་ཚེ་བདག་གིས་ཅི་བྱར་ཡོད། ཅེས་སོ། དེ་བས་ནས་ཐར་པ་
ཡང་ཤིན་ཏུ་དཀའ་སྟེ། གལ་ཏེ་ཀླ་ཀློ་དམྱལ་བའི་སྲང་དང་སྤྱོད་མཚུངས་སམ། དུད་འགྲོ་ཕན་ཚུན་བྲ་བར་བྱེད་པའི་ནད་དག་དུ། །
སྐྱེ་བ་ཐོབ་པར་གྱུར་ན་གང་གིས་ཕྱིན་ཡང་ནི། གཡང་དུ་ལྷུང་བར་གྱུར་པ་དེའི་དང་ཚུལ་དེ་ཉིད་བསྙེན། ཅེས་པ་དང་། མི་ཁོམ་
པར་ལྟུང་ཞིང་སྡིག་པའི་དུཿཁ་ཆེ་བ་ཉིད་ཀྱིས་སངས་རྒྱས་ཀྱི་ཐུགས་རྗེས་འཛིན་པས་མྱུར་དུ་ཐར་རོ་སྙམ་ན། རང་གི་ལས་དོན་གྱིས་སྤར་
ཡང་ཐུགས་རྗེས་བཟུང་བའི་ཡུལ་དུ་མ་གྱུར་ཅིང་། དེ་རུང་ཡང་ལས་ངན་བར་མ་ཆད་པར་བསོགས་ནས་ཐུགས་རྗེས་བཟུང་བའི་ཡུལ་དུ་མི་

༄༅། །འགྱུར་ཏེ། ༈ སྤྱོད་འཇུག་ལས། །སེམས་ཅན་ཐམས་ཅད་ཕན་མཛད་པ། །སངས་རྒྱས་གྲངས་མེད་
འདས་གྱུར་ཀྱང་། །བདག་ནི་རང་གི་ཉེས་པ་ཡིས། །གསོ་བའི་སྤྱོད་ལུལ་མ་གྱུར་ཏེ། །ད་རུང་དེ་བཞིན་བདག་བྱེད་ན། །ཡང་དང་
ཡང་དུ་དེ་བཞིན་ཏེ། །ངན་འགྲོར་ན་དང་འཆིང་བ་དང་། །བཅད་དང་གཤག་སོགས་མྱོང་བར་འགྱུར། ཅེས་དང་མདོ་སྡེ་
རྒྱན་ལས། །ལྷའི་རྒྱལ་པོའི་ཆར་ཕབ་ཀྱང་། །ས་བོན་མི་རུང་མི་འཁྲུལ་ལྟར། །སངས་རྒྱས་རྣམ་ནི་བྱོན་གྱུར་ཡང་། །བསྐལ་
པ་མེད་པས་བཟང་མི་མྱོང་། ཅེས་སོ། དེས་ན་དལ་འབྱོར་དོན་མེད་དུ་གཏོང་བ་རྣམས་ནི་བླུན་པ་དང་བསླུས་པའི་ཚབ་ཆེ་སྟེ། གདོན་
གྱི་བྱིན་གྱིས་བརླབས་པས་སྙིང་མེད་པར་ཟད་དེ། ༈ བཤེས་སྤྲིད་ལས། །གང་ཞིག་གསེར་སྣོད་རིན་ཆེན་སྤྲས་པ་ཡིས། །མི་

གཙང་ཕྱག་པར་བྱེད་པར་དེ་བས་ནི། །གང་ཞིག་མི་རུ་སྐྱེས་ནས་སྡིག་པའི་ལས། །བྱེད་པ་དེ་ནི་ཆེས་རབ་བླུན་པ་ཡིན། །ཅེས་དང་།
སྤྱོད་འཇུག་ལས། །འདི་འདྲའི་དལ་བ་རྙེད་གྱུར་ནས། །བདག་གིས་དགེ་གོམས་མ་བྱས་ན། །འདི་ལས་བསླུས་པ་གཞན་མེད་ཅིང་།
འདི་ལས་རྨོང་པའང་གཞན་མེད་དོ། ཅེས་དང་། །ཤིན་ཏུ་རྙེད་དཀའ་ཕན་པའི་ས། །ཅི་ཞིག་ལྟར་སྟེས་རྙེད་གྱུར་ནས། །བདག་
ཉིད་ཤེས་དང་ལྡན་བཞིན་དུ། །ཕྱིས་ཀྱང་དམྱལ་བར་དེར་ཁྲིད་ན། །སྔགས་ཀྱིས་རྨོངས་པ་བྱས་པ་བཞིན། །བདག་ལ་འདིར་
སེམས་མེད་དུ་ཟད། ཅེས་པས། དལ་འབྱོར་ཐོབ་པ་འདི་ད་རེས་ཡོད་ན་ད་རེས་ཡོད། ད་རེས་མེད་ན་འདིར་མེད་གཅིག་ཏུ་འདུས་
པས། ལེ་ལོ་དང་རྣམ་གཡེང་གི་དབང་དུ་མི་བཏང་བར། ཉིན་མེད་མཚན་མེད་དུ་ཆོས་ལ་འབད་དགོས་སྟེ། ༈ སློབ་སྤྲིང་ལས། །

༄༅། །མི་ཡི་དངོས་པོ་ཤིན་ཏུ་དཀའ་རྙེད་གྱུར་ན། །དོན་དུ་བརྟག་པ་གང་ཡིན་དེ་ནི་བརྟུན་ཏེ་བསྒྲུབ། ཅེས་དང་། 
མིའི་གྲུ་ལ་བརྟེན་ནས་ནི། དུཿཁ་ཆུ་བོ་ཆེ་ལས་སྒྲོལ། །གྲུ་འདི་ཕྱིས་ནས་རྙེད་དཀའ་བས། །རྨོངས་པ་དུས་སུ་གཉིད་མ་ལོག་
ཅེས་དང་། ༈ བཤེས་སྤྲིང་ལས། །ཉིན་མཚན་མེད་པར་མ་འབད་ན། །བདག་གིས་དུཿཁ་ནམ་མཐར་ཕྱིན། ཅེས་སོ།
།རང་གིས་ཆོས་ལམ་འབད་ན། །ཐར་པ་ཐོབ་པའི་ཐབས་མེད་དེ། ༈ བཤེས་སྤྲིང་ལས། ཐར་པ་བདག་ལ་རག་ལས་
དེ་ལ་ནི། །གཞན་གྱིས་གྲོགས་བགྱིར་ཅི་ཡང་མ་མཆིས་སོ། ཅེས་དང་། ༈ དམ་པས། །སྙིང་རུས་མེད་པའི་མི་ལ་སངས་
རྒྱས་དཀོན། །དཀའ་བ་དང་དུ་ལོང་གཅིག་དིང་རི་བ། །ད་ལྟ་མི་ཁོམས་ཁོམས་དུས་ནམ་ཞིག་ཡིན། །དུས་བརྒྱའི་ཟ་མ་གཅིག་

ཡིན་དིང་རི་བ། ཅེས་སོ། འོ་ན་དལ་འབྱོར་རྙེད་དཀའ་བསྒོམ་པའི་ཚད་རང་ཅི་ཙམ་ཡིན་ན། དགེ་བའི་བཤེས་གཉེན་སྤྱན་སྔ་བ་ལྟ་
བུ་ཡིན་སྟེ། ཁོང་མནལ་ཡེ་མི་ལོག་པར་ཐུགས་དམ་མཛད་པ་ལ། དགེ་བཤེས་རྣལ་འབྱོར་བས། བུ་སྐབས་སུ་ཁམས་བག་
རེ་མ་བསིང་ན། ཁམས་ལོག་འོང་ཉན་ཡོང་ངོ་གསུང་། དེ་དང་ལགས་སྟེ། དལ་འབྱོར་རྙེད་དཀའ་འདི་བསམ་ཙ་ན། གཉིད་
ལོག་ལོང་རང་མི་འདུག་གསུང་། དེ་ལ་ཆོས་རྗེ་བས་གསུང་ནས། དེ་ཤིན་ཏུ་མ་ད་པར་གདའ། དེ་འདྲའི་རེ་མེད་ན་ཐབས་མི་
འདུག་སྟེ། རང་རེས་ནི་དེའི་ཆ་ཙམ་ཡང་མི་ནུས་པར་འདུག ཁོང་གིས་མ་གཡོ་བའི་བསྙེན་པ་དུང་ཕྱུར་དགུ་སོང་ཟེར་སྟེ། མི་ཚེ་
གཅིག་ལ་མནལ་ཡེ་མ་ལོག་པའི་ཚད་དུ་གདའ་གསུང་། ༈ གཉིས་པ་ཚེ་ལ་ངེས་པ་མེད་ཅིང་འཆི་བ་མི་རྟག་པ་བསྒོམ་པ་ལ་གསུམ་ཡོད་

༄༅། །སྐྱེས་ཕན་ཆད་འཆི་ངེས་སུ་འདུག དེ་རང་མི་རྟག་པའི་ངོ་བོ་ཡིན་ཏེ། དོན་སྙིང་ལ་མཚོན་ཕོག་པའི་སྐྱེས་བུ་དང་འདྲ།
དེའང་ནམ་འཆི་ངེས་པ་མི་འདུག །དེ་ཀ་མི་རྟག་པའི་མཚན་ཉིད་ཡིན་ཏེ། རྩ་ཁའི་ཟིལ་བ་དང་འདྲ། འཆི་བ་ལ་ཅིས་ཀྱང་མི་ཕན་
པར་འདུག དེ་ཀ་མི་རྟག་པའི་བྱེད་ཆོས་ཡིན་ཏེ། ཉི་མ་རྒས་པའི་གྲིབ་སོ་དང་འདྲ། ༈ དང་པོ་འཆི་ངེས་པ་ལ་རྒྱུ་མཚན་གསུམ་
སྟེ། སྔར་སྐྱེས་པ་ལ་ལུས་པ་མེད་པ་དང་གཅིག །ཚེ་ལ་སྣོན་པ་མེད་ཅིང་འཕྲི་བ་ཡོད་པ་དང་གཉིས། ལུས་སེམས་འདུས་
བྱས་ཡིན་པས་འཆི་ངེས་པ་གསུམ་མོ། གཉིས་པ་ནམ་འཆི་ངེས་པ་མེད་པའི་རྒྱུ་མཚན་ལ་གསུམ་སྟེ། ཚེ་ལ་དུས་བཏབ་པ་མེད་
པ་དང་གཅིག འཆི་རྐྱེན་མང་བ་དང་གཉིས། ལུས་འཇིག་པའི་རང་བཞིན་ཡིན་པས་ནམ་འཆི་ངེས་པ་མེད་པ་དང་གསུམ་མོ། །

གསུམ་པ་འཆི་བ་ཅིས་ཀྱང་མི་ཕན་བ་ལ་རྒྱུ་མཚན་གསུམ་སྟེ། བསོགས་པའི་ནོར། འབྲེལ་བའི་གཉེན། བརྩིགས་པའི་མཁར་
གྱིས་ཀྱང་མི་ཕན་པའོ། དེ་ལྟར་མི་རྟག་པ་བསྒོམས་པས་འཇིག་རྟེན་འདི་ལ་བློ་ལྡོག་པ་ཡིན་ནོ། དེའང་འཆི་བ་མི་རྟག་པ་བསྒོམ་
པ་ལ། འདུས་བྱས་ཐམས་ཅད་ནི་མི་རྟག་པ་སྟེ། ༈ མདོ་ལས། །འདུས་བྱས་རྟག་པར་གྱུར་པ་ཡི། གནས་ནི་གང་ནའང་
མི་རྙེད་དོ། ཅེས་སོ། ཁྱད་པར་དུ་ཡང་སྐྱེས་པ་ཐམས་ཅད་འཆི་བ་ཡིན། འཕགས་པ་ཞི་བ་ལྷས། །ཉོན་མོངས་བརྒྱ་པས་
བཤོར་ནས་ནི། །སྐྱེས་པའི་རྒྱང་ནི་ཆུད་བྱུར་ཅིང་། །འཆི་བདག་ཁར་ནི་སོང་གྱུར་པ། །ཅི་སྟེ་ད་རུང་མི་ཤེས་སམ། ཅེས་
སོ། དེ་བས་ན་ལུས་ཅན་ལ་མི་ཤི་བ་མི་སྲིད་དེ། ༈ དྲི་མེད་གྲགས་པས་བསྟན་པའི་མདོ་ལས། གྲོགས་པོ་དང་། ལུས་

༄༅། །འདི་ནི་མི་རྟག་པ། མི་བརྟན་པ། ཡིད་གཏོད་དུ་མི་རུང་བ། ཉམས་ཆུང་བ། སྙིང་པོ་མེད་པ། ཡུན་
ཐུང་བ། སྡུག་བསྔལ་བ། ནད་མང་བ།འགྱུར་བའི་ཆོས་ཅན་ཏེ། ལུས་འདི་ནི་སྡུག་བསྔལ་ཐམས་ཅད་ཀྱི་སྣོད་དོ། ཅེས་
དང་། ༈ སྐྱེས་རབས་ལས། །དང་པོ་མངལ་དུ་ཞུགས་པའི་ནུབ་མད་ནས། །དེ་ནས་བཟུང་ཏེ་ལོ་ཀ་འདི་དག་ནི། །ལམ་
དུ་ཞུགས་སྟེ་ལམ་གཞན་མ་གོལ་བར། །འཆི་བདག་དྲུང་དུ་དེ་ནི་ཉེ་བར་འགྲོ། ཅེས་དང་། ༈ མྱ་ངན་བསལ་བ་ལས། །བའམ་
འོན་ཏེ་མཐོ་རིས་ན། །སྐྱེས་ནས་ལ་ལ་མ་ཤི་བ། །འགའ་ཞིག་ཁྱོད་ཀྱིས་མཐོང་བ་འམ། །འོན་དེ་ཐོས་སམ་ཐེ་ཚོམ་ཟ། ཅེས་
དང་། །འདི་ལྟར་ཐམས་ཅད་སྐྱེད་པ་ཡི། །མདུན་ན་གནས་པ་འཆི་བ་སྟེ། ཅེས་དང་། མྱ་ངན་བསལ་བ་ལས། །དྲད་

སྲོང་ཆེན་པོ་ལྔ་མངོན་ཤེས། །མཁའ་ལ་རྒྱང་རིང་འགྲོ་བ་ཡང་། །གང་ན་འཆི་མེད་སྤྱོད་ཡུལ་བའི། །ས་དེང་འགྲོ་བ་མི་ནུས་སོ། །
ཅེས་དང་། །ཅི་སྟེ་སངས་རྒྱས་རྣམས་ཀྱི་སྐུ། །མཚན་དང་དཔེ་བྱད་ཀྱིས་བརྒྱན་པའི། རྡོ་རྗེའི་སྐུ་ཡང་མི་རྟག་ན། །ཆུ་ཤིང་
སྡོང་པོ་ལྟ་བུ་ཡི། །ལུས་ཅན་རྣམས་ལ་སྨོས་ཅི་དགོས། ཅེས་སོ། དེའང་འཆི་རྐྱེན་བསམ་གྱིས་མི་ཁྱབ་སྟེ། ནད་རིགས་
སུམ་བརྒྱ་དྲུག་ཅུ། བགེགས་རིག་སྟོང་ཕྲག་བརྒྱད་ཅུ། གློ་བུར་ཉི་ཁྲི་ཆིག་སྟོང་། ཡི་འགྲོགས་སྟོང་དང་རྩ་གཉིས། མདོར་
ན་སེམས་ཅན་ལ་འཆི་རྐྱེན་གང་ཡོད་པ། དེ་རང་ཉིད་ལ་འབྱུང་དུ་ཉེ་སྟེ། ༈ ཞི་བ་ལྷས། །འཆི་བའི་རྐྱེན་ནི་མང་བ་སྟེ། །གསོན་
པའི་རྐྱེན་ནི་ཅུང་ཟད་ཙམ། །དེ་ཡང་འཆི་བའི་རྐྱེན་དུ་གྱུར། ཅེས་དང་། །འཆི་བདག་རྐྱེན་གྱི་ཁར་གནས་པ། །རླང་དམར་

༄༅། །ནང་དུ་མར་མེ་བཞིན། ཅེས་དང་། མར་མེའི་མེ་ལྕེ་རླུང་གིས་བསྐྱོད་པ་ལྟར། །ཚེ་འདི་སྐད་ཅིག་སྡོད་
པའི་གདེང་ཡང་མེད། ཅེས་སོ། དེ་ལ་སྐྱེས་ནས་ཞག་དང་ཟླ་བ་ལོ་ཅི་ལྟར་སོང་བཞིན་འཆི་བ་ལ་ཉེ་སྟེ། ༈ ཀླུ་དབང་གིས་
མིའི་བདག་པོ་གང་གིས་ནུབ་མོར་ནས། །མངལ་དུ་གནས་ཤིང་རབ་ཏུ་འཇུག་གྱུར་པ། །དེང་ནས་བཟུང་སྟེ་དེ་ནས་ཉིན་རེ་བཞིན།
འགྲོ་བཤོལ་མེད་པར་འཆི་བདག་གམ་དུ་འགྲོ། ཅེས་སོ། དེ་ལ་ད་ལྟ་འཛམ་བུའི་གླིང་པའི་མི་རྣམས་ཀྱི་ཚེ་ཚད་དྲུག་ཅུ་ཡིན་ཀྱང་། 
རང་གིས་དེ་ཡང་ཐུབ་པ་དཀའ་སྟེ། ༈ ཀླུ་སྒྲུབ་ཀྱིས། དབུག་དབྱུང་དབུག་རྔུབ་གཉིད་ཀྱིས་ལོག་པ་ལས། །སད་ཁོམ་
གང་ལགས་པ་དེ་ངོ་མཚར་ཆེ། ཅེས་དང་། ༈ ཞི་བ་ལྷས། །དེ་རིང་ཁོ་ནར་མི་འཆི་ཞེས་གྱིས། །ད་ལྟ་ཉིད་ནས་བསྟུད་

དེ་བྱ། ཅེས་དང་། ༈ རྒྱུ་ཆེ་རོལ་བ་ལྔ། སྲིད་གསུམ་མི་རྟག་སྟོན་ཁའི་སྤྲིན་དང་འདྲ། །འགྲོ་བའི་སྐྱེ་འཆི་གར་ལ་ལྟ་དང་
མཚུང་། །སྐྱེས་བུའི་ཚེ་སྲོག་ནམ་མཁའི་གློགས་འདྲ་སྟེ། །རི་གཟར་འབབ་ཆུ་བཞིན་དུ་མྱུར་འགྱོག་འགྲོ། ཅེས་དང་། །མྱུར་
དུ་འཆི་བར་གྱུར་བས་ན། །ཅི་སྲིད་དུ་ནི་ཚོགས་བསགས་བྱ། ཅེས་སོ། གལ་ཏེ་ཚེ་ཚོད་དུ་ཐུབ་ན་ཡང་།ཚེ་ཡང་ཡུད་
ལ་འགྲོ་ཞིང་། འཆི་བའི་དུས་ལ་ནི། རྒད་པོ་ལོ་བརྒྱ་ལོན་པ་གཅིག་དང་། སྐྱེས་མ་ཁད་ཀྱི་བྱིས་སྦ་གཅིག་ཤི་བ་ལ། སྔར་
བྱས་ཀྱི་བདེ་སྡུག་འདས་ཚར་ལ། ད་ལྟ་འཆི་བའི་སྡུག་བསྔལ་མྱོང་བདོའི་བ་འདྲ་བ་ཡིན་ཏེ། ༈ ཞི་བ་ལྷས། རྨི་ལམ་ལོ་
བརྒྱར་བདེ་མྱོང་ནས། །སད་པར་གྱུར་བ་གང་ཡིན་དང་། །གཞན་ཞིག་ཡུད་ཙམ་བདེ་མྱོང་བ། །སད་པ་དེ་དག་གཉིས་ཀར་ཡང་

༄༅། །བདེ་བ་དེ་ཅི་ཕྱིར་འོང་མེད། །ཚེ་ནི་རིང་ཐུང་གཉིས་ཀ་ཡང་། །འཆི་བའི་དུས་སུ་དེ་འདྲ་ཡིན། ཅེས་སོ། དེ་
ཡང་མྱུར་དུ་འཆི་སྟེ། ༈ སྤྱོད་འཇུག་ལས། །ཉིན་མཚན་སྡོད་པར་ཡོངས་མེད་པར། །ཚེ་ནི་སྐད་ཅིག་ཟད་གྱུར་ཞིང་། །སྣོན་
བ་གུད་ན་འོང་མེད་བས། །མྱུར་དུ་འཆི་བར་ཅིས་མི་འགྱུར། ཅེས་སོ། དེ་ཡང་འཆི་རྐྱེན་ནི། ཐོག་བབ་དུ་འོང་བ་ཡིན་ཏེ། འདི་
ནི་མ་བྱས་བསམ་པ་དང་། །འདི་བྱེད་བསམ་བས་གནས་པ་ལ། །གློ་བུར་འཆི་བདག་འོང་ནས་ནི། །ཀྱེ་ཧུད་བཅོམ་ཞེས་སེམས་
པར་འགྱུར། ཅེས་སོ། ད་ལྟ་མིན་བས་མི་ཤི་བསམ་ཏུའང་མི་རུང་སྟེ། །ཡིད་བརྟེན་མི་རུང་འཆི་བདག་འདི། །བྱས་དང་མ་བྱས་
མི་སྡོད་པར། །ན་དང་མིན་ཀུན་གྱི་ཀྱང་། །གློ་བུར་ཚེ་ལ་ཡིད་མི་བརྟེན། །བདག་ནི་མེད་པར་འགྱུར་བའི་དུས། །དེ་ནི་གདོན་མི་ཟ་

བར་འོང་། ཅེས་སོ།དེ་ལ་ཕྱོགས་གར་སོང་། བྱ་བ་ཅི་བྱས། གནས་གར་འདུག གྲོགས་གང་དང་འགྲོགས། བློ་སུ་
ལ་གཏད་ཀྱང་། མི་འཆི་བར་ནུས་པ་ཅིས་ཀྱང་མེད་ལ། གཉེན་བཤེས་བཙན་ཕྱུགས་འཛོམ་པ། བཟང་ལ་དར་བ་དང་། ནོར་
ལོངས་སྤྱོད་མངའ་ཐང་ཕུན་ཚོགས་པ་དང་། རང་གཟུགས་བཟང་ཞིང་དཔལ་ལ་ཉམས་རྩལ་ཆེ་བ་དང་། ཁ་སྨྲ་མཁས་ལ་
ཤག་རྣོ་བ་དང་། སེམས་བཟང་ལ་འདུན་སྲིང་མཁས་པ་ལ་སོགས། ཅི་འདྲ་བའི་དཔལ་འབྱོར་ཡོད་ཀྱང་། འཆི་བདག་ལ་ཡུན་
རིང་བཟློག་པ་མི་སྲིད། དར་ཅོམ་གཅིག་གིས་འཆི་བཤོལ་ཡང་མི་ནུས་སོ། ༈ ཆེད་དུ་བརྗོད་པའི་ཚོམས་ལས། །འཆི་བའི་
དུས་ལ་བབ་པ་ན། །བུ་རྣམས་སྐྱབས་སུ་མི་འགྱུར་ཏེ། །ཕས་ཀྱང་མ་ཡིན་གཉེན་འདུན་མིན། །སུ་ཡང་སྐྱབས་སུ་འགྱུར་པ་

༄༅། །མེད། ཅེས་སོ། དེ་ལ་སོགས་པ་མདོ་བསྟན་བཅོས་ལས་མང་དུ་གསུང་པས། སེམས་ཅན་ལ་ལྷ་
མན་ཆད། འབུ་སྲིན་ཡན་ཆད་མི་འཆི་བར་བསྡད་པ་སུ་ཡོད། དུས་ནམ་ཤི། སྔར་གྱི་མི་གང་ཤི་རྣམས་ཀྱི་བྱ་བ་ཅི་ལྟ་བུ་བྱས། དེ་
ཤི་བའི་དུས་ལ་ཅི་ཕན་པ་བྱུང་། རང་ཤི་བའི་དུས་ནམ་ཡིན། ཤི་ནས་ཕྱོགས་གར་འགྲོ། ནོར་ཅི་ཁྱེར། གྲོགས་སུ་ཡོད། །
བདེ་སྡུག་ཅི་འདྲ་འོང་། དེ་རྣམས་ཞིབ་པར་སྐོང་ལོག་བྱས་ཤིང་ལྟའོ། བསམ་མོ། ༈ མྱ་ངན་འདས་མདོ་ལས། སའམ་
འཇིག་རྟེན་མཐོ་རིས་ན། །སྐྱེས་ནས་ལ་ལ་མ་ཤི་བར། །འགའ་ཞིག་ཁྱོད་ཀྱི་མཐོང་བའམ། །འོན་ཏེ་ཐོས་སམ་ཐེ་ཚོམ་ཟ། ཅེས་
པ་དང་། ༈ རྒྱལ་པོ་ལ་གདམས་པའི་མདོ་ལས། །དུས་ཀྱིས་གཉེར་ཏེ་རྒྱལ་པོ་འགྲོ་གྱུར་ན། །ལོངས་སྤྱོད་མཛའ་དང་བཤེས་ཀྱང་

རྗེས་མི་འབྲང་། ཅེས་དང་། ༈ བྲམ་ཟེ་ཆེན་པོས་ཀྱང་། །དེ་རིང་འདི་བྱས་པ་ནི་འདི་བྱ་ཞེས། །ཀྱེ་ཧོ་བཞིན་བཟང་སྙིམ་
པ་ཆུས་བཀང་པ། །ཟག་པ་བཞིན་དུ་ཚེ་ཟད་མ་ཚོར་རམ། ཅེས་གསུང་། དེའང་ད་ལྟ་འཆི་འམ་སང་འཆི་ཆ་མེད་ཅིས་ཀྱང་དགོས་
པ་མེད་སྙམ་པའི་ལོངས་མེད་ཀྱི་བློ་ཞེ་ཐག་པ་ནས་མ་སྐྱེས་བར་དུ་བསྒོམ་མོ། རྗེ་པད་མས། དཀར་པོའི་ཡོན་ཏན་ཐམས་ཅད་ཀྱི་རྩ་
བ། མི་རྟག་པ་བསྒོམ་པ་ཡིན་པས། འདི་དང་མ་བྲལ་བར་གྱིས། ནག་པོའི་ཉེས་སྐྱོན་ཐམས་ཅད་འཕེལ་བའི་རྩ་བ། །རྟག་
པར་འཛིན་པས་ཡིན་པས་སུན་ཕྱུང་ཅེས་གསུངས་སོ། འཆི་བའི་ཚེ་རང་ཉིད་མར་སྒོམ་ནང་དུ་སྤུ་འཇག་བལ་བ་བཞིན་དུ་འགྲོ་དགོས། 
ཟས་ནོར་ལོངས་སྤྱོད་ཡུལ་ཞིང་བར་ཁང་ཉེ་རུ་གཉེན་འབྲེལ་ཐམས་ཅད་ཤུལ་དུ་ལུས་ནས་རང་ཉིད་གཅིག་པུ་འགྲོ་དགོས་སྟེ། ༈ རྒྱལ་

༄༅། །སྲས་ཐོབ་མེད་པས། །ཡུན་རིང་འགྲོགས་པའི་མཛའ་བཤེས་སོ་སོར་བྲལ། །འབད་པས་བསྒྲུབ་པའི་ཟས་ནོར་
ཤུལ་དུ་ལུས། །ལུས་ཀྱི་མགྲོན་ཁང་རྣམ་ཤེས་མགྲོན་པོས་བོར། །ཚེ་འདི་བློས་བཏང་རྒྱལ་སྲས་ལག་ལེན་ཡིན། ཅེས་དང་། ༈ 
ཁྲོ་ཕུར་ལོ་ཙས། །མངའ་རིས་འཁོར་དང་ལོངས་སྤྱོད་བསོད་ནམས་དང་། །སྙན་པའི་གཏམ་གྱིས་འཛམ་གླིང་ཁྱབ་གྱུར་ཀྱང་། རང་
ཉིད་འཆི་ཚེས་ཕན་པ་གཅིག་ཀྱང་མེད། །བསྒྲུབ་ལ་བརྩོན་པ་ཁོ་བོའི་སྙིང་གཏམ་ཡིན། ཅེས་གསུང་པས། ཚེ་འདི་བློས་བཏང་
ནས་ཆོས་ཁོ་ན་བསྒྲུབ་དགོས་སོ། འོན་ཀྱང་ཆོས་བྱས་ཀྱང་འཆིའོ་སྙམ་ན། འཆི་ལུགས་མི་འདྲ་སྟེ། ཆོས་པར་རབ་ཡིན་ན་འཆི་བ་
ལ་དྲོད་དེ། ༈ རྗེ་བཙུན་མི་ལ་རས་པས། འདས་ཡང་ངའི་འཆི་བ་འདི་ཀུན། དཔེར་ན་རི་བོ་ཆེན་པོའི་འོག་ནས་ཐར་པ་དང་འདྲ་གསུང་། 

དེ་བཞིན་དུ་ཉམས་དགའ་ཡ་ལེ་ཤེས་པ་སྤྲོ་སེང་ངེ་། བག་གྲོ་འུ་རེ། བློ་བདེ་འབོ་ལེ་འཆི་བ་ཡིན། དེ་འདྲའི་གང་ཟག་དམ་པ་དེས་སྡུག་
བསྔལ་འདོད་ཀྱང་མི་མྱོང་བ་སྟེ། ༈ གླང་རི་ཐང་པ་སྐུ་འདས་ཁར། དམྱལ་བར་སྐྱེ་བ་འདོད་ནས། སྙིང་ཐག་པ་ནས་སྨོན་ལམ་
མང་པོ་བཏབ་པ་ཡིན་ཏེ། ངའི་སྨོན་ལམ་མང་པོ་བཏབ་པ་ཡིན་ཏེ། ངའི་སྨོན་ལམ་དེ་ནི་མི་འགྲུབ་པ་འདྲ། ད་ལྟ་ང་ལ་དག་པའི་སྣང་
བ་འབའ་ཞིག་ལས། ཐ་མལ་གྱི་སྣང་བ་ཙམ་ཡང་མི་འདུག་གསུང་། ༈ སྤྱོད་འཇུག་ལས། །སྡིག་པ་སྤང་ཕྱིར་དུ་སྡུག་བསྔལ་
མེད། །མཁས་པའི་ཕྱིར་ན་མི་དགའ་མེད། གསུང་པ་ལྟར་ཡིན་ནོ། ༈ ཞང་རིན་པོ་ཆེས། སྐྱབས་གནས་དཀོན་མཆོག་
གསུམ་ལ་བློ་གཏད་བཅས། །རིན་ཆེན་བྱང་ཆུབ་མཆོག་དུ་སེམས་བསྐྱེད་ནས། །ཟབ་ཡང་ཆོས་ཀྱི་དབྱིངས་ལས་མ་གཡོས་པར། །

༄༅། །འཆི་བ་འདི་ནི་བསོད་ནམས་བསགས་པ་ཡིན། ཅེས་གསུང་། འབྲིང་འཆི་ཁར་མི་འགྱོད། ཐ་མ་འཆི་
ལུགས་ཉ་བྱེ་ཚན་ལ་བརྒྱབ་པ་ལྟ་བུའི་སྡུག་བསྔལ་མྱོང་བར་བཤད་དོ། དེས་ན་དམ་པའི་ཆོས་ལ་བློ་འགྲོ་བའི་ཐབས་ལ། མི་རྟག་པ་བསྒོམ་
པ་གལ་ཆེ་སྟེ། ༈ བུ་ཏོ་བའི་ཞལ་ནས། བྱང་གསེར་ཁར་མི་གཅིག་ན་བ་ལ། ཕན་དུ་རེ་ནས་པ་ཤོས་བུ་གཅིག་བཏང་བས། དེ་མི་
གཅིག་གིས་བླང་བ་ལ་གཞན་རྣམས་ཀྱིས་བྱམས་བྱས་བས་ཁོས་ན་རེ་ངན་ན་ཡང་ངན། བྱང་གསེར་ཁའི་བཤོས་པ་རྙེད་པ་རང་གྱིས་དང་ཟེར། །
དེ་བཞིན་དུ་མི་རྟག་པ་བསྒོམ་པའི་ཆོས་འདི་ལ་ཐམས་ཅད་ཀྱི་ངན་པར་བྱེད་ཅིང་འདུག་སྟེ། ངན་ན་ཡང་ངན། འདི་རང་རྒྱུད་ལ་སྐྱེ་བ་
གཅིག་མཛོད་དང་དེས་ཆོག་གིས་གསུང་། མི་རྟག་པ་བསྒོམ་པའི་དུས་སུ་དམིགས་པ་སྤོ་བར་ཞུ་ཞུས་པས། དམིགས་པ་སྤོ་རྒྱུ་མེད། །

འདི་ཁོ་ན་བསྒོམ། འདི་ལས་ཟབ་པ་མེད་གསུང་། ༈ ཡུམ་ལས། ཟབ་པ་དེ་ཡང་གཟུགས་རྟག་ཅེས་བྱ་བ་འམ་མི་རྟག་ཅེས་
བྱ་བར་སྤྱོད་ན། ཤེས་རབ་ཀྱི་ཕ་རོལ་ཕྱིན་པའི་གཟུགས་བརྙན་ལ་སྤྱོད་དོ། ཅེས་གསུང་པས། གནས་ལུགས་ཀྱི་དོན་ཟབ་པ་དག་
མིན་ཀྱང་། བློ་ཆོས་སུ་འགྲོ་བ་དང་། ཆོས་ལམ་དུ་འགྲོ་བ་དང་། ལམ་མཐར་ཕྱིན་པར་བྱེད་པའི་ཐབས་ལ་འདི་ལས་ཟབ་པ་མེད། ༈ 
དམ་པའི་ཞལ་ནས། མི་རྟག་པ་སྐྱེས་ན། དང་པོ་ཆོས་ལ་འཇུག་པའི་རྒྱུ་བྱེད་པར་དུ་བརྩོན་འགྲུས་ཀྱི་ལྕགས་བྱེད། མཐར་འོད་གསལ་
ཆོས་སྐུ་ཐོབ་པར་བྱེད་དོ། གསུང་། མི་རྟག་པ་མ་སྐྱེས་ན། ཆོས་བྱེད་ཙུགས་བྱས་ཀྱང་། ཕལ་ཆེར་ཚེ་འདི་བར་ཆ་སྟེ། ༈ 
ཞང་གཡེར་བའི་ཞལ་ནས། སྔ་གྲོ་མི་རྟག་པ་མ་སྐྱེས་ན། ཉི་མ་ཕྱེད་ཙ་ཚེ་འདི་བར་ཆ། ཉིན་ཕྱེད་ལམ་སྐྱེས་ན། དགོང་མོ་ཚེ་

༄༅། །འདི་པར་ཆ། ཚེ་འདི་པར་སོང་ན་ཅི་བྱེད་ཆོས་སུ་མི་འགྲོ་གསུངས། དེས་ན་ཚེ་འདི་བློས་བཏང་བ་གལ་ཆེ་། ༈ ཇོ་
བོ་སྐུ་འདས་ཁར་རྣལ་འབྱོར་བས། ཇོ་བོ་གཤེགས་པའི་འོག་དུ་བདག་གིས་བསྒོམ་བྱེད་པར་ཞུས་ཙ། བསྒོམ་ཡང་ཆོས་སུ་འགྲོ་ཡེ་གསུང་། 
འོ་ན་འཆད་པ་ཞུ་ཞུས་པས་ཀྱང་སྔར་བཞིན་གསུང་། འོ་ན་ཅི་ལྟ་བགྱི་ཞུས་པས། ཁྱེད་རྣམས་ཐམས་ཅད་དགེ་བཤེས་སྟོན་པ་ལ་
བསྟེན་ལ་ཚེ་འདི་བློས་ཐོང་གསུངས། བཙུན་པ་གཅིག་ར་སྒྲེང་ལ་ཕྱི་སྐོར་བྱས་པ་དང་། དགེ་བཤེས་སྟོན་པ་དང་མཇལ་ནས། སྟོན་
པ་ན་རེ། ཇོ་བོ་སྐོར་བ་བྱེད་པའང་དགའ་སྟེ། དེ་བས་ཆོས་རང་གཅིག་བྱེད་པ་མི་འཐད་དམ་གསུངས། ཁོང་གིས་བསམ་པ་ལ། །
དེ་བས་ཕྱག་འཚལ་བ་དོན་མེད་ཡིན་ནམ་སྙམས་ནས་ཕྱག་འཚལ་བ་དང་། དེ་བཞིན་ཆོས་བསྒྲགས་པ་དང་། བསྒོམ་བྱས་བས་ཀྱི་སྔར་

བཞིན་གསུང་། འོ་ན་ཆོས་ཅི་ལྟར་བགྱི་ཞུས་པས། །ཚེ་འདི་བློས་ཐོང་བྱ་བ་ལན་གསུམ་དུ་གསུང་དུ་གསུང་། ཚེ་འདི་བློས་བཏང་བ་ལས་
གལ་ཆེ་བ་མེད་གསུང་པའི་རྒྱུ་མཚན་ནི། ཚེ་འདིའི་མཛའ་བཤེས་དང་། འཁོར་གྱི་དགོས་པ་མེད་དེ། །སྤྱོད་འཇུག་ལས། །སེམས་
ཅན་རྣམས་ལ་ཆགས་བྱས་ན། །ཡང་དག་ཉིད་ལ་ཀུན་ནས་བསྒྲིབ། །སྐྱོ་བའི་སེམས་ཀྱང་འཇིག་པར་བྱེད། །ཐ་མ་མྱ་ངན་གདུང་བར་
འགྱུར། ཅེས་དང་། །འཁོར་སོགས་ཀྱང་མེད་ན་ལེགས་ཏེ། །དེ་ཡི་སངས་རྒྱས་རྗེས་དྲན་སོགས། །སུས་ཀྱང་གཡེང་བར་འགྱུར་
བ་མེད། ཅེས་དང་། ནོར་གྱི་དགོས་པ་མེད་དེ། བསགས་དང་བསྲུང་དང་བརླགས་པས་གསུང་པ་ཡི། ནོར་ནི་ཕུང་ཁྲོལ་མཐའ་
ཡས་ཤེས་བྱ་སྟེ། །ནོར་ལ་ཆགས་པས་གཡེང་བར་གྱུར་པ་རྣམས། །སྲིད་པའི་སྡུག་བསྔལ་གྲོལ་བའི་སྐབས་མེད་དོ། ཅེས་སོ། དེ་

༄༅། །མེད་ན་ལེགས་སྟེ། །བདག་ནི་གྲོལ་བ་དོན་གཉེར་པས། །རྙེད་དང་བཀུར་སྟིའི་འཆིང་མ་དགོས། ཅེས་དང་། 
ཚེ་འདིའི་བདེ་བ་དགོས་པ་མེད་དེ། །བདེ་བ་ཆུང་ལ་ཆགས་པ་དེས། །ཆེན་པོའི་བདེ་བ་ཐོབ་མི་སྲིད། ཅེས་སོ། དུ་ཁཿཡོད་ན་
ཤིན་ཏུ་ལེགས་ཏེ། །གཞན་ཡང་དུཿཁའི་ཡོན་ཏན་ནི། །སྐྱོ་བས་དྲེགས་པ་སེལ་བར་བྱེད། །འཁོར་བ་དག་ལ་སྙིང་རྗེ་སྐྱེ། །སྡིག་
ལ་འཛེམ་ཞིང་དགེ་ལ་དགའ། ཅེས་སོ། བསྟོད་གྲགས་ཀྱིས་གྲགས་དགོས་པ་མེད་དེ། །བསྟོད་དང་གྲགས་པའི་རིམ་གྲོས་
ནི། །བསོད་ནམས་མི་འགྱུར་ཚེར་མི་འགྱུར། ཅེས་སོ། །བསྟོད་སོགས་བདག་ནི་གཡེང་བར་བྱེད། །སྐྱོ་བའི་སེམས་ཀྱང་
འཇིག་པར་བྱེད། །ཡོན་ཏན་ལྡན་ལ་ཕྲག་དོག་དང་། །ཕུན་སུམ་ཚོགས་པའང་འཇིག་པར་བྱེད། ཅེས་སོ། དེ་དག་མེད་པ་

ཤིན་ཏུ་ལེགས་སྟེ། །དེ་ཕྱིར་བདག་གི་བསྟོད་སོགས་རྣམས། །གཞིག་ཕྱིར་གང་དག་ཉེར་གནས་པ། །དེ་དག་བདག་ནི་ངན་སོང་དུ། ལྟུང་
བ་བསྲུང་ཕྱིར་ཞུགས་མིན་ནམ། ཅེས་སོ། མི་རྟག་པ་སྐྱེས་ན་ཚེ་འདི་ཡི་མདུན་མ་ལ་ཕུ་ཐག་ཚོར་བ་གཅིག་འོང་སྟེ། གྲུབ་ཐོབ་ཀུན་
ལྡན་དེས་པས་ཞིང་ལ་ཆུ་བཅུ་འཁྲོ་ལ་མི་རྟག་པ་སྐྱེས་ནས་ཆོས་ལ་འགྲོ་བར་གདའ། སྔོན་མི་གཅིག་ལ་མཛེ་བྱུང་བས། ད་མྱུར་དུ་འཆི་
སྙམ་ནས་རི་གཅིག་ལ་དགེ་སྦྱོར་བྱེད་པ་ལ་ཕྱིན། ཐང་གཅིག་སྒང་ཁ་གཅིག་ལ་ཁམས་སང་དུ་ཕྱིན་པས། ཁོ་རང་གི་ཁང་ཞིང་ལ་
སོགས་མཐོང་ཡང་དེ་ཡང་དེ་ཚོ་ལ་ཆགས་ཞེན་མ་སྐྱེས་བར། འདི་ཚོ་དང་ད་ནས་འབྲེལ་བ་མེད་དོ། སྙམས་ནས་གླུ་བླང་བ། །ཡུལ་
ལ་ཁོ་ཐག་ཆོད་པའི་མིས། །གྱང་ཁང་མཐོང་ཡང་དགའ་རྒྱུ་མེད། དེ་བཞིན་དུ་ཞིང་ལ་སྒང་བུ། རྟ་ལ་རྐྱང་རྒོད། བཤེས་

༄༅། །ལ་གཉེན་འདུན་མཐོང་ཡང་དགའ་རྒྱུ་མེད་ཟེར་རོ། ཚེ་འདི་བློས་བཏང་བའི་བློ་སྐྱེས་པ་ཙམ་གྱིས་ཀྱང་ལས་ངན་
མང་པོ་འཛད་དེ། ༈ རྗེ་བཙུན་གྲགས་རྒྱལ་གྱི་སློབ་མ་དགེ་བཤེས་ཁ་རག་པ་བྱ་བའི་ཡོན་ཏན་ཅན་གཅིག་སྐུ་བསོད་ཆེན་པོར་བྱས་པ་གཅིག་
ལ་མཛེ་བྱུང་ནས། ཐབས་སྣ་ཚོགས་བྱས་ཀྱང་མ་ཕན་པས་དུཿཁ་ཆེན་པོ་བྱུང་ངོ་། ནུབ་གཅིག་བློ་ལ་ནད་འདིས་མི་ཁྱུར་མི་ཚུགས་
པར་འདུག་པས། དེ་མི་ཁྱུ་ནས་བུད་ངོ་ཤེས་པ་གཅིག་བྱ། ལོངས་སྤྱོད་གང་ཡོད་དགེ་ཕྱོགས་སུ་བཏང་ལ། ང་རང་སྟོད་ཀྱི་ས་མོ་རྫ་
འཕྲང་གི་རྫ་འོག་གཅིག་དུ་གནས་ཏེ། ལྟོ་ལམ་ཟན་ལ་བྱས་ལ། མ་ནི་བགྲང་སྙམ་པ་གཅིག་བྱུང་བས། དེའི་ནུབ་མོ་ཁོང་གིས་
རྨི་ལམ་དུ་རྩད་བོས་ཁྱེར་བ་ལ། མི་དཀར་པོ་གཅིག་བྱུང་ནས་བཏོན་ཆུ་ནང་ཏེ་ཉལ་ས་བྱ་སྙམ་པའི་བྲག་ཐོག་དེར་ཞག་སོང་བས། ལུས་

ལ་ཆུ་མང་པོ་ཟག་པ་རྨིས་སོ། སང་ཙ་ན་མལ་ཐམས་ཅད་ཆུའི་གང་འདུག །མཛེ་ཡང་སང་ཀྱི་དྲག་འདུག་ཟེར། མི་རྟག་བསྐྱེས་ན་ཆགས་
སྡང་གི་གཉེན་པོ་ཡང་འགྱུར་ཏེ། བུད་མེད་གཤིས་བཟང་མོ་གཅིག་ལ་ཞིང་བཟང་པོ་གཅིག་ཡོད་པ་ལ་ཁྱིམ་འཚེས་རྣམས་ཀྱི་བུ་ཚ་ཚོས་ལམ་
བྱས་པས། མོའི་གཉེན་རུན་ན་རེ། ཞིང་ལ་ལམ་བྱེད་དུ་མ་བཅུག་བྱས་པས། མ་ན་རེ། ད་ནམ་འཆི་ཆ་མེད་པས་བསྲུང་དོན་མི་འདུག་
གར་སྐྱེ་ངེས་པ་མི་འདུག་པས། གལ་ཏེ་ཁོང་ཚོའི་བུ་ཚར་སྐྱེས་ན་ང་རང་ཡང་ཕྱིན་པས་ཆོག་པར་འདུག་ཟེར་རོ། ནམ་འཆི་ཆ་མེད་པ་དང་
གལ་སྐྱེ་ངེས་པ་མེད་ལ་ངེས་ཤེས་གཏིང་ནས་སྐྱེས་པའི་ཚད་དུ་འདུག ཤིན་ཏུ་བདེན་གསུང་། མི་རྟག་པ་བཅོས་མིན་གཅིག་སྐྱེས་ན་
ཆོས་མིན་ཅི་ཡང་མི་བྱེད་པ་གཅིག་འོང་བར་གདའ། གསུངས་སྟེ། འདིའི་ཉམ་མྱོང་བཅོས་མིན་སྐྱེས་པའི་ཆོས་པའང་རེ་རེ་ཙམ་དུ་

༄༅། །འདུག ༈ པུ་ཏོ་བའི་ཞལ་ནས། ད་ལྟ་མི་རྟག་པ་གཤའ་མ་གཅིག་སྐྱེས་པ་དེད་གྱི་སློབ་དཔོན་གཡེར་
བ་ཞང་བཙུན་ཡིན། དེ་ནས་ཕྲག་རྒྱབ་ཀྱི་གཉེན་སྟོན་ཤག་འབྱུང་ཡིན། དེ་ནས་ཁར་ག་བསྒོམ་ཆུང་ཡིན་གསུང་། ཞལ་ཕྱག་
ལ་བསྙུང་བ་བག་ཙམ་རེ་བྱུང་ན་ཡང་། སྙད་འདོད་པ་ཡིན། ད་རེས་རང་ཅི་ཆ་གསུང་ནས། ཀ་ཆ་འཕྲན་ཚེགས་ཚུན་ཆད་གཞན་
ལ་བསྔོས་ནས། ད་མ་ཤིའི་བར་དུ་གཡར་དུ་ཐོང་ཅིག །ཤི་ནས་ཁྱེད་རྣམས་ཀྱི་གྱིས་ཤིག་གསུངས་ཞག་རེ་ཡང་མི་བཞུགས་པ་ལྟ་བུའི་
སྤྱོད་པ་གཅིག་དུས་རྒྱུན་དུ་མཛད་གསུང་། བྲག་རྒྱབ་པ་ལ་ཉེ་གནས་ཀྱིས་དབྱར་ཤིང་གྲབ་བྱེད་རན་གདའ་ཞུས་པས། དབྱར་སྡོད་མི་
སྡོད་ཆ་མེད་པས། ཤིང་བུའི་གྲབ་ཀྱི་ཅི་བྱེད། སྡོད་ཅིག་འོང་གིས་གསུང་ནས། བཞུགས་ཆིས་མི་མཛད་པ་

ཡིན་གསུང་། ཁ་རག་བསྒོམ་ཆུང་ཁ་རག་ཕུག་ནག་གི་བྲག་ཁུང་ལ་བཞུགས་ཙ་ན། བྲག་ཁུང་གི་སྒོ་སྔུན་ན་ཚེར་ཕུང་གཅིག་ཡོད་
པ་ལ། ཡར་འགྲོ་མར་འགྲོ་ནམ་བྱེད་དུས་ནབ་བཟའ་འཐོགས། འདི་བཅད་དགོས་དགོངས་པར་བྱུང་ཙམ་ན། དེ་མ་ཐག་མི་རྟག་པ་
ཏུར་ཏུར་དྲན་ཏེ། འདི་བཅད་ནས་ཅི་བྱེད་ཕྱིས་ནང་དུ་འགྲོ་འོང་བྱེད་པའི་ངེས་པ་མེད་སྙམ་དགོངས་ནས། དེ་བཅད་པ་མ་བྱུང་ཟེར། །
དེ་བཞིན་དུ་རང་རེ་རྣམ་ཀྱང་མི་རྟག་པ་ཡང་ཡང་བསྒོམ་ལ། དབེན་པ་རེར་བསྡད་ནས་ཆོས་ཁོ་ན་བྱེད་དགོས། དེ་ལྟར་བྱས་ན་ཕོ་གྲུང་མོ་
གྲུང་ཡིན་ཏེ། ༈ དམ་པས། །ཕོ་མོ་མདོ་དོན་ཆེ་ཆུང་ད་རེས་ཤེས། །ཚེ་ལ་སྟོང་ལོག་མ་བྱེད་དིང་རི་བ། གསུང་། ༈ སྦྱི་
ལྷས་པའི་སློབ་དཔོན་པཎྜི་ཏས། ཕོ་གྲུང་མོ་གྲུང་ཟེར་བ་ཡང་མང་པོ་གདའ། ཟས་ནོར་ལོངས་སྤྱོད་ལྡན་པ་ཡང་མང་པོ་གདའ། ཁ་

༄༅། །དྲག་དཔུང་པ་འཛོམས་པ་ཡང་མང་པོ་གདའ། འཆི་ཚེ་བློ་གདེང་ཐོབ་པ་ཡང་ཅི་ཙམ་ཡོད། ཚིགས་ལེགས་
ལེགས་འདྲ་བ་རང་མི་གདའ་སྟེ། དོན་བདེན་པ་གཅིག་གདའ་གསུང་། ༈ ཡང་དགོན་པས། མི་སྙིང་རུས་ཅན་ཀུན། མི་
རང་ལ་ཕྱི་ཐག་སྲིད། རང་མི་བསླུ་པའི་ཞེ་གདེང་གི་འཆི་ཆོས་རེ་མཛོད། གསུང་། བསོད་ནམས་ཅན་ཡང་དེ་ལ་ཟེར། །
སློབ་སྤྲིང་ལས། །ཟླ་བའི་དཀྱིལ་འཁོར་རྒྱས་པས་ཉེ་བར་བརྒྱན་བྱས་ཤིང་། །རྐེད་ཆིང་ཆར་ཆེན་སྤྲིན་གྱི་འཁྲིགས་པས་འཁྱུད་
གྱུར་བ། །རི་རྩེ་ནགས་ཀྱི་མཐོང་དེར་ཆགས་པ་མེད་པར་ནི། །རླུང་ལྟར་གཡོ་བའི་རང་བཞིན་ཚེ་གཏུག་སྐལ་བ་ཆེ། ཅེས་དང་། 
སྐྱིད་པའི་མཆོག་ཀྱང་ཡིན་ཏེ། དེ་ཉིད་ལས། །ནགས་མཐོང་རི་དྭགས་རྒྱུ་བའི་ཚོགས་ཀྱིས་བསྟན་བྱས་པས། །ཀུན་ནས་

ཉམས་དགའ་བཟང་པོ་དེ་ན་སྐྱིད་པ་གང་། དེ་ཅི་རིགས་པའི་ནགས་ཚལ་ལྷ་མོའི་ཉམས་བག་ཏུ། ཐེལ་གྱིས་ཕུབ་པའི་རྡོ་ལེབ་
ཅན་ན་ཡང་ཡོད་གྱུར་རམ། ཅེས་དང་། །ཆོག་ཤེས་བདེ་སྤྱོད་གང་ཡིན་པ། །དབང་པོས་ཀྱང་ནི་དེ་རྙེད་དཀའ། ཅེས་སོ། 
སྐྱེས་བུ་དམ་པ་ཀུན་གྱི་སྨོན་ལམ་གྱི་ཐོག་ཏུ་བསླེབ་པ་ཡིན་ཏེ། ༈ སྤྱོད་འཇུག་ལས། །ཕུག་གམ་ལྷ་ཁང་སྟོང་པའམ། །ལྗོན་
ཤིང་དྲུང་དུ་གནས་བཅས་ནས། །ནམ་ཞིག་རྒྱབ་ཏུ་མི་ལྟ་ཞིང་། །ཆགས་པ་མེད་པར་ནམ་ཞིག་འགྱུར། ལྷུང་བཟེད་ལ་སོགས་
ཉི་ཚེ་དང་། །ཀུན་ལ་མི་མཁོའི་གོས་འཆང་ཞིང་། །ལུས་འདི་སྦ་བར་མ་བྱས་ཀྱང་། །འཇིགས་མེད་གནས་པར་ནམ་ཞིག་
འགྱུར། །དུར་ཁྲོད་སོང་ནས་གཞན་དག་གི། །རུས་པ་དང་ནི་བདག་གི་ལུས། །འཇིག་པའི་ཆོས་ཅན་དག་ཏུ་ནི། །ནམ་ཞིག་

༄༅། །མགོ་སྙོམས་བྱེད་པར་འགྱུར། ཅེས་སོ། མི་རྟག་པ་བསྒྲིམ་པ་ལ་གཞན་ཡང་ཕན་ཡོན་མོང་དུ་ཡོད་དེ། ༈ མདོ་
ལས། མི་རྟག་པ་མང་དུ་བསྒོམ་ན། སངས་རྒྱས་ཐམས་ཅད་ལ་མཆོད་པ་བྱས་པ་ཡིན། སངས་རྒྱས་ཐམས་ཅད་ཀྱིས་དབུགས་
ཕྱུང་བ་ཡིན་ནོ། སངས་རྒྱས་ཐམས་ཅད་ཀྱིས་ལུང་བསྟན་པ་ཡིན་ནོ། སངས་རྒྱས་ཐམས་ཅད་ཀྱི་བྱིན་གྱིས་རླབས་པ་ཡིན་ནོ། །
རྗེས་རྣམས་ཀྱི་ནང་ནས་གླང་པོ་ཆེའི་རྗེས་མཆོག་ཡིན་པ་བཞིན་དུ་མི་རྟག་པའི་རྗེས་ལ་ཆོས་མིན་པ་མི་འོང་ངོ་། བསྒོམ་པའི་འདུ་ཤེས་
རྣམས་ཀྱི་མཆོག་མི་རྟག་པ་བསྒོམ་པ་ཡིན་ནོ། ཅེས་སོ། དེས་ན་སྙིང་ནས་ཆོས་གཅིག་བྱེད་ན་འདི་ཁོ་ན་རེས་གཅིག་གནད་དུ་བསྣུན་
པར་བྱའོ། ༈ གསུམ་པ་ལས་རྒྱུ་འབྲས་ལ་གཉིས་སྟེ། ལས་རྒྱུ་འབྲས་སྤྱིའི་ཆིང་དང་། བསྒོམ་ཚུལ་གཉིས་སོ། དང་

པོ་ལ་གསུམ་སྟེ། ལམ་ཀྱི་ངོ་བོ་ངོས་བཟུང་བ་དང་། ས་མཚམས་ཀྱི་དབྱེ་བ་དང་། རྣམ་གྲངས་དང་གསུམ་མོ། དང་པོ་ནི་གང་
ཉེས་པ་སྤྱོད་པ་དངོས་སམ་བརྒྱུད་ནས་བདེ་བ་བསྐྱེད་པ་ནི། ལས་དགེ་བའོ། འདི་ལ་བསོད་ནམས་ཆ་མཐུན་དང་། ཐར་པ་
ཆ་མཐུན་དང་། ཐམས་ཅད་མཁྱེན་པའི་ཆ་མཐུན་གྱི་དགེ་བ་གསུམ་མོ། ༈ གཉིས་པ་ས་མཚམས་གྱི་སྒོ་ནས་དབྱེ་ན། གཤིས་
ཀྱི་དགེ་བ་བདེ་གཤེགས་སྙིང་པོ། གཤིས་ཀྱི་མི་དགེ་བ་མ་རིག་པ། བརྒྱུད་ནས་དགེ་བ་ཡིད་དགེ་བར་ལངས་པ། བརྒྱུད་ནས་
མི་དགེ་བ་ཉོན་མོངས་དུག་གསུམ། དངོས་སུ་དགེ་བ་དཀར་པོ་དགེ་བ་བཅུ། དངོས་སུ་མི་དགེ་བཅུ་ལ་སོགས་པའོ། ༈ གསུམ་
པ་ལས་ཀྱི་རྣམ་གྲངས་ལ། དཀར་པོ་ཁོ་ནའི་ལས་དང་། ནག་པོ་ཁོ་ནའི་ལས་དང་། འདྲེས་མའི་ལས་དང་། བསམ་

༄༅། །པ་དཀར་ལ་སྦྱོར་བ་ནག་པོའི་ལས་དང་། བསམ་པ་ནག་ལ་སྦྱོར་བ་དཀར་བའི་ལས་དང་། བསམ་
སྦྱོར་གཉིས་ཀ་ནག་པའི་ལས་དང་། འཕེན་བྱེད་དགེ་བ་ལ་རྫོགས་བྱེད་མི་དགེ་བ། རྫོགས་བྱེད་དགེ་བ་ལ་འཕེན་བྱེད་མི་དགེ་
བ༑ གཉིས་ཀ་དགེ་བ། གཉིས་ཀ་མི་དགེ་བའི་ལས་ཡོད་དོ། བདག་གིས་བྱས་བའི་ལས་གཞན་ལ་མི་སྨིན། གཞན་གྱིས་
བྱས་པའི་ལས་བདག་ལ་མི་སྨིན། ལས་མ་བྱས་པ་དང་མི་འཕྲད། བྱས་པའི་ལས་ཆུད་མི་ཟ། དཀར་ནག་གིས་ལས་འཆོལ་མི་
སྲིད། གཞན་ཡང་ལྕི་ཡང་གིས་བྱེ་བྲག་ལ་བཞི་ལས། ངོ་བོའི་སྒོ་ནས་ལྕི་ཡང་ནི། ཡིད་ལུས་ངག་གི་གསུམ་ལ་སྔ་རིམ་ནས་ལྕི་བ། །
དེ་ཡང་ཡིད་ཀྱི་ལོག་ལྟ་ནས་རིམ་ཀྱིས་ལྕི་ཞིང་། ལུས་ཀྱི་སྲོག་གཅོད་ནས་ལྕི་ལ། ངག་གིས་རྫུན་ནས་ལྕིའོ། གཉིས་པ་ཡུལ་ཀྱི་

སྒོ་ནས་ལྕི་ཡང་ནི། ཡུལ་མཆོག་དུ་གྱུར་པ་ལ་མི་དགེ་བ་གང་སྤྱོད་ཀྱང་ལྕི་ལ། འབྲིང་དང་དམན་པ་རྣམས་རིམ་གྱིས་ཡང་ངོ་། གསུམ་
པ་ཀུན་སློང་གི་སྒོ་ནས་ལྕི་ཡང་ནི། ཉོན་མོངས་པ་དྲག་པོས་ཀུན་ནས་བསླང་བ་ལྕི་ཞིང་། ཆུང་དུས་ཀུན་ནས་བསླང་བ་ཡང་ལ། །
དེ་ཡང་ཉོན་མོངས་པ་ཞེ་སྡང་གིས་ཀུན་ནས་བསླང་བ་རྣམས་ལྕི་ལ། འདོད་ཆགས་དང་གཏི་མུག་གིས་ཀུན་ནས་བསླང་བ་རྣམས་རིམ་
བཞིན་ཡང་ངོ་། ༈ བཞི་བ་ལན་གྲངས་ཀྱི་སྒོ་ནས་ལྕི་ཡང་ནི། མི་དགེ་བ་ཡང་རུང་བ། གྲངས་མང་དུ་སྤྱད་པ་རྣམས་ལྕི་ལ། །
ཉུང་ངུ་སྤྱད་པ་རྣམས་ཡང་ངོ་། གཞན་ཡང་དགེ་སྡིག་རྟག་ཏུ་བྱེད་པ་དང་། དགེ་སྡིག་གང་ཡིན་པ་ལ་མངོན་པར་ཞེན་ནས་འཇུག་
པ་དང་། གཉེན་པོ་དང་མ་འབྲེལ་བ་དང་། ཞིང་ཡོན་ཏན་དང་ལྡན་པ་དང་། ལུས་ནར་སོན་ཏེ་ཀུན་སློང་དྲག་པོས་ཀྱང་སྟོབས་

༄༅། །དང་ལྡན་པ་ཡིན་ཏེ། ༈ ཀླུ་སྒྲུབ་གྱིས། རྟག་དུ་མངོན་པར་ཞེན་དང་གཉེན་པོ་མེད། །ཡོན་ཏན་གཙོ་ལྡན་གཞི་
ལས་འབྱུང་བ་ཡི། །དགེ་དང་མི་དགེའི་རྣམ་ལྔ་ཆེན་པོ་སྟེ། །དེ་བས་དགེ་བ་སྤྱད་ལ་བརྩོན་པར་གྱིས། ཅེས་སོ། དགེ་བ་ལ་ཡང་།
འཁོར་བདེ་འབྲས་དོན་གཉེར་གྱི་དགེ་བ་ཐམས་ཅད་བསོད་ནམས་ཆ་མཐུན་གྱི་དགེ་བ་ཡིན་པས། མངོན་པར་མཐོང་བ་ལྷ་མིའི་གོ་འཕང་
ཐོབ་ལ། འཁོར་བར་ལས་ངེས་འབྱུང་གི་བསམ་བས། ཐར་བ་དོན་གཉེར་གྱི་བློ་སྐྱེས་ནས་ཚུལ་ཁྲིམས་ཀྱིས་སྡོམ་པ་བླང་ནས་བསྲུང་
བ་དང་། ཚོགས་བསགས་པ་ལ་སོགས་དགེ་བ་གར་བྱེད་ཐམས་ཅད་ཐར་བ་ཆ་མཐུན་གྱི་དགེ་བ་ཡིན་པས། ཐར་པའི་རྒྱུར་འགྱུར་
ཞིང་། ལུས་ངག་ཡིད་ཀྱི་སྒོ་ནས་དགེ་བ་ཅི་བྱས་ཐམས་ཅད་སྔོན་ད་སེམས་བསྐྱེད་དང་། དངོས་གཞི་ལ་ལྟ་བ་བདག་མེད་ཀྱིས་ཟིན་

ཅིང་། རྗེས་ལ་བསྔོ་བའི་རྒྱས་ཐེབ་ན། ཐམས་ཅད་མཁྱེན་པའི་ཆ་མཐུན་གྱི་དགེ་བ་ཡིན་པས། སངས་རྒྱས་ཐོབ་པའི་རྒྱུར་འགྱུར་
བར་གསུང་ལ། དེ་སྔ་ཕན་ཆད་རང་གིས་དགེའི་ལས་ཅི་ལྟ་བུ་བྱས་པར་འདུག་ལེག་པར་བསམ་མོ། དེ་ཡང་དེ་སྔ་རང་གིས་ཅི་བྱས་
ཐམས་ཅད་དུག་གསུམ་གྱི་བསམ་པས་བསྒྲུབ་པས་མི་དགེ་བ་ཁོ་ན་ཡིན་ཅིང་། དགེ་བ་ཡིན་པར་སྟོན་པའི་ཆོས་ཕྱོགས་ཕལ་ཆེར་ཡང་། 
ཚེ་འདི་འབའི་ཞིག་གི་བདེ་བ་བསྒྲུབ་པའི་ཐབས་སུ་སོང་བ་ཡིན་པས་རྒ་འབྲས་ཀྱི་འདོར་ལེན་ལེགས་པར་ཕྱེད་པར་བྱའོ།  ཞི་བ་
ལྷས། །སྡུག་བསྔལ་འདོར་འདོད་སེམས་ཡོད་ཀྱང་། །སྡུག་བསྔལ་ཉིད་ལ་མངོན་པར་རྒྱུག བདེ་བ་འདོད་ཀྱང་གཏི་མུག་
པས། །རང་གིས་བདེ་བ་དགྲ་ལྟར་འཇོམས། ཅེས་གསུང་པས། དགེ་སྡིག་ཤན་འབྱེད་པ་གལ་ཆེའོ། ལས་འབྲས་དེ་

༄༅། །རྣམས་ལ། ཚེ་འདི་ལ་སྨིན་པ་མིག་གིས་དབེས་མཚོན། ཕྱི་མ་ལ་སྨིན་པ་མེ་ལོང་གི་དཔེས་མཚོན། ལན་
གྲང་གཞན་སྨིན་པ་ཟླ་བའི་དཔེས་མཚོན། སྨིན་པར་ངེས་མ་ངེས་པ་མེ་འབར་མི་འབར་གྱི་དཔེས་མཚོན། ལས་འབྲས་བཤད་
ན། འདི་རྣམས་འབྱེད་དགོས་པ་ཡིན། བ་མ་མཁས་པ་དང་མཇལ་ན་བླང་དོར་ཤེས། བླ་མ་བྱ་བཏང་དང་མཇལ་ན་བློ་སྣ་
ཐུང་། བླ་མ་རྟོགས་ལྡན་དང་མཇལ་ན་སེམས་ཉིད་རྟོགས། བླ་མ་གྲུབ་ཐོབ་དང་མཇལ་ན་བྱིན་བརླབ་འཇུག གསུང་པ་
ཡིན་པས། མཁས་བཙུན་བརྟན་གསུམ་རྟོགས་པའི་ཡན་ལག་དང་ལྡན་པ་གཅིག་དགོས་སོ། ༈ གཉིས་པ་བསྒོམ་
ཚུལ་ནི། རྒྱུ་དགེ་སྡིག་ལས་འབྲས་བུ་བདེ་སྡུག་བསྔལ་འབྱུང་བར་གསུངས་པས། སྡིག་པ་ཐམས་ཅད་སྤང་ཞིང་དགེ་བ་

ཐམས་ཅད་ཅ་ནུས་ས་བསྒྲུབ་པར་བྱའོ། སྙམས་དུ་བསྒོམ་མོ། འཆི་ཙ་ན་རང་གི་བྱས་ཤིང་བསགས་པའི་ལས་མ་གཏོགས་པ་
གཞན་ཡང་རྗེས་སུ་མི་འབྲང་སྟེ། གསལ་རྒྱལ་ལ་གདམས་པ་ལས། །དུས་ཀྱིས་གཉེར་ཏེ་རྒྱལ་པ་འགྲོ་གྱུར་ན། ལོངས་སྤྱོད་
མཛའ་དང་གཉེན་བཤེས་རྗེས་མི་འབྲང་། །སྐྱེས་བུ་དེ་ནི་གང་དང་གར་འགྲོ་བར། །ལས་རྣམས་གྲིབ་མ་བཞིན་དུ་རྗེས་སུ་འབྲང་། ཅེས་
གསུང་པས། ལས་རྒྱུ་འབྲས་བསྒོམ་ན། སྤང་བླང་བྱེད་པ་གལ་ཆེ་སྟེ། །མོས་པ་དུཿཁ་འཇིག་པ་དང་། །དེའི་ཕན་ཡོན་
བསམ་པས་སྐྱེ། ཅེས་དང་། ༈ །དགེ་བའི་ཕྱོགས་རྣམས་ཐམས་ཅད་ཀྱི། །རྩ་བ་མོས་པར་ཐུབ་པས་གསུང་། །དེ་ཡི་རྩ་
བའང་རྟག་ཏུ་ནི། །རྣམ་སྨིན་འབྲས་བུ་བསྒོམ་པས་སོ། ཅེས་སོ། འོ་ན་དགེ་སྡིག་ལ་སྐྱོན་ཡོན་རང་ཅི་ཙམ་ཡོད་ན་དགེ་བ་ཁོ་ན་བྱས་

༄༅། །ན་འབྲས་བུ་བདེ་བ་འབའ་ཞིག་འབྱུང་ལ། རྒྱུ་སྡིག་པ་བྱས་ན། འབྲས་བུ་དུཿཁ་འབའ་ཞིག་འབྱུང་། དགེ་
སྡིག་སྤེལ་མར་བྱས་ན། འབྲས་བུ་བདེ་སྡུག་སྤེལ་མར་འབྱུང་སྟེ། ༈ དེ་ཉིད་ལས། །ཡིད་ལ་བསམ་པའི་དག་བྱས་པས། །གང་
 དང་གང་དུ་འགྲོ་གྱུར་པ། །དེ་དང་དེ་ནི་བསོད་ནམས་དེས། །འབྲས་བུའི་ཡོན་གྱིས་མངོན་མཆོད་འགྱུར། ཅེས་དང་། །སྡིག་
པ་བྱས་པ་བདེ་འདོད་ཀྱང་། །གང་དང་གང་དུ་འགྲོ་གྱུར་པ། །དེ་དང་དེར་ནི་སྡིག་པ་དེས། །དུཿཁའི་མཚན་གྱིས་རྣམ་པར་འཇོམས། 
ཅེས་དང་། ལས་བརྒྱ་པ་ལས། །ལུས་ཅན་རྣམས་ཀྱི་བདེ་སྡུག་ནི། །ལས་རྣམས་ཡིན་པ་ཐུབ་པས་གསུངས། 
།ལས་རྣམས་ཀྱང་ནི་སྣ་ཚོགས་ལ། །དེ་ཡིས་འགྲོ་འདི་སྣ་ཚོགས་བྱས། །ས་ཚོགས་རྣམ་པར་འཁྱམས་

ཤིང་འཇུག །ལས་ཀྱི་དྲ་བ་འདི་ཆེའོ། ཅེས་གསུང་ཞིང་། རྣ་བ་བྱེ་བ་རིས་ཉི་ཚེ་བའི་དམྱལ་བའི་གནས་གཅིག་དུ་ཕྱིན་པ་ལ། །
མཁར་བཟང་པོ་གཅིག་ན་བུད་མེད་རིན་པོ་ཆེ་མང་པོས་བརྒྱན་པ་གཅིག་འདུག །དེ་ལ་ཟས་སློང་བ་ལ་ནད་དུ་བོས་ནས་ཟས་བཟང་པོ་མང་པོ་
བྱིན། འདི་བཞི་ལ་ཅི་ཡང་མ་སྟེར་གཅིག་ཟེར་ན་སྒོར་སོང་སྙིང་རྗེ་ནས་ཅུང་ཟད་རེ་བྱིན་པས། ཁོང་ཚོ་ལ་དུཿཁ་ཆེན་པོ་བྱུང་། མོས་
ན་རེ། འདི་ཆོས་ཟོས་པས་ཆོག་ན་ངས་སྙིང་བརྩེ་སྟེ་ཟེར། ཁྱེད་ཚོ་ལ་སྐྱིད་སྡུག་གིས་ཁྱད་པར་འདི་ཙམ་བྱུང་བ་ཅི་ཡིན་དྲིས་པས། །
སྐྱེ་བ་སྔ་མ་ལ་ངེད་ཚོ་གཟའ་ཚང་ཡིན། ཁོང་ཚོ་ཞིང་ལས་ལ་སོང་བའི་གྲོ་ཆས་ཟིན་པ་ན། དགེ་སློང་གཅིག་སྒོར་བྱོན་ནས་བྱུང་། དེ་ལ་
ཐམས་ཅད་དྲང་ནས། གྲོ་བསྐྱར་ནས་གཡོས་པས་ཉི་མ་ཕྱི་མོར་སོང་བས། ཁོང་ཚོ་ཁྲོས་པ་ལ་སྔར་གྱི་ལོ་རྒྱུས་བརྗོད་པས། ཁོང་

༄༅། །ཚོས་དགེ་སློང་ལ་ཚིགས་ངན་སྨྲས། ངས་ཁོང་ཚོའི་ཚིགས་དན་གྱི་རྣམ་སྨིན་མཐོང་ཞིང་སྐྱོབ་པར་གྱུར་
ཅིག།།ཅེས་སྨོན་ལམ་བཏབ་པས། ངེད་ཚོ་འདིར་སྐྱེས་པ་ཡིན། དེ་མིན་ན་ང་ལྷར་སྐྱེ་བར་འདུག་ཟེར། ཡང་ཁང་པ་
གཅིག་དུ་ཕྱིན་པས། ཁྱེའུ་གཅིག་ལ་བུད་མེད་མཛེས་མ་བཞིས་ཉིན་མོ་ལྷ་རྫས་ཀྱིས་མཆོད། ནུབ་མོ་དེ་བཞི་སྤྱང་མོ་བཞིར་གྱུར་
ནས་ཟ་ཞིང་འདུག་གཅིག་ན་དེ་ལས་བཟློག་པ་གཅིག་འདུག །དེའི་རྒྱ་ཅི་ཡིན་དྲིས་པས་གཅིག་དེ་ཤན་པ་ཡིན་པས་ནུབ་མོར་སྡོམ་པ་བསྲུང་། 
ཉིན་མོ་མ་བསྲུང་། གཅིག་སྨད་འཚོང་མ་ཡིན་པ་སྔ་མ་ལས་བཟློག་པས་འདི་ལྟར་གྱུར་ཟེར་རོ། དེ་དག་ཀྱང་གཙོ་ཆེར་བྱེད་པ་པོས་མྱོང་
སྟེ། མོ་འགལ་མས་བུ་ཁྱོའི་དོན་དུ་སེར་སྣ་བྱས་ཀྱང་། ཁྱོ་ཕོ་ཚངས་པའི་གནས་སུ་སྐྱེ་ཞིང་བུས་ཐར་པ་ཐོབ་ལ། མོ་རང་ངན་

སོང་གིས་དུཿཁ་མང་དུ་མྱོང་བར་གསུང་ཞིང་། ༈ མདོ་ལས། ལས་ནི་ས་ལ་མི་སྨིན་རྡོ་ལ་མི་སྨིན། ཟིན་པའི་ཕུང་པོ་འབའ་
ཞིག་ལ་སྨིན་ནོ། ཞེས་བྱེད་པ་པོ་ལ་སྨིན་པར་གསུང་སྟེ། །སྡུག་བསྔལ་སྐལ་གཞན་མི་ལེན་ན། །གེག་བྱེད་མཛའ་བོའི་
ཅི་ཞིག་བྱ། །ཅེས་དང་། །ཁྱོད་ཀྱི་ལྷ་དང་བྲམ་ཟེ་དྲང་སྲོང་དང་། །ཡབ་ཡུམ་བཙུན་མོ་སྲས་དང་བློན་པོ་དང་། །འཁོར་
གྱི་སླད་དུ་སྡིག་པ་མི་བགྱི་སྟེ། །དམྱལ་བའི་དུཿཁ་སྐལ་ཆོད་འགའ་མ་མཆིས། །ཅེས་སོ། །དགེ་སྡིག་ལས་བདེ་སྡུག་འབྱུང་ན། 
ད་ལྟ་སྡིག་ཅན་ལ་བདེ་བ་དང་། དགེ་བ་ཅན་ལ་སྡུག་བསྔལ་འབྱུང་བར་འདུག་པ་འདི་ཅི་ཡིན་སྙམ་ན། ད་ལྟའི་བདེ་སྡུག་
སྔོན་གྱི་རྣམ་སྨིན་ཏེ། །སྔ་མ་ཅི་བྱས་རང་གིས་ལུས་ལ་ལྟོས། ཅེས་སོ། ད་ལ་དགེ་སྡིག་བྱས་པ་སྟོབས་ཆེན་རེ་ཙམ་མ་གཏོགས་

༄༅། །ཕྱི་མ་ཕན་ཆད་དུ་འབྱུང་སྟེ། ཕྱ་མ་གར་འགྲོ་རང་གིས་སེམས་ལ་དྲིས། ཅེས་དང་། ༈ བཤེས་
སྤྲིང་ལས། །སྡིག་པའི་ལས་རྣམས་བགྱིད་པ་འགའ་ཡང་ནི། དེ་ཡི་མོད་ལ་མཚོན་བཞིན་མི་གཅོད་ཀྱང་། འཆི་བའི་དུས་
ལ་བབ་ན་སྡིག་པ་ཡི། ལས་ཀྱི་འབྲས་བུ་གང་ལགས་མངོན་དུ་འགྱུར། ཅེས་སོ། འཕྲལ་དུ་མ་སྨིན་ན་ཆུད་ཟོས་སུ་མི་
འགྱུར་རམ་སྙམ་ན། གཉེན་པོས་མ་བཅོམ་ན་ཆུད་ཟོས་སུ་མི་འགྱུར་ཏེ། ༈ ལས་བརྒྱ་པ་ལས། །ལུས་ཅན་རྣམས་ཀྱི་ལས་ 
 དག་ནི། བསྐལ་པ་བརྒྱར་ཡང་ཆུད་མི་ཟ། །ཚོགས་ཤིང་དུས་ལ་བབ་པ་ན། །འབྲས་བུ་ཉིད་དུ་སྨིན་པར་འགྱུར། ཅེས་
སོ། འོ་ན་དགེ་སྡིག་གཉིས་ཀ་བྱས་པ་གཅིག་ལ་ཐོག་མར་གང་སྨིན་སྙམ་ན། གནས་བརྟན་སྒྲ་གཅན་འཛིན་བཟང་པོས། །ལས་

ཀྱི་འབྲས་བུ་ལྕི་གང་དང་ཉེ་བ་གང་དང་གོམས་པ་གང་། །སྔར་བྱས་གང་ཡིན་དེ་དག་ལ། །འབྲས་བུ་ཐོག་མར་སྨིན་པར་འགྱུར། 
ཅེས་པས། ལྕི་བ་སྟེ་སྟོབས་གང་ཆེ་བ་དང་། །དེའང་མཉམ་ན་གང་ཉེ་བ་སྟེ། འཆི་བའི་དགེ་སྡིག་གང་གསལ་དང་། དེ་
མཉམས་ན་གོམ་ཤས་གང་ཆེ་དང་། དེ་མཉམ་ལ་ན་སྔར་གང་བྱས་དེའི་འབྲས་བུ་ཐོག་མར་སྨིན་ཏེ། འོ་སྐོལ་རྣམས་ཀྱི་ཕལ་ཆེར་
སྡིག་པ་དངོས་སྟོབས་ཆེ་བ་དང་། སེམས་གསལ་བ་དང་། གོམས་པ་དང་། སྔར་བྱས་པ་ཡང་མར་བ་འདྲ་ན། བློ་བདེ་
ཉལ་བས་མི་ཕན་སྟེ།སྤྱོད་འཇུག་ལས། །དམྱལ་བ་ཡི་ནི་ལས་བྱས་ནས། །ཅི་ཕྱིར་བདག་ཡིད་བདེར་བར་འདུག། ཅེས་
པས། ཅི་སྟེ་མི་འབད་གསུང་། དགེ་སྡིག་ཆེན་པོས་བདེ་སྡུག་བསྐྱེད་གསུང་ཡང་། ཕྲ་མོས་དེ་མི་ནུས་སམ་སྙམ་ན། །

༄༅། །ཤིན་ཏུའང་ནུས་སྟེ། རྒྱལ་པོ་སྤྱི་བོ་སྐྱེས་ཀྱིས་གླིང་གཞི་དང་། རྒྱལ་ཆེན་རིགས་བཞི་འི་བདག་པོ་ལོ་བརྒྱད་
ཁྲི་བརྒྱད་ཁྲི་བྱས་སུམ་ཅུ་རྩ་གསུམ་དུ་བརྒྱ་བྱིན་སུམ་ཅུ་རྩ་བདུན་མ་བརྗེས་ཀྱི་བར་ལ། བརྒྱ་བྱིན་གྱི་རྒྱལ་སྲིད་ཕྱེད་ལ་དབང་བྱས་པ་ཡིན་
པར་འདུག །དེའི་རྒྱུ་ཡང་སྐྱེ་བ་མང་པོའི་སྔོན་རོལ་དུ་མའི་ལུས་གཅིག་ཐོབ་པའི་བྱིས་སྦའི་དུས་སུ་ཡུལ་ལུགས་ཀྱིས་བག་མ་ལྟ་བ་ལ་སྲན་
མ་འགའ་རེ་གཞི་བདག་ལ་གཏོར་དགོས་པས། ཁོང་གིས་ཀྱང་སྲན་མ་སྤང་གང་ཁྱེར་ནས་བག་མ་ལ་ལྟར་ཕྱིན་པའི་ལམ་དུ། སངས་རྒྱས་
བསོད་ནམས་སྐྱབས་གྲོང་དུ་བསོད་སྙོམས་ལ་བྱོན་པ་དང་མཇལ་པས། ཤིན་ཏུ་དད་དེ་སྲན་མ་སངས་རྒྱས་ལ་གཏོར་བས་བཞི་ལྟུང་བཟེད་
དུ་སོང་། གཉིས་ཐུགས་ཀར་ཕོག་པའི་འབྲས་བུར་གསུང་། མཆོད་རྟེན་ལ་ཕྱག་གུས་པ་རེ་འཚལ་བས་ཀྱང་། དེ་ནས་དབང་

ཆེན་གསེར་གྱི་ས་གཞིའི་བར་གྱི་རང་ལུས་ཀྱིས་ནོན་ཚད་ཀྱི་བྱེ་མ་སྙེད་ཀྱི་འཁོར་ལོའི་བསྒྱུར་རྒྱལ་སྟོང་འགྱུར་དུ་ཐོབ་པར་བཤད། འཕགས་
པ་ཏ་ཀ་ཏ་ཡན་ལ། རྒན་མོ་གཅིག་གིས་ཆུ་ལྷུང་བཟེད་གང་ཕུལ་བས། ལྷར་སྐྱེས་པར་བཤད། ༈ པད་དཀར་ལས། །
སངས་རྒྱས་ལ་དམིགས་ནས་ཐ་ན། མེ་ཏོག་གཅིག་ནམ་མཁའ་ལ་གཏོར་ནའང་། སྔོན་གྱི་མཐའ་མི་མངོན་པ་དེ་ཙམ་གྱི་བསྐལ་
པར་འཁོར་བའི་ཚེ། །བརྒྱ་བྱིན་དང་འཁོར་ལོའི་བསྒྱུར་རྒྱས་ཐོབ་པའི་མཐའ་མི་རྙེད། ཅེས་གསུང་ངོ་། །དགེ་བ་ཆུང་ངུ་
དག་ལ་ཡང་། མི་ཕན་སྙམ་དུ་བརྙས་མི་བྱེད། །ཆུའི་ཐིག་པ་བསོགས་པ་ཡིས། །སྣོད་ཆེན་རིམ་གྱིས་ཁེང་པར་འགྱུར། 
ཅེས་སོ། །མི་དགེ་བ་ལ་ཡང་དག་གི་ཉེས་པ་ཕྲ་མོ་རེས་ཀྱང་། སྐྱེ་བ་མང་པོར་དུཿཁ་མྱོང་བར་གསུང་སྟེ། དགེ་སློང་མ་གཅིག་

༄༅། །གིས་གྲོགས་མོ་རྣམས་ལ། ཁྱི་མོ་ཁྱེད་ཚོ་བྱས་པས། སྐྱེ་བ་ལྔ་བརྒྱར་ཁྱི་མོར་སྐྱེས་པ་དང་། དགེ་འདུན་
པ་བཞུགས་པའི་རྩིགས་ངོས་དང་ཀ་པ་ལ་དར་ལུད་དང་སྣབ་བསྐུས་པས། རྩིགས་པ་ལྟ་བུ་དང་། ཀ་བ་ལྟ་བུའི་སེམས་ཅན་དམྱལ་
བར་སྐྱེས་པར་གསུང་སྟེ། སྡིག་པ་ཆུང་ངུ་དག་ལ་ཡང་། །མི་གནོད་སྙམས་དུ་བརྙེས་མི་བྱ། །མེ་སྟག་ཆུང་ངུ་དག་གིས་ཀྱང་། 
རྩ་ཕུང་རི་ཙམ་བསྲེགས་པར་བྱེད། ཅེས་སོ། །དགེ་སྡིག་ཆེ་ཆུང་གང་ཡང་ཡུལ་དང་བསམ་པ་གཙོ་ཆེ་སྟེ། ༈ མཛོད་ལས། །
མཐོང་ཆོས་འབྲས་བུ་ཅན་གྱི་ལས། །ཞིང་དང་བསམ་པའི་ཁྱད་པར་ལས། ཅེས་དང་། ༈ བཤེས་སྤྲིང་ལས། །རྟག་དང་
མངོན་པར་ཞེན་དང་གཉེན་པོ་མེད། །ཡོན་ཏན་གཙོ་ལྡན་གཞི་ལས་བྱུང་བ་ཡི། །དགེ་དང་མི་དགེ་རྣམ་ལྔ་ཆེན་པོ་སྟེ། །དེ་བས་དགེ་

བ་སྤྱད་ལ་བརྩོན་པར་མཛོད། ཅེས་སོ། དེའང་བསམ་པ་གཙོ་ཆེ་སྟེ། སྦྱོར་རྗེས་མ་ཚང་ནདངོས་གཞི་ཆེན་པོ་བྱས་ཀྱང་། །
བྱས་ལ་མ་བསམས་པའི་ལས་སུ་གསུང་ཞིང་། སྦྱོར་རྗེས་ཚར་ན་དངོས་གཞི་མ་ཚང་། ཡང་། མ་བྱས་ལ་བསགས་པའི་ལས་སུ་
གསུང་། རིགས་པས་ཀྱང་འགྲུབ་སྟེ། རྩ་བའི་སྨན་རྣམས་དུག་ཡིན་ན། སྡོང་པོ་ཡལ་ག་ལོ་མ་མེ་ཏོག་འབྲས་བུ་རྣམས་སྨན་
དང་དུག་དུ་འགྱུར། དེ་བཞིན་དུ་ཀུན་སློང་གི་བསམ་པ་དགེ་མི་དགེས་སྒོ་གསུམ་གྱི་ལས་དགེ་མི་དགེར་འགྱུར་ཏེ། དེད་དཔོན་སྙིང་
རྗེ་ཆེན་པོས། མི་ནག་མདུང་ཐུང་ཅན་བསད་པས། བསྐལ་པ་འབུམ་གྱི་ཚོགས་རྫོགས་པར་གསུང་། དགེ་བཤེས་འབན་ལ་ཡོན་
བདག་མཇལ་དུ་འོད་བར་ཡོད་པས། དེའི་སྔ་དྲོ་ལྷག་པར་རྟེན་གསུམ་ལ་ཞབས་ཏོག་ཨ་ཐོ་བ་གཅིག་བྱས་འདུག །དེས་ཀུན་སློང་ལ་བརྟག་

༄༅། །པས་གཞན་གྱི་མིག་སྔར་མཛེས་ཆོས་སུ་འདུག་པས། རྟེན་མཆོད་ལ་ཐལ་བ་སྦྱར་གང་གཏོར་ནས། དགེ་སློང་
རང་ཟབ་ཟོབ་མ་བྱེད་པར་བཞུགས་ཅིག་གསུངས། དེ་ཕ་དམ་པས་གསན་པས། བོད་ཀྱི་མཆོད་རྫས་གཅིག་ལ་འབན་གོང་རྒྱལ་གྱི་
ཐལ་བ་སྦར་གང་དེ་རང་བཟང་གསུངས་སོ། སློབ་དཔོན་བྱང་བཙན་བྱ་བ་དགེ་བཤེས་བཟང་པོ་གཅིག་གིས། བླ་མའི་དུས་མཆོད་
བཅག་པས། ཁོང་གིས་སློབ་མ་གཅིག་ལ། འཚལ་བའི་དཔོན་པོ་དགའ་བདེ་ན་རེ། ད་ལྟ་དབུས་ཀྱི་དགེ་བཤེས་ཙམ་ལས་
ཁོང་བཟང་བར་འདུག་པ་ལ། བླ་མའི་དུས་མཆོད་བཅག་པ་རང་མི་འཐད་པས། ཁོང་ལ་ཡང་དེ་བདེན་སྙམ་པ་གཅིག་བྱུང་བས། །
དགེ་བཤེས་པའི་དྲུང་དུ་མེད་ཀྱིས་ཕྱིན་པས། འོ་སྐོལ་གྱིས་དུས་མཆོད་བཅག་པ་ལ་མི་ཀུན་གྱི་ཕྱ་ཞིང་གདའ་སྟེ། དོན་ལའང་བདེན་

པར་འདུག་ཞུས་པས། ང་བ་མ་ལ་མོས་གུས་ཆུང་བའམ། ཆ་རྐྱེན་འཕོང་ནས་དུས་མཆོད་བཅག་པ་མིན། དུས་མཆོད་ལ་དམིགས་
ནས་ཚོང་བ་མང་པོ་འོང་བར་གདའ་བ་དང་། དགེ་འདུན་རྣམས་ཀྱང་གཡེང་བས། ཆོས་ཀྱི་བྱ་བ་མང་པོ་ཆག་པ་གདའ་བ་དང་། བཙུན་
པ་གཉེན་པོ་ཆུང་ངུའི་རིགས་རེ་རེ་ཙམ་ཆུད་ཟ་བར་འདུག་པས་བཅག་པ་ཡིན། གསུངས་སོ། ཆོས་རྗེས་དུས་མཆོད་རང་དེ་ངོས་བཟུང་
བར་འདུག ཤིན་ཏུ་ངོ་མཚར་ཆེ་གསུངས། ཡང་བསྙེན་བསྐུར་གྱི་དོན་དུ་གཞན་ཡིད་ཆེས་པར་བྱ་བའི་ཕྱིར། སྒོ་གསུམ་དགེ་བ་ལ་
སྦྱོར་བ་དང་། དབང་པོའི་སྒོ་བསྡམས་པ་དང་། ངག་འཇམ་པ་རྣམས་མཚན་མའི་རྣམ་གཡེང་དང་། ཚུལ་ཆོས་དང་ཁ་བསགས་
སུ་གསུང་། དེས་ན་ཀུན་སློང་ལ་བརྟགས་པ་གལ་ཆེ། །གང་ཚེ་འདི་ནི་ཅི་སྤྱོད་ཅེས། དེ་ལྟར་ཡིད་ལ་སོ་སོར་བརྟགས། ཅེས་

གསུང་པས། དུས་རྒྱུན་དུ་ཀུན་སློང་ལ་བརྟག་ཅིང་སྤོང་ལེན་བྱེད་པ། བྲམ་ཟེ་སྒྲ་མཁན་དང་། འབན་
གོང་རྒྱལ་དང་། ཀྱེ་བོ་གྲགས་རིན་དཔོན་སློབ་ལྟ་བུ་རེ་བྱེད་དགོས་སྟེ། བྲམ་ཟེ་སྒྲ་མཁན་གྱིས་རང་སེམས་དགེ་མི་དགེ་ལ་རྡིལ་བུ་དཀར་
ནག་བཞག་པས། དང་པོ་ནག་པོས་རྐྱང་བ་བྱུང་། གཉེན་པོ་བསྐྱེད་དེ་སྤང་བྱས་པས། བར་དུ་བྱེད་མ་ཙམ་བྱུང་། མཐར་དཀར་
པོ་རྐྱང་བ་བྱུང་ཟེར། ༈ འཕན་ཡུལ་རྒྱལ་དུ་ཞོ་སྟོན་བྱུང་བ་ལ། དགེ་བཤེས་འབན་གྲལ་རྐེད་ཙམ་ན་བཞུགས་ནས་ཡོད། གྲལ་
གོང་མ་རྣམས་ལ་ཞོ་ཕལ་ཆེར་དྲང་བ་གཟིགས་པས། ཞོ་ལེགས་པོ་གཅིག་འདུག་པ་ལ། ངའི་སྐལ་བ་རང་འདི་ནས་མི་ཐོབ་པ་འདྲ། སྙམ་
པ་གཅིག་བྱུང་བ་ལ་དེ་མ་ཐག་དྲན་པས་ཟིན་ནས། ཞོ་འཐུང་དོད་ཅན་ཁྱོད་ཀ་དགོངས་སྟེ། ཕོར་པ་ཁ་སྦུབ་དུ་བཞག་ཕྱག་བདེ་བ་དེས་

དགེ་སློང་ཞོ་གསོལ་བར་ཞུ་བྱས་པས། བློ་ཉེས་པོ་ཁོས་ད་ཅི་ནས་འཐུང་ཟིན་གྱིས་གསུང་ནས། གསོལ་དུ་མ་འདོད་ཟེར། ཁོང་གི་བློ་དེ་
རང་འདོད་དུ་འགྲོ་མོད། དགེ་སློང་རྣམས་ཀྱི་སྟོན་སྐལ་དང་མཉམ་པ་ཙམ་གཅིག་འཐུང་ཡང་མི་དགེ་བའི་ཆར་འགྲོ་བ་ནི་ཅི་ཡང་མེད་སྟེ། དེ་
ཙམ་ལ་ཡང་སྐྱོན་དུ་བྱས་ནས་སྤང་བ་ཤིན་ཏུ་ངོ་མཚར་ཆེ། ད་ལྟ་ནི་མི་དགེ་བ་ཆེ་རབ་ཀྱང་། སྤང་བའི་ངེས་པ་མི་གདའ་གསུང་། ༈ སྣར་
ཐང་ན་ཀྱེ་བོ་གྲགས་རིན་བྱ་བའི་བཙུན་ཆུང་ཤེས་རབ་ཅན་གཅིག་ཡོད་པས། ཉིན་གཅིག་ཕྱི་དྲོའི་ཁ་ཟས་ཟ་སྙམ། ནས་ཟན་བརྫིས་པས་སློབ་
དཔོན་ཡིད་ལ་མེད་ཙ་ཕེབ་ནས་བྱུང་བ་དང་། ཐུགས་ནས་བཀའ་བཀྱོན་གྱིས་དགོས་ཏེ། ལྷ་བཤོས་གཅིག་བྱས་ནས་རྟེན་དྲུང་དུ་བཞག །
སློབ་དཔོན་གྱི་ཐེ་ཚོམ་དུ་གྱུར་ཀྱང་ཅི་ཡང་མ་གསུང་། ཡང་ཐང་གཅིག་ཟ་འདོད་ནས་ཟ་ཡིན་ཡོད་འཕྲོ་ལ་སློབ་དཔོན་ཕེབ་ནས་བྱུང་བས། 

༄༅། །བསྐུངས་ཡེ་མ་རྙེད། དེ་སྐྱོན་འོང་སྙམ་ནས་འཇིགས་ཀྱིན་ཡོད་ཙམ་ན། ཅི་ཡང་མི་གསུང་བར་གཟིམ་
མལ་དུ་བྱོན་ནས་སོང་། ཅི་མཛད་པ་ལྟར་ཕྱིན་པས། སྤྱན་ཆབ་ཉི་ལི་ལི་བཤུམས་ཞིང་འདུག ཁོང་གིས་བསམ་པ་ལ་ངལ་
ལྟུང་བ་འདི་ཙམ་གཅིག་བྱུང་བ། ཐུགས་ཀྱིས་མ་བཟོད་ནས་བཤུམས་པར་འདུག་པ་འདི་འདྲའི་སློབ་དཔོན་གྱི་ཐུགས་དང་འགལ་
བ་ཅི་ལ་བྱེད་སྙམ་པ་བྱུང་ནས་ཉེས་པ་ཕྲ་ཤིང་ཕྲ་བས་ཀྱང་མ་གོས་པའི་བཙུན་པའི་ཚད་གཅིག་བྱུང་། འདི་ཚེ་རིང་ན་སྣང་ཐང་གི་མཁན་
པོ་བས་རབ་གཅིག་འོང་བོར་འདུག་ཟེར་བ་བྱུང་། དེའི་གཏམ་ཀུན་སྤང་དྲག་རྒྱལ་དྲུང་དུ་དགེ་བཤེས་མང་པོ་འཚོགས་པའི་སར་གླེང་
བས། བཙུན་ཆུང་རང་ངོ་མཚར་ཆེ་གསུང་པ་ལ། ཀུན་སྤངས་ན་རེ། དེ་བས་ཀྱང་སློབ་དཔོན་རང་ངོ་མཚར་ཆེ་གསུང་ཟེར་ཏེ། 

ཤིན་ཏུ་མེད་པར་འདུག །ད་ལྟ་ཀུན་སློབ་མ་ལ་ཚེ་འདི་ཡི་མི་འདོད་བ་ཅུང་ཟད་འབྱུང་བ་ཐུགས་ཁྲལ་བྱེད་པའི་སློབ་དཔོན་མང་བར་འདུག་
སྟེ། སློབ་མ་ལ་ལྟུང་བ་ཕྲ་མོ་བྱུང་བ་ལ་ཐུགས་ཁྲེལ་ཆེན་པོ་མཛད་པའི་སློབ་དཔོན་རང་མི་སྲིད་པའི་ཚོད་དུ་འདུག དེ་གཉིས་སློབ་མ་དེ་
ལ་གནོད་ཚད་མི་འདྲ་བར་གདའ་སྟེ། ༈ སྤྱོད་འཇུག་ལས། །ད་ལྟའི་དུཿཁའི་འདི་ཙམ་ལའང་། །བདག་གིས་བཟོད་པར་མི་
ནུས་ན། དེས་ན་དམྱལ་བའི་དུ་ཁའི་རྒྱུ། །ཁྲོ་བ་ཅི་ཕྱིར་བཟློག་མི་བྱེད། ཅེས་པ་དང་། །རེ་ཞིག་དང་པོ་འདི་འདྲའི་སེམས། །འདི་
ནི་སྐྱོན་བཅས་ཤེས་བྱས་སྟེ། །དེ་ཚེ་བདག་གིས་ཤིང་བཞིན་དུ། །ཟུང་ཐུབ་པར་ནི་གནས་པར་བྱ། ཅེས་པ་ལྟར། དང་པོ་མི་
དགེ་བས་མ་གོས་པར་བྱ། གལ་ཏེ་གོས་ན་ཡང་། །མི་དགེ་བ་ལས་དུཿཁ་འབྱུང་། །འདི་ལས་ཅི་ལྟར་ངེས་ཐར་ཞེས། །ཉིན་མཚན་

༄༅། །ཀུན་ཏུ་བདག་གིས་ནི། །འདི་ཉིད་འབའ་ཞིག་བསམ་པས་རིགས། ཅེས་དང་། སྡིག་པ་སྦྱོང་བ་
ལ་འབད་པར་བྱ་ཞིང་། དེ་བས་དགེ་ལ་མོས་བྱ་ཞིང་། གུས་པ་ཉིད་དུ་བསྒྲུབ་པར་བྱ། ཅེས་དང་། དགེ་བ་ཕྲ་མོ་ནས་དང་དུ་
བླང་ངོ་། དེ་ལྟར་ལུས་ངག་ཡིད་ཀྱི་དགེ་སྡིག་ཕྲ་མོ་ནས་འདོར་ལེན་བྱེད་པ་ལ་འབད་དགོས་སྟེ། སྔར་ཡང་དེ་ལྟར་མ་བྱས་པས་
འཁོར་བར་ལུས་པ་ཡིན་ཏེ། ༈ སྤྱོད་འཇུག་ལས། །བདག་ནི་སྔོན་དང་ད་ལྟ་ཡང་། །ཆོས་ལ་མོས་དང་བྲལ་བ་ཡིས། །
ཕོངས་བ་འདི་འདྲ་བྱུང་བར་གྱུར། །སུ་ཞིག་ཆོས་ལ་མོས་པ་གཏོང་། །ཅེས་སོ། ད་དུང་ཡང་བརྩོན་པར་མ་བྱས་ན། འཁོར་
བ་དང་ངན་སོང་དུ་འཁྱམས་ཏེ། དེ་བས་བརྩོན་པར་མ་བྱས་ན། འོག་ནས་འོག་དུ་ལྟུང་བར་འགྱུར། ཅེས་སོ། ༈ བཞི་

པ་འཁོར་བའི་ཉེས་དམིགས་བསྒོམ་པ་ནི། འཁོར་བ་ན་ཁམས་གསུམ་གྱི་སེམས་ཅན་ཡིན་ལ། དེ་དག་ནི་སྡུག་བསྔལ་གྱི་
རང་བཞིན། སྡུག་བསྔལ་ངོ་བོ། སྡུག་བསྔལ་གྱི་ཡོ་ལང་ཡིན་ནོ། རྩ་བའི་སྡུག་བསྔལ་བཞི་ནི་ལུ་གུ་རྒྱུད་དང་འདྲ་སྟེ། །
གཅིག་རྒྱབ་དུ་གཅིག་འབྲེལ། ཡན་ལག་གི་སྡུག་བསྔལ་རིགས་དྲུག་ནི་རྒྱ་མཚོའི་རླབས་དེང་འདྲ་སྟེ། །དངོས་པོ་དང་། སངས་
བ་མེད། ཉིད་ལག་གི་སྡུག་བསྔལ་ནི། གནམ་གྱི་སྐར་མ་དང་འདྲ་སྟེ། གྲངས་དང་ཆད་མེད་དོ། །དེས་ན་གང་དུ་སྐྱེས་
ཀྱང་སྡུག་བསྔལ་ཀྱི་ཡ་ལང་། སུ་དང་འགྲོགས་ཀྱང་སྡུག་བསྔལ་གྱི་གྲོགས། གང་དུ་སོང་ཡང་སྡུག་བསྔལ་གྱི་གནས། གང་
དང་གང་བྱས་པ་ཐམས་ཅད་སྡུག་བསྔལ་གྱི་སྣོན་པར་འདུག་སྟེ། ཕུན་སུམ་ཚོགས་པ་ཐམས་ཅད་སྡུག་བསྔལ་གྱི་རྒྱུ། མི་འཚོགས་

༄༅། །པ་ཐམས་ཅད་སྡུག་བསྔལ་ཀྱི་འབྲས་བུ་སྟེ། མདོར་ན་འདོད་པ་སེམས་ཀྱི་སྡུག་བསྔལ། མྱོང་བ་ལུས་
ཀྱི་སྡུག་བསྔལ་། སྣང་བ་ཡུལ་གྱི་སྡུག་བསྔལ་སྒོ་གསུམ་རྩོལ་བསྒྲུབ་ཀྱི་སྡུག་བསྔལ། སྡུག་བསྔལ་མེད་པ་གཅིག་ཀྱང་
མེད་དོ། དེ་ལྟར་བསམ་ན་འཁོར་བ་ལ་བློ་ལྡོག་པ་ཡིན་ནོ། དེའི་དོན་ཉིད་རྒྱས་པར་བཤད་ན། ཚེ་འདིར་ལས་མི་དགེ་བ་ཅི་
བྱས་ཀྱི། འབྲས་བུ་ཕྱི་མར་ངན་སོང་གསུམ་དུ་སྐྱེ་ཞིང་། སེམས་ཅན་གྱི་སྲོག་གཅོད་པ་ལ་སོགས། ཞེ་སྡང་གི་སྒོ་ནས་
གཞན་ལ་གནོད་པ་དང་མི་དགེ་བ་ཅི་བྱས་ཀྱང་། དམྱལ་བར་འགྲོ་དགོས་སོ། ༈ དེ་ཡང་ཚ་དམྱལ་བརྒྱད་ནི། ཡང་སོས། 
ཐིག་ནག བསྡུས་འཇོམ། ངུ་འབོད། ངུ་འབོད་ཆེན་པོ། ཚ་བ། རབ་ཏུ་ཚ་བ། མནར་མེད་པའི་དམྱལ་བ་དང་བརྒྱད་

དོ། དེ་དག་ཐམས་ཅད་ཀྱང་ས་གཞི་ལྕགས་སྲེག་ངར་མ་ལ། འགྲོ་དགོས་པ་དང་། ཁྲོ་ཆུ་ཁོལ་མའི་ནང་དུ་བཙོ་བ་དང་། །
མཚོན་སྣ་ཚོགས་ཀྱིས་བཏབ་པ་དང་། ལྕགས་སྲེག་གིས་ལུས་དཀྲི་བ་དང་། སྟག་དང་སེང་གེ་དུག་སྦྲུལ་ལ་སོགས་པས་
ལུས་རྦད་ཅིང་ཟ་བ་ལ་སོགས་པ། ཚ་བའི་སྡུག་བསྔལ་སྐད་ཅིག་ཙམ་ཡང་བར་སྐབས་མེད་པར། མིའི་ལོ་ས་ཡ་ཕྲག་བརྒྱ་སྟོང་
ལ་ཞག་རེར་རྩི་བའི་དམྱལ་བའི་རང་ལོ་ས་ཡ་ཕྲག་མང་པོར་སྡུག་བསྔལ་ལོ། ༈ གྲང་དམྱལ་བརྒྱད་ནི། ཨ་ཆུ་ཟེར་བ་དང་། །
སོ་ཐམ་ཐམ་པ་དང་། ཆུ་བུར་བྱུང་པ་དང་། ཆུ་བུར་རྡོལ་བ་དང་། ཀྱེ་ཧུད་ཟེར་བ། ཨུཏྤལ་ལྟར་སྤགས་པ་གས་པ་དང་། པདྨ་
ལྟར་ཤགས་པ་དང་། པདྨ་ཆེན་པོ་ལྟར་རུས་པ་གས་པས་སྡུག་བསྔལ་བསྐལ་པའི་བར་མྱང་ངོ་། ༈ གཞན་ཡང་ཉི་ཚེ་བ་དང་། 

༄༅། །ཉེ་འཁོར་གྱི་དམྱལ་བ་བཅུ་དྲུག་ལ་སོགས་པ་རྣམས་ལ་སྡུག་བསྔལ་ཚད་མེད་དོ། མདོར་ན་དམྱལ་བའི་
སྡུག་བསྔལ་ནི། ད་ལྟ་རང་རེའི་མཐོང་ན་ཡང་བརྒྱལ་ཤིང་ལུས་སྐམ་པར་འགྱུར། ཞེས་གསུངས་སོ། ༈ ཡི་དྭགས་ལ་
ཕྱིའི་སྒྲིབ་པ། ནང་གི་སྒྲིབ་པ། ཟས་སྐོམ་གྱི་སྒྲིབ་པ། མེ་ལྕེའི་འཁོར་ལོ་ཅན་ལ་སོགས་རྣམས་ལ། ལོ་འབུམ་ཕྲག་
མང་པོའི་བཟའ་བཏུང་གི་སྒྲ་ཙམ་ཡང་མི་ཐོས་ཤིང་བསྐྲེས་སྐོམ་སྡུག་བསྔལ་མྱོང་ངོ་། ༈ དུད་འགྲོ་ལ་བྱིང་ན་གནས་པ་དང་། ཁ་
འཐོར་བ་ལ་སོགས་པ་ཐམས་ཅད། བླུན་རྨོང་དང་། བཀོལ་སྤྱོད་། བཤའ་བསང་ལ་སོགས་པའི་སྡུག་བསྔལ་ཚད་མེད་དོ། མདོར་
ན་ད་ལྟ་རང་རེ་ཉིན་གཅིག་ཉི་མས་གདུང་བ་ཙམ་དང་། མཚན་གཅིག་ལྷག་པས་འཁྱག་པ་ཙམ་དང་། འབུ་སྦྲང་གིས་ཟ་བའི་སྡུག་

བསྔལ་ཙམ་མི་བཟོད་པས། དམྱལ་བའི་སྡུག་བསྔལ་ཆེན་པོ་བཟོད་པར་མི་ནུས། ཞག་གཅིག་གི་བཀྲེས་སྐོམ་མི་བཟོད་པས། ཡིད་
བཏག་གིས་སྡུག་བསྔལ་མི་བཟོད་ལ། ཁུར་བུ་མི་ཁྱག་པའང་ཚེར་མ་ཟུགས་པ་ཙམ་མི་བཟོད་པས། དུད་འགྲོའི་སྡུག་བསྔལ། དེ་
བཟོད་དུ་རེ་བ་ནི་ཤིན་ཏུ་ཚོར་ཆུང་བ་ཡིན་པས་ལེགས་པར་བསམ་མོ། མཐོ་རིས་གནས་གསུམ་གྱི་མི་ལ་ཡང་། མེད་པ་བཙལ་དུ་མི་རྙེད་
པ༑ ཡོད་པ་འཚོ་སྐྱོང་མི་ཐུབ་པ། དགྲ་སྡང་བ་དང་འཕྲག་དོག་པ། གཉེན་བྱམས་པ་དང་བྲལ་དོགས་པ། ན་པ། རྒས་པ། །
ཤི་བ། ལ་སོགས་སྡུག་བསྔལ་གང་ཡོད་པ་ལ་བསམ་མོ། ལྷ་མ་ཡིན་རྣམས་ཞག་རེ་འཁྲུགས་པ་རིན་པོ་ཆེན་བཅོ་བརྒྱད་རེ་འགྱེད་
དགོས་པ་ལ་སོགས་སྡུག་བསྔལ་ཅི་འདྲ་ཡོད་དང་། ལྷ་རྣམས་ལ་སྐད་ཅིག་ཙམ་གྱི་བདེ་བ་མྱོང་བ་དེའང་། འཆི་ལྟས་བྱུང་ནས་ངན་

༄༅། །སོང་གསུམ་ལ་སོགས་པར་ལྟུང་དགོས་པ་སྡུག་བསྔལ་ཉ་བྱེ་ཚན་ལ་བཏབ་པ་ལྟ་བུའི་སྡུག་བསྔལ་ལེགས་པར་བསམ་
མོ། ༈ བྱམས་མགོན་གྱིས། །མི་གཙང་བ་ལོ་དྲི་ཞིམ་མེད། །འགྲོ་ལྔ་དག་ལ་བདེ་བ་མེད། ཅེས་སོ། དེ་ཡང་འཁོར་
བ་འདི་ནི་མེ་མ་མུར་གྱི་འཁོར་ཡུག་གི་འོབ་ཏུ་ཚུད་པ་དང་འདྲ་བར་འདུག་པས། དུས་ད་རེས་ཅི་ནས་ཀྱང་འདི་ལས་ཐར་པ་གཅིག་མ་ཐུབ་ན། །
ཅིས་ཀྱང་མི་རེད་པར་སྣང་བསམ་པའི། དེས་འབྱུང་གི་བསམ་པ་ཞེ་ཐག་པ་ནས་མ་སྐྱེས་པར་དུ་བསྒོམ་མོ། བློ་ལྡོག་རྣམ་པ་ནི་བཞི་
པོ་འདི་དག་ནི། དྲན་པ་ཙམ་གྱི་མི་ཆོག་སྟེ། ༈ རྗེ་པད་མས། འཆི་བ་མ་རྟག་ལས་རྒྱུ་འབྲས། འཁོར་བའི་ཉེས་དམིགས་
དལ་འབྱོར་རྙེད་དཀའ་འདི་དུས་གསུམ་དུ་མ་རྗེད་པར་མ་དྲན་ན། ཚེ་འདིར་ད་ལྟ་རང་འགྲོ་ཅེས་གསུངས་སོ། དེ་ལ་འགའ་ཞིག་མཁས་

བཙུན་བཟང་པོར་རློམ་ཡང་། གཞན་ལ་བཤད་པ་ཁོ་ན་བྱེད་ཅིང་རང་གི་ཆགས་སྡང་རྨོང་གསུམ་གྱིས་ཚེ་འདིའི་ཆེ་བཙན་སྙན་གྲགས་ལོངས་
སྤྱོད་ཁོ་ན་བསྒྲུབ་པ་དེ། གོང་གི་བཞི་པོ་དེ་ཉམས་ཐོག་སློང་མ་ཐུབ་པས་ལེན། ༈ རྗེ་དམ་པ་རྒྱ་གར་གྱིས། འཁོར་བའི་ཆོས་ལ་
ཡང་འབྱུང་མ་ནུས་ན། སྡེ་སྣོ་མ་ལུས་ཤེས་ཀྱང་ཕན་མ་ཐོག །ཅེས་གསུངས་སོ། འདི་བཞི་རྒྱུད་ཐོག་དུ་འཁྲུང་པའི་གང་ཟག་དེ།
ཚེ་འདིའི་བྱ་བཞག་ཡིད་ལ་མི་འོང་སྟེ། སང་ནང་བར་ས་ཕྱོགས་གཞན་གཅིག་ལ་འགྲོ་འདོད་ན། དེ་རིང་ཡུལ་ཞིང་བང་ཁང་མཁར་
བརྩིགས་སྣ་ཚོགས་གོམས་ཤོམས་ཡང་ཡིད་ལ་མི་འོང་བ་དང་འདྲ། འོན་ཀྱང་ལོངས་སྤྱོད་བདེ་སྐྱིད་དཔལ་འབྱོར་ཕུན་ཚོགས་ན་
ཡང་། ཡུན་ཐུང་སྟེ་སྡུག་བསྔལ་གྱི་རྒྱ་མཚོར་བསྒྱུར་ཉན་གདའ། དཔེར་ན་མཁར་དགུ་ཐོག་གཅིག་གི་འོག་ཁང་ཚིག་ནས་ཡོད་པ། །

༄༅། །མི་ཚོར་ནས་སྟེང་ན་ཡོད་པའི་མི་རྣམས་ཀྱིས་རྩེ་དཀྱུ་སྣ་ཚོགས་བྱེད་པ་བཞིན་ནོ། དེས་ན་བཞི་པོ་གནད་དུ་བསྣུན་
ནས། ཆོས་བརྒྱད་ལ་བློ་མི་འཇུག་པ་གཅིག་དགོས་སྟེ། ད་རེས་ཆོས་བརྒྱད་དམག་དཔུང་གི །ཁ་ལོ་མཐུར་དུ་མ་བསྒྱུར་ན། 
ཆོས་པ་ཟེར་བ་རྫུན་པོ་ཡིན། །ལྟ་བ་མཐོ་ཡང་ཁ་ལྟ་ཡིན། །བསྒོམ་པ་བཟང་ཡང་བློས་བྱས་ཡིན། །སྤྱོད་པ་ཞིབ་ཀྱང་བཅོས་མ་ཡིན། 
ཆོས་བཤད་མཁས་ཡང་ཚིག་རྐྱང་ཡིན། །ནུས་མཐུ་ཆེ་ཡང་རང་ཕུང་ཡིན། ཅེས་གསུང་པ་ལྟར་ཡིན།  ༈ གཞན་ཡང་རྒྱལ་
བ་ཡང་དགོན་པས། བློ་ལྡོག་རྣམས་པ་བཞི་འདི་རྒྱུད་ཐོག་ཏུ་འཁྲུངས་ན། སྡོམ་པ་གསུམ་ཡང་ཆགས་པ་ཡིན་གསུང་། བཞི་
པོ་དེས་དགེ་སྡིག་ཕྲ་བའི་ཕྲ་བ་ལ་འདོར་ལེན་བྱེད་པ་སོ་ཐར་གྱི་སྡོམ་པ། བློ་ལྡོག་རྣམ་བཞི་མ་སྐྱ་བའི་སེམས་ཅན་ལ་བྱམས་སྙིང་རྗེ་སྐྱེ་

བ་ནི། བྱང་ཆུབ་སེམས་དཔའི་སྡོམ་པ། དེ་སྐྱེ་བའི་དུས་སུ་ཐ་མལ་གྱི་ཞེན་ཆགས་མེད་པ་ནི། གསང་སྔགས་ཀྱི་སྡོམ་པ། དེ་
ལྟར་མ་སྐྱེ་བར་དུ་བསྒོམས་ནས། སྐྱེས་པ་དང་ཐུན་འགོ་ཐམས་ཅད་དུ་གནད་དུ་ཕེབ་པ་རེ་བསྒོམ། སྤྱིར་རང་གིས་དགེ་སྦྱོར་དེ་ལ་ལེ་ལོ་
ནམ་བྱུང་དུས་སུ། ཡང་ཡང་དྲན་པར་བྱེད། དེས་ཉམས་ལེན་གོང་ནས་གོང་དུ་འཕེལ་བའི་གྲོགས་བྱེད་པས་འདི་བསྒོམ་པ་གལ་ཆེའོ། །
གཞན་ཡང་མཁའ་འགྲོ་སྙིང་ཐིག་པ་རྣམས་ཀྱི། ཁྲིད་ཀྱི་སྔོན་འགྲོ་ལས། བྱང་ཆུབ་སེམས་ཀྱི་སྤྱད་ཐབས་བདུན་འདི་ཤིན་ཏུ་གནས་
ཆེ་བར་གསུངས། མི་རྟག་པ་འཆི་བར་བསམ་པ་དང་གཅིག །འཕྲལ་ཕུག་བདེ་ལ་བསམ་དང་གཉིས། །དུ་མའི་རྐྱེན་ལ་བསམ་
དང་གསུམ། །བྱས་པ་དོན་མེད་བསམ་དང་བཞི། །རྒྱལ་བའི་ཡོན་ཏན་བསམ་དང་ལྔ། །བླ་མའི་གདམ་ངག་བསམ་དང་དྲུག་

༄༅། །རྣམ་པར་མི་རྟོག་པ་བསམ་པ་བདུན། ༈ །དེ་ཡང་དང་པོ་སྤྱད་ཐབས་ནི། །འདུས་བྱས་ཐམས་ཅད་མ་རྟག་
ཅིང་། །སྐྱེ་མཐར་འཆི་བ་ཀུན་གྱི་ལུགས། །དུས་གསུམ་སེམས་ཅན་ཅི་སྲིད་དང་། །ཕ་མ་གཉེན་བཤེས་ལ་སོགས་པ། །མཐོང་
ཐོས་ཤི་བ་ཐམས་ཅད་བསམ། །རང་ཡང་མི་འཆིའི་ཐབས་ཅི་འདུག །འཆི་བའི་དུས་སུ་འཆི་རྐྱེན་གང་། །འཆི་ཚེ་གྲོགས་བཤེས་
ནོར་ཅི་ཕན། །འགྲོ་ས་གང་ཡིན་ལུས་གང་ལེན། །བདེ་སྡུག་ཅི་འདྲ་འོད་བསམ་པས། །ལོངས་མེད་ཤེས་པ་བཏུར་གྱིས་སྐྱེ། །
ཚེ་འདིའི་ཞེན་པ་མཆོད་པར་འགྱུར། ༈ གཉིས་པ་འཕྲལ་ཕུག་བདེ་བསམ་ན། །ངན་སོང་གསུམ་ལ་བདེ་བ་མེད། །མཐོ་རིས་
བདེ་བ་མི་རྟག་སྟེ། །འགྱུར་མེད་བདེ་ཆེན་ཆོས་ཀྱི་སྐུ། དེ་རེས་ཅི་ནས་ཐོབ་བྱ་བསམ། །དེས་ནི་བསྒྲུབ་ལ་འཇུག་བློ་སྐྱེ། །

འཁོར་བ་དག་ལ་ཡིད་ཁྱུང་འགྱུར། །གསུམ་པ་རྐྱེན་མང་བསམ་པ་ནི། །རང་དབང་མ་ཐོབ་སེམས་ཅན་རྣམས། །འདུ་བྱེད་
འཁོར་བའི་སྡུག་བསྔལ་ནི། །མི་འདོད་ཐམས་ཅད་ཐོག་དུ་འབེབ། །ད་རེས་འགྱུར་མེད་དོག་དམ་པ། །བདག་གིས་མངོན་དུ་མ་
བྱས་ན། །རང་དབང་མེད་པའི་སེམས་འདི་ནི། །ལས་ཀྱི་རླུང་གིས་འཁོར་བར་བྱེད། །ཅེས་བསམ་འགྲོ་ལ་སྙིང་རྗེ་བསྐྱེད། །
ངེས་འབྱུང་བསམ་པ་བརྟན་པར་འགྱུར། །བཞི་པ་བྱས་པ་དོན་མེད་ནི། །ཚེ་འདིར་རང་དང་གཉེན་གྱི་ཕྱིར། །དགྲ་བཏུལ་ཟིན་
སྐྱོང་ནོར་བསོགས་ཅིང་། །སྙན་གྲགས་མཁོས་ཁ་བརྒྱ་བསྐྱེད་ཀྱང་། །འདིར་ཡང་བྱས་པ་མི་བཟོ་ལ། །ཉེ་འཁོར་ནོར་དང་རང་
ལུས་བཅས། །བསྐྱུར་ནས་རྣམ་སྨིན་རང་གིས་ཁྱེར་ངན་སོང་བསྒྲུབ་པ་འདིས་ཅི་བྱ། །ཅེས་བསམ་སྐྱོ་མ་བ་དྲག་དུ་སྐྱོ། །ཚེ་

༄༅། །འདིའི་བྱ་བ་ཐོང་བར་འགྱུར། ༈ ལྔ་པ་རྒྱལ་བའི་ཡོན་ཏན་ནི། །ལས་དང་ཉོན་མོངས་ཤེས་བྱ་ཡི། །སྒྲིབ་
པ་ཀུན་ལས་རབ་འདས་ཤིང་། །སྲིད་དང་ཞི་བའི་རྒུད་པ་ལས། །བདག་ཉིད་རྒྱལ་ནས་གཞན་ཡང་སྐྱོབ། །སྐུ་དང་ཡེ་ཤེས་
ཡོན་ཏན་སྟོབས། །བསམ་གྱིས་མི་ཁྱབ་ཕུན་སུམ་ཚོགས། །དེ་ལྟའི་རྒྱལ་བ་བཅོམ་ལྡན་འདས། །ད་རེས་བསྒྲུབ་ཏུ་ཡོད་པ་
ལ། །སྡུག་བསྔལ་རིན་གྱིས་ཅི་ཕྱིར་ཉོ། །ཅེས་བསམ་དང་བ་སྐྱེ་བ་དང་། །བསྒྲུབ་ལ་བརྩོན་འགྲུས་ཆེ་བར་འགྱུར། ༈ དྲུག་
པ་བླ་མའི་གདམ་ངག་ནི། །འཁོར་བའི་སྡུག་བསྔལ་ཀུན་སེལ་ཅིང་། །བདེ་ལེགས་མ་ལུས་ཐོབ་བྱེད་པའི། །དམ་ཆོས་རྒྱ་
མཚོའི་བཅུད་ཕྱུང་བ། །ས་ལམ་གྲངས་ལ་མི་ལྟོས་པར། །སྐད་ཅིག་ཉིད་ལ་རང་གི་སེམས། །སངས་རྒྱས་ཆོས་སྐུར་ངོ་སྤྲོད་

པའི། །བླ་མའི་གདམ་པ་རྙེད་གྱུར་ན། །ད་རེས་བརྩོན་པར་ཅིས་མི་བྱེད། །དེ་བསམ་བསྒྲུབ་ལ་སྲན་ཚུག་ཅིང་། །ཆོས་
གཞན་སྤུན་བར་གོ་བ་འབྱུང་། ༈ །བདུན་པ་མི་རྟོག་བསམ་པ་ནི། །འཁོར་བའི་རྩ་བ་རྣམ་རྟོག་སྟེ། །ཆོས་ཀྱི་རྩ་བ་མི་རྟོག་པ། 
སྟོང་ཉིད་སྙིང་རྗེ་སངས་རྒྱས་རྒྱུ། །ཞེས་བསམ་དུས་གསུམ་རྟོག་པ་བཅད། །མི་རྟོག་པ་ལ་གནས་པར་བྱ། །དེས་ནི་རྟོག་མེད་ཏིང་
འཛིན་སྐྱེ། །བྱ་བ་ཐམས་ཅད་ཐེབ་པར་འགྱུར། སྔོན་འགྲོ་སེམས་སྦྱངས་བདུན་པའོ། ཅེས་གསུང་པའོ། ༈ སྤྱི་དོན་
གཉིས་པ་སྐྱབས་འགྲོའི་ཁྲིད་ནི། སྤྱིར་མཁའ་གཟབ་ན་རྨིང་གཟབ་དགོས་པ་དང་འདྲ་བར། སངས་རྒྱས་ཀྱི་བསྟན་པ་རིན་པོ་ཆེའི་
སྒོར་འཇུག་པར་བྱེད་པ་ལ། ཐོག་མར་སྐྱབས་སུ་འགྲོ་བར་གལ་ཆེ་བར་བཤད་དེ། ༈ སའི་སྙིང་པོ་འཁོར་ལོ་བཅུ་པའི་མདོ་ལས། 

༄༅། །ཁམས་གསུམ་ཀུན་ནས་བདེ་སྐྱིད་པ། །དེ་ཡང་དཀོན་མཆོག་གསུམ་ལས་བྱུང་། །དེ་བས་བདེ་སྐྱིད་
འདོད་པ་དག །རྟག་དུ་དཀོན་མཆོག་མཆོད་པར་བྱ། ཅེས་གསུང་བས་རང་གི་མདུན་དུ། མཚོ་དྭངས་ཤིང་ཡིད་དུ་འོང་བ། 
མེ་ཏོག་དང་བྱ་སྐད་སྙན་པ་སྣ་ཚོགས་ཀྱིས་གང་བའི་དབུས་སུ། དཔག་བསམ་གྱི་ཤིང་གི་སྡོང་པོ་ཡལ་ག་སྟོང་གསུམ་དང་མཉམ་
པ༑ ལོ་འབྲས་ཕུན་སུམ་ཚོགས་པའི་དབུས་སུ། སེང་གེའི་ཁྲི་པད་ཟླ་ཉི་ཟླའི་གདན་དེའི་དབུས་སུ། རྩ་བའི་ཟླ་མ་ངོ་བོ་དུས་
གསུམ་གྱི་སངས་རྒྱས་ཐམས་ཅད་དང་། དབྱེར་མེད་པའི་དབུ་ལ། བཀའ་རྒྱུད་ཀྱི་བླ་མ་ཐམས་ཅད་ཐོ་བརྩེག་པ་ལྟ་བུ་ལ་བསྒྲུབ་
བརྒྱུད་ཀྱི་བླ་མས་བསྐོར་བ་དེའི་གཡས་སུ། སངས་རྒྱས་དཀོན་མཆོག །དེ་ཡང་ཡོན་ཏན་སྟོབས་སོགས་དུ་མའི་བདག་ཉིད། སྐུ་

བཞིའི་དབང་ཕྱུག་ངོ་བོ་ཆོས་ཀྱི་དབྱིངས་ལས་མ་གཡོས་ཀྱང་། རྣམ་པ་ལོངས་སྤྲུལ་གྱི་སྐུ་མཚན་དཔེ་དུ་མའི་བརྒྱན་ནས་བཞུགས་
པ་ལ་དུས་གསུམ་གྱི་སངས་རྒྱས་ཐམས་ཅད་ཀྱིས་བསྐོར་བ། རྒྱབ་དུ་ཆོས་དཀོན་མཆོག་གི་ངོ་བོ་ཆོས་ཀྱི་དབྱིངས་སྤྲོས་པ་ཐམས་ཅད་
དང་བྲལ་བ་དོན་དམ་ལས་མ་གཡོས་ཀྱང་། རྣམ་པ་མདོ་རྒྱུད་ཀྱི་པོ་ཏི་བྲག་རིའི་ཕུང་པོ་ལྟར་གཏམ་པ། གཡན་ཏུ་དགེ་འདུན་དཀོན་
མཆོག་གི་རང་བཞིན་བླ་ན་མེད་པའི་བྱང་ཆུབ་ལས་ཕྱིར་མི་ལྡོག་པའི་བྱང་སེམས་ཡིན་ཀྱང་། རྣམ་པ་རབ་ཏུ་བྱུང་བའི་ཆ་ལུགས་ན་བཟའི་
ངུར་སྨིག་གིས་རྒྱན་མེནབ་པ། དཔག་ཏུ་མེད་པའི་བསྐོར་ནས་བཞུག་པ། མདུན་དུ་ཡི་དམ་བཀའ་གསར་རྙིང་གཏེར་གསུམ་
གྱི་ལྷ་ཚོགས་དཔག་དུ་མེད་པས་བསྐོར་ནས་བཞུགས་པ། དེ་དག་ཐམས་ཅད་ཀྱི་ཕྱི་རོལ་མཐའ་བསྐོར་དུ་མཁའ་འགྲོ་ཆོས་སྐྱོང་སྲུང་

༄༅། །མ་རྣམས་རང་བཞིན་དེ་ཁོ་ན་ཉིད་ལས་མ་གཡོས་ཀྱང་། རྣམ་པ་དཔའ་བོ་མཁས་འགྲོ་ཆོས་སྐྱོང་སྲུང་མའི་རྣམ་
པར་སྣང་བ་མང་པོས་བསྐོར་ནས་བར་ཆད་ཐམས་ཅད་སེལ་བ། དེ་རྣམས་ཀྱི་མདུན་དུ་རང་ཉིད་རང་གི་མཐའ་བསྐོར་དུ། དྲིན་
ཆེན་ཕ་མས་ཐོག་དྲངས་བའི་རིག་དྲུག་གི་སེམས་ཅན་ཐམས་ཅད། ཁྱད་པར་དུ་བདག་དང་སེམས་ཅན་ཐམས་ཅད་ལ་སྡང་བར་བྱེད་
པའི་དགྲ། གནོད་པར་བྱེད་པའི་བགེགས། ཐར་པ་དང་ཐམས་ཅད་མཁྱེན་པ་སྒྲུབ་པ་ལ་བར་དུ་གཅོད་པར་བྱེད་པའི་འབྱུང་པོ་མི་
དང་མི་མ་ཡིན་པས་གཙོ་བྱས་པའི་སེམས་ཅན་ཐམས་ཅད། འཁོར་བ་ཐོག་མ་མེད་པའི་དུས་ནས་ཐ་མ་ད་ལྟའི་བར་དུ། ལན་གྲང་
དཔག་དུ་མེད་པར་བདག་གི་ཕ་མར་གྱུར་ཅིང་། ཡང་ནས་ཡང་དུ་བདག་ལ་ཕན་གདག་ཅིང་གནོད་པ་ལས་སྐྱབས་པའི་དྲིན་ཆེན་ཕ་མ་ནམ་

མཁའི་མཐའ་དང་མཉམ་པ་འདི་རྣམས་འཁོར་བའི་སྡུག་བསྔལ་ཐ་དག་ལས་མྱུར་དུ་བསྒྲལ་ནས་རྡོ་རྗེ་འཆང་གི་གོ་འཕང་ཆ་འདི་ཉིད་ལ་ཐོབ་
པར་བྱ། དེའི་ཆེད་བླ་མ་ལ་ལམ་གྱི་སྟོན་པའམ་འདྲེན་པ་སངས་རྒྱས་ལ་སྟོན་པ། ཆོས་ལ་ལམ། དགེ་འདུན་ལ་ལམ་བགྲོད་
པའི་གྲོགས། ཡི་དམ་ལ་རྒྱུད་བྱིན་གྱི་རླབས་པོ། མཁའ་འགྲོ་ཆོས་སྐྱོང་རྣམས་ལ་ལམ་གྱི་བར་ཆད་སེལ་བའི་སྲུང་མ་དམ་པ་ཞུ་
བའི་ཕྱིར་སྐྱབས་སུ་འགྲོ་སྙམ་དུ་སེམས་བསྐྱེད་དེ། དེ་ཡང་བསམ་པ་ངན་སོང་ལས་ཐར་བའམ་ལྷ་འདྲེའི་འཇིགས་པ་ལས་ཨི་སྐྱོབས་
བསམ་ནས་བྱེད་པ་འཇིགས་སྐྱོབས་འགྲོ་ཡིན། ལྷའི་མིའི་གོ་འཕང་ཐོབ་པའི་ཆེད་དུ་བྱེད་པ་ལེགས་སྨོན། གོང་ལྟར་བསམ་ནས་
རྩེ་གཅིག་དུ་དྲལ་བ་ངེས་འབྱུང་ཡིན་པས་སྐད་ཅིག་ཀྱང་མ་ཡེང་བར་དག་དུ། བདག་གིས་དྲིན་ཆེན་ཕ་མས་ཐོགས་དྲང་ནམ་མཁའ་དང་མཉམས་

༄༅། །པའི་སེམས་ཅན་ཐམས་ཅད་དང་། ཁྱད་པར་དུ་བདག་དང་བདག་ཅག་ཐམས་ཅད་ལ། སྡང་བར་
བྱེད་པའི་དགྲ། གནོད་པར་བྱེད་པའི་བགེགས། བར་ཆད་བྱེད་པའི་རྐྱེན། མཐོ་རིས་དང་ཐར་པ་ཐམས་ཅད་མཁྱེན་པ་
བསྒྲུབ་པ་ལ་བར་དུ་གཅོད་པར་བྱེད་པའི། འབྱུང་པོ་མི་དང་མི་མ་ཡིན་པའི་གནོད་བྱེད་ལེན་ཆགས་ཀྱི་བདག་པོ་བདག་མེ་རྣམས་ཀྱི་
གཙོ་བྱས་པས་སེམས་ཅན་ཐམས་ཅད། ༈ ན་མོ་ཕྱོགས་བཅུའི་དུས་བཞིའི་དེ་བཞིན་གཤེགས་པ་ཐམས་ཅད་ཀྱི་གསུང་ཐུགས་
ཡོན་ཏན་འཕྲིན་ལས་ཐམས་ཅད་ཀྱི་ངོ་བོར་གྱུར་པ། ཆོས་ཀྱི་ཕུང་པོ་སྟོང་ཕྲག་བརྒྱད་ཅུ་རྩ་བཞིའི་འབྱུང་གནས། འཕགས་པའི་
དགེ་འདུན་ཐམས་ཅད་ཀྱི་མངའ་བདག དྲིན་ཆེན་རྩ་བ་དང་བརྒྱུད་བར་བཅས་པའི་དཔལ་ལྡན་བླ་མ་དམ་པ་རྣམས་ལ་སྐྱབས་སུ་མཆིའོ། 

རྐང་གཉིས་དམ་པ་རྣམས་ཀྱ་མཆོག ཕྱོགས་བཅུ་ན་བཞུགས་པའི་སངས་རྒྱས་བཅོམ་ལྡན་འདས་རྣམས་ལ་སྐྱབས་སུ་མཆིའོ། ཞི་བ་
ཞི་བ་འདོད་ཆགས་དང་བྲེལ་བ་རྣམས་ཀྱི་མཆོག །ཐེག་པ་ཆེན་པོའི་དོན་དམ་པའི་ཆོས་ལ་སྐྱབས་སུ་མཆིའོ། ཚོགས་རྣམས་ཀྱི་མཆོག །
འཕགས་པ་བྱང་ཆུབ་སེམས་དཔའ་ཆེན་པོ་ཕྱིར་མི་ལྡོག་པའི་དགེ་འདུན་རྣམས་ལ་སྐྱབས་སུ་མཆིའོ། ཡི་དམ་རྒྱུད་སྡེ་བཞིའི་དཀྱིལ་འཁོར་
གྱི་ལྷ་ཚོགས་རྣམས་ལ་སྐྱབས་སུ་མཆིའོ། །མཁའ་འགྲོ་ཆོས་སྐྱོང་སྲུང་མའི་ཚོགས་ཡེ་ཤེས་ཀྱི་སྤྱན་དང་ལྡན་པ་རྣམས་ལ་སྐྱབས་སུ་མཆིའོ། 
ཅེས་སྐད་ཅིག་ཀྱང་མ་ཡེང་བའི་ངང་ནས་བརྒྱའམ་ཉེར་གཅིག་གམ་བདུན་ལ་སོགས་པ་བརྗོད་ནས་དཀོན་མཆོག་དེ་དག་ལས་འོད་ཟེར་འགའ
བའི་ཚ་ཚ་བཞིན་འཕྲོས་ནས་བདག་དང་སེམས་ཅན་ཐམས་ཅད་ལ་ཕོག་པས་སྡིག་སྒྲིབ་དག་པར་བསམ་ལ། ངག་ཏུ་དཔལ་ལྡན་བླ་མས་

༄༅། །བྱིན་གྱིས་བརླབ་དུ་གསོལ། ཡི་དམ་ལྷ་ཚོགས་རྣམས་ཀྱི་བྱིན་གྱིས་བརླབ་དུ་གསོལ། དཀོན་མཆོག་བཀའ་
དྲིན་ཅན་གྱིས་བྱིན་གྱིས་བརླབ་ཏུ་གསོལ། མཁའ་འགྲོ་ཆོས་སྐྱོངས་སྲུང་མས་བྱིན་གྱིས་བརླབ་ཏུ་གསོལ། མི་རྟག་པ་རྒྱུད་ལ་སྐྱེ་བར་བྱིན་
གྱིས་བརླབ་ཏུ་གསོལ། འཆི་བ་རྗེས་སུ་དྲན་པར་བྱིན་གྱིས་བརླབ་ཏུ་གསོལ། རྐྱེན་ངན་བར་ཆད་མེད་པར་བྱིན་གྱིས་བརླབ་དུ་གསོལ། །
བསམ་པ་ལས་སུ་རུང་བར་བྱིན་གྱིས་བརླབ་ཏུ་གསོལ། དཀའ་སྤྱད་ཆོས་ལ་ནུས་པར་བྱིན་གྱིས་བརླབས་དུ་གསོལ། ཉམས་དང་
རྟོག་པ་འཕེལ་བར་བྱིན་གྱིས་བརླབ་ཏུ་གསོལ། ཚེ་དང་བསྒྲུབ་པ་འཕེལ་བར་བྱིན་གྱིས་བརླབ་དུ་གསོལ། བདག་འཛིན་བློས་ཐོངས་
པར་བྱིན་གྱིས་བརླབ་ཏུ་གསོལ། བྱམས་དང་སྙིང་རྗེ་སྐྱེ་བར་བྱིན་གྱིས་བརླབ་ཏུ་གསོལ། ཞི་ལྷག་ཟུང་དུ་འཇུག་པར་བྱིན་གྱིས་

བརླབ་ཏུ་གསོལ། སྣང་བ་རྟེན་འབྲེལ་དུ་འཆར་བར་བྱིན་གྱིས་བརླབ་དུ་གསོལ། སྐྱབས་སུ་འགྲོ་བའི་སྐབས་འདིར་མ་ལག་རྡུམ་མའི་
བུ་ཆུས་ཁྱེར་གྱི་གཏམ་རྒྱུད་གསུངས་སོ། དེ་ནས་དུས་རྟག་ཏུ་མོས་གུས་བྱེད་ནས་སེམས་མ་ཡེང་བར་བྱ། ཡེང་ནས་འཇིག་རྟེན་
ཚེ་འདིའི་བག་ཆགས་ཤར་དུས་དྲན་པས་བཟུང་ནས་དབང་དུ་མི་བཏང་ཞིང་དཀོན་མཆོག་གསུམ་ལ་སེམས་ཡང་ཡང་བཟུང་། བར་
དོ་ལ་སྐྱབས་འགྲོའི་སྐྱོབ་པ་ཡང་ལྷའི་བུ་ནོར་བུ་དྲི་མ་མེད་པའི་གཏམ་བརྒྱུད་བཞིན་ནོ། ཉོན་མོངས་པ་དྲག་པོ་ཤར་དུས་རྒྱུ་འབྲས་ལ་བསམ་
མ་ནོར་བཏང་ནས་དཀོན་མཆོག་གསུམ་བསྒོམ། ལེ་ལོར་ཤོར་བའམ་ཉོན་མོངས་པ་དང་ཚེ་འདི་ལ་ཞེན་ན་དཀོན་མཆོག་གི་ཐུགས་ཀྱིས་
ཁྲེལ་བསམ་པར་བྱེད་ཅིང་དེ་མ་ཐག་དུ་བསྒོམ། །ཟས་ཟ་དུས་ཕུད་ཀྱིས་མཆོད་ཅིང་ཡིད་ཀྱིས་དྲན་པའི་ངང་དུ་ཟ། འགྲོ་དུས་ཡིད་

༄༅། །ལ་དྲན་བཞིན་འགྲོ། གཉིད་དུས་སྐྱབས་འགྲོའི་གུར་ཁང་གསལ་གདབ་ནས་ཉལ། དེ་ལ་སོགས་པ་
དུས་ནམ་ཡང་བསམ་རྒྱུ་དཀོན་མཆོག་གསུམ་ལས་མེད་པ། སྨྲ་རྒྱུ་སྐྱབས་འགྲོ་ལས་མེད་པར་བྱེད། བདེ་སྐྱིད་ལོངས་སྤྱོད་
བཟའ་བཏུང་དང་བཀུར་སྟི་གར་བྱུང་ཡང་། དཀོན་མཆོག་གི་ཐུགས་རྗེ་སྐྱབས་འགྲོའི་བྱིན་རླབས་ལས་བྱུང་བར་བསམས་ནས་
ཕུད་ཀྱིས་མཆོད། མི་མཐུན་པའི་རྐྱེན་ནད་སྡུག་བསྔལ་བཀྲེས་སྐོམ་ངལ་དུབ་གར་བྱུང་ཡང་། སྔར་བསགས་ཀྱི་ལས་ངན་
སྐྱབས་འགྲོས་ངག་པའི་རྟགས་སུ་ཤེས་པར་བྱས་ནས། དགའ་བ་བསྒོམས་ཤིང་སྐྱབས་འགྲོ་ལས་ཐབས་གཞན་མི་བཙལ། ཐུན་
བཞག་ཁར་མཁའ་འགྲོ་ཆོས་སྐྱོང་ཡི་དམ་ལ་ཐིམ། ཡི་དམ་དགེ་འདུན་ལ། དགེ་འདུན་ཆོས་ལ་ཐིམ། ཆོས་སངས་རྒྱས་ལ། 

སངས་རྒྱས་བླ་མ་ལ། བླ་མ་གཅིག་ལ་གཅིག་ཐིམ་ནས་མཐར་རྩ་བའི་བླ་མ་ལ་ཐིམ་ནས། རྩ་བའི་བླ་མ་རང་གིས་སྤྱི་བོར་བྱོན་ནས་སྙིང་ཁར་
བཞུགས་པར་བསམ་ནས་བསྔོ་བ་བྱེད། རྗེས་སུ་བསླབ་བྱ་ཐམས་ཅད་ལ་བསླབ་པོ། ༈ གཉིས་པ་ཐུན་མོངས་མ་ཡིན་པ་ནི། ཁ་
ཙམ་ཚིག་ཙམ་མ་ཡིན་པར། བཀའ་མདོ་རྒྱན་ཐམས་ཅད་དུ་གསུང་པ་ལྟར་གློ་སྙིང་བྲང་གསུམ་གཏད་ནས་སྐྱིད་སྡུག་དཀའ་ལས་ཅི་བྱུང་
ཡང་བློ་དཀོན་མཆོག་གསུམ་ལ་བཀལ་ཞིང་ཉམས་སུ་བླང་བས་རང་རྒྱུད་བྱིན་གྱིས་རློབས་ཅིག་གལ་ཆེའོ། ཐེག་པ་ཆེན་པོའི་ལུགས་ཀྱི་
ཕྱིའི་དཀོན་མཆོག་གསུམ་ངོས་བཟུང་བ་ལ། སྐྱབས་གསུམ་སོ་སོའི་རང་བཞིན་སྐྱབས་སུ་འཇོག་པའི་རྒྱུ་མཚན་དཀོན་མཆོག་གི་སྒྲ་དོན་ནོ།
སྐྱབས་གསུམ་སོ་སོའི་རང་བཞིན་ལ། སངས་རྒྱས་དཀོན་མཆོག་དོན་གཉིས་མཐར་ཐུག། ཆོས་དཀོན་མཆོག་འགོགས་ལམ་གཉིས་

༄༅། །ཀྱི་བསྡུས་པའི་རྣམ་བྱང་བདེན་པ། དགེ་འདུན་དཀོན་མཆོག་རིག་གྲོལ་གཉིས་ལྡན་གྱི་རྒྱལ་སྲས་འཕགས་
པ༑ འདི་རྣམས་ཀྱི་རྒྱུ་མཚན་ཤེས་ཤིང་དོན་དོན་ཁོང་དུ་ཆུད་དགོས་པ་ཡིན། གཉིས་པ་ནང་གིས་དཀོན་མཆོག་ནི། རྡོ་རྗེ་ཕྲེང་བ་
བ་ལས། །དྲི་མེད་སེམས་ནི་སངས་རྒྱས་ཏེ། །ཆོས་ནི་ངག་ཏུ་ཡང་དག་གསུང་། །སྐུ་ན་དགེ་འདུན་ཞེས་བྱ་སྟེ། །བྱང་ཆུབ་སེམས་
དཔའི་ཚོགས་ཀྱི་གནས། ༈ ཡང་དགོན་པས། སེམས་སྐུ་གསུམ་ལྷུན་གྱིས་གྲུབ་པ་སངས་རྒྱས། ངག་རྡོ་རྗེའི་སྔགས་སུ་
གནས་པ་ཆོས། ལུས་སྤྲུལ་པའི་དགེ་སློང་དུ་གནས་པ་དགེ་འདུན། དེ་གསུམ་དེ་ལྟར་ངེས་པ་ནི། སྐྱབས་སུ་འགྲོ་བ། ཐ་མལ་
གྱི་ལུས་ངག་ཡིད་གསུམ་ལས་སྐྱོབ་པར་བྱེད་པས་སྐྱབས་ཡིན་ནོ། ཅེས་གསུངས་བས་ནང་གི་དཀོན་མཆོག་གསུམ་པ་འདི་གཉེན་

པ་ཡིན་ཏེ། རང་གི་སེམས་གདོད་ནས་སྤྲོས་པ་དང་བྲལ་བའི་སྐུར་གནས་པ་སངས་རྒྱས་དཀོན་མཆོག དེ་དེ་ལྟར་གནས་
པ་བླ་མས་དབང་གསུམ་པ་དང་བཞི་པས་ངོ་སྤྲད་ནས་ངོ་ཤེས་པ་སངས་རྒྱས་ལ་སྐྱབས་སུ་སོང་བ། ངག་ཨ་ལི་ཀ་ལིའི་རང་སྒྲ་
འབྱུང་འཇུག་གནས་གསུམ་རྡོ་རྗེའི་སྔགས་སུ་གནས་པ་ཆོས་དཀོན་མཆོག །དེ་བླ་མས་གསང་དབང་བསྐུར་བས་སྔགས་སུ་ངོ་སྤྲོད་ནས་
ངོ་ཤེས་པ་ཆོས་ལ་སྐྱབས་སུ་སོང་བ། ལུས་སེམས་ཉིད་ལས་མ་གཡོས་པས་ཕུང་ཁམས་སྐྱེ་མཆེད་ལྷ་དང་ལྷ་མོའི་རང་བཞིན་དུ་གནས་
པ་དགེ་འདུན་དཀོན་མཆོག ད་བླ་མས་བུམ་དབང་བསྐུར་པས་ལྷ་རུ་གནས་པ་ངོ་སྤྲད་ནས་ངོ་ཤེས་པ་དགེ་འདུན་ལ་སྐྱབས་སུ་སོང་བའོ། 
དེ་ལྟར་ལུས་ངག་ཡིད་གསུམ་དཀོན་མཆོག་གསུམ་དུ་ཤེས་པས་སྤང་བྱ་ཐ་མལ་གྱི་ལུས་ངག་ཡིད་གསུམ་ལས་སྐྱོབ་པའི་སྐྱབས་ཡིན་པས་ཤིན་

༄༅། །དུ་ཟབ་པོ། གསུམ་པ་གསང་བ་དོན་གྱི་དཀོན་མཆོག་གསུམ་ནི། ཨུ་རྒྱན་པད་མའི་ལམ་རིམ་དུ་། རིག་
པ་སྐུ་བཞིར་གནས་པ་སངས་རྒྱས་དཀོན་མཆོག། །དེ་ཉིད་སྟོན་པའམ་རྟོགས་པར་བྱེད་པ་ཆོས་དཀོན་མཆོག དེས་པ་དོན་གྱི་
གཤིས་ལ་སྡིག་པ་མ་གྲུབ་ཅིང་ངོ་བོ་ཟག་པ་མེད་པའི་བདེ་བ་ལ་གནས་པ་ཡང་དག་དོན་གྱི་དགེ་འདུན་ནོ། ཅེས་གསུངས་པས་
ད་ལྟའི་རིག་པ་སྐད་ཅིག་མའི་ངོ་བོ་སྐུ་བཞི་དབྱེར་མེད་དུ་གནས་པ་སངས་རྒྱས་དཀོན་མཆོག དེ་ལྟར་ཡེ་ནས་གནས་པ་དེ་ངོ་ཤེས་
པ་ཆོས་དཀོན་མཆོག རྟོགས་པའི་ངོ་བོ་ལ་གཉིས་འཛིན་གྱི་དྲི་མ་མེད་པ་ལམ་དུ་ཁྱེར་བ་དགེ་འདུན་དཀོན་མཆོག །དེ་ལྟར་
གནས་པ་བཞིན་རྟོགས་པ་སངས་རྒྱས་ལ་སྐྱབས་སུ་སོང་བ། རྟོགས་པའི་ངང་ལ་གནས་པ་ཆོས་ལ་སྐྱབས་སུ་འགྲོ་བ། དེ་ལྟར་སྤྱོད་

ལམ་ཐམས་ཅད་དུ་དྲན་ཤེས་བཞིན་དང་མ་བྲལ་བར་ལྟ་བསྒོམ་ལམ་དུ་ཁྱེར་ཤིང་ཅི་བྱེད་སེམས་ཅན་གྱི་དོན་དུ་འགྱུར་བ་དགེ་འདུན་ལ་སྐྱབས་
སུ་འགྲོ་བ་སྟེ། དྭག་པོས། སེམས་སྤྲོས་པའི་མཐའ་ཐམས་ཅད་དང་བྲལ་བར་རྟོགས་ན་སངས་རྒྱས་ལ་སྐྱབས་སུ་སོང་བའོ། 
དུས་དང་སྤྱོད་ལམ་ཐམས་ཅད་དུ་ཉམས་མྱོང་དྲན་ཤེས་བཞིན་གྱིས་བཟུང་ནས་མཉམ་རྗེས་མེད་ན་ཆོས་ལ་སྐྱབས་སུ་སོང་བའོ། ཅི་བྱེད་
ཐེག་པ་ཆེན་པོའི་ལམ་དུ་འགྲོ་ན་དགེ་འདུན་ལ་སྐྱབས་སུ་སོང་བའོ། ཅེས་གསུངས་པས་ངོ་བོ་ལྟ་བསྒོམ་སྤྱོད་གསུམ་ཡིན་པས་དོན་
སངས་རྒྱས་མངོན་དུ་བྱེད་པའི་སྐྱབས་འགྲོ་ཡིན་པས་སོ། ངོ་བོ་བསྐྱབ་བྱ་སྐྱོབ་བྱེད་སྐྱབས་མཁན་དང་བྲལ་བའོ། དེ་ཡང་གདོད་
ནས་གནས་པས་ཆོས་ཉིད་ལ་སྡུག་བསྔལ་གྱི་དྲི་མས་མ་གོས་པ་དེ་གནས་པ་གཞིའི་སྐྱབས་འགྲོ། དེ་རྟོགས་པར་བྱེད་པའི་ཐབས་

༄༅། །ལ་ཆོས་སྤྱོད་རྒྱུན་གྱི་སྐྱབས་འགྲོ་སྟེ། ཕྱིའི་སྐྱབས་འགྲོ་ཡིན་པས་ཆོས་བསྒྲུབ་པའི་གཞི་བྱེད་པ་ཡིན། དེ་ལ་
བརྟེན་ནས་ནང་གི་སྐྱབས་འགྲོ་སྒོ་གསུམ་དཀོན་མཆོག་གསུམ་དུ་ངོ་ཤེས་པས་སྐྱབས་བྱ་དང་སྐྱབས་ཡུལ་གཉིས་མེད་དུ་ཤེས་པས་ཐ་དད་
ཀྱི་དྲི་མ་དག་ནས་རྟོགས་པ་ཤར་བ་ཡང་དག་དོན་གྱི་སྐྱབས་འགྲོ་དེ་ལ་གོམས་པས་སངས་རྒྱས་ཐོབ་པ་ཡིན། དེ་ཡང་ཕྱིའི་སྐྱབས་འགྲོ་
གཞི་ཡིན། ནང་གི་སྐྱབས་འགྲོ་ལམ། གསང་བའི་སྐྱབས་འགྲོ་འབྲས་བུ་ཡིན་ནོ། དེ་ཡང་སྐྱབས་སུ་འགྲོ་བའི་ཡུལ་དཀོན་
མཆོག་གསུམ་པོ་འདི་ལོག གཅིག་ན་ཡོད་པར་འདོད་ན་ནོར་བ་ཆེའོ། ༈ བཞི་པ་ཉེ་བའི་སྐྱབས་འགྲོ་ནི། རང་གི་རྩ་
བའི་བླ་མ་དེ་ཉིད་སངས་རྒྱས་དཀོན་མཆོག དེའི་བཀའ་བཞིན་བསྒྲུབ་ནས་གསུང་ལ་ཚད་མར་འཛིན་པ་དེ་སྐྱབས་སུ་འགྲོ་བ། དེས་

གསུང་བའི་ཆོས་དེ་ཆོས་དཀོན་མཆོག དེ་ཉམས་སུ་བླང་ནས་སྤང་བྱ་སྤང་ཞིང་བསྒྲུབ་བྱ་བསྒྲུབ་པ་སྐྱབས་སུ་འགྲོ་བ། བླ་
མའི་བཀའ་ལ་བརྟེན་ནས་ཆོས་ཉམས་སུ་བླང་བའི་རོག་རང་གིས་རྩ་བའི་གྲོགས་རྡོ་རྗེའི་སྤུན་དེ་དགེ་འདུན་དཀོན་མཆོག་ཡིན། དེ་
ལ་མོས་གུས་དང་དག་སྣང་བྱེད་པ་དེ་སྐྱབས་སུ་འགྲོ་བ་ཡིན་པས་ཤེས་དགོས། དེ་ཤེས་ན་ད་ལྟ་རང་དུ་ཡོན་ཏན་གྱི་སྒོ་དུ་མ་འབྱེད་
ནས་འོང་། ད་ཡང་སྐྱབས་སངས་རྒྱས་ལ་སོང་བས་སྐྱོབ་པ་ཆོས་ཀྱིས་སྐྱོབ་གནད་འདི་མ་ཤེས་པར། ཡུལ་ལོག་གཅིག་ན་དཀོན་
མཆོག་གསུམ་ཟེར་བ་གཅིག་ཡོད་པ་ལ་རང་རེས་སྐྱབས་འགྲོ་བྱས་པས། དེས་རང་རེའི་སྡུག་བསྔལ་བསམ་པས་འདོད་ན་མུ་སྟེགས་
པས། དབང་ཕྱུག་དགའ་བས། མཐོ་རིས་སུ་འཕེན་པ་འདོད་པ་དང་ཁྱད་སྤུ་ཙམ་ཡང་མེད་དོ། ༈ སྤྱི་དོན་གསུམ་པ་

༄༅། །ཆོས་ཅི་བྱེད་ཐེག་པ་ཆེན་པོའི་ལམ་དུ་འགྲོ་བ་སེམས་བསྐྱེད་ཀྱི་ཁྲིད་དེ། དེ་ཡང་སྤྱིར་རྫོགས་པའི་སངས་
རྒྱས་ཐོབ་པ་ལ་དོན་དམ་སེམས་བསྐྱེད་སྐྱེ་དགོས། དེ་རྟོགས་པར་བྱེད་པ་ལ་འཇུག་པ་བྱང་སེམས། འཇུག་པ་རྒྱུད་ལ་སྐྱེ་
བ་ལ་སྨོན་པ། སྨོན་པ་སྐྱེ་བ་ལ་སྙིང་རྗེ། དེ་ལ་བྱམས་པ་སྐྱེ་དགོས། བྱམས་པ་སེམས་ཅན་ཕ་མར་ཤེས་པ་ལས་སྐྱེ་བས། 
རྒྱུ་འབྲས་འབྲེལ་པ་ཅན་ཡིན་ནོ། དང་པོ་བྱམས་པ་ལ་ཕྱི་ནང་གསང་གསུམ་སྟེ། དང་པོ་ཕྱི་སེམས་ཅན་ལ་དམིགས་པའི་བྱམས་
པ་ནི། སེམས་ཅན་ཐམས་ཅད་ཕ་མ་ཡིན་པར་ཤེས་ན་སྐྱེ་བས། འདི་ལྟར་བསམ་སྟེ་བདག་ཚེ་རབས་ཐོག་མ་མེད་པ་ནས་མ་རིག་
པའི་རྐྱེན་གྱིས་མཐའ་མེད་པའི་འཁོར་བར་འཁྱམས་ནས་ལུས་འདོར་ལེན་བྱས་པས་ཕ་མར་མ་གྱུར་བའི་སེམས་ཅན་ནི་གཅིག་ཀྱང་མེད་

དེ། བདག་ལ་སྡང་བྱེད་ཀྱི་དགྲ་དང་གནོད་བྱེད་ཀྱི་བགེགས་བར་ཆད་བྱེད་པའི་རྐྱེན་ལ་སོགས་པ་ནམ་མཁའ་དང་མཉམ་པའི་སེམས་
ཅན་འདི་རྣམས་ཐམས་ཅད་བདག་ལ་དྲིན་ཆེ་བའི་ཕ་མ་ཡིན་ཅིང་། བདག་ལ་འཁོར་བ་ཐོག་མ་མེད་པ་ནས་ལན་གྲངས་བསམ་གྱིས་
མི་ཁྱབ་པར་ཕན་བཏག་ཅིང་དྲིན་གྱིས་བསྐྱར། ལུས་ལ་ཁུར། ནུ་ཞོ་བླུད། གསོ་བསྐྱེད་བྱས། སྣབ་ལུད་ཁས་ཕྱིས། རྩ་
ཆུ་ལག་པས་དྲུང་། བྱམས་པའི་མིག་གིས་བལྟ། གདུང་བའི་སེམས་ཀྱི་གཅེས་མིང་སྣ་ཚོགས་བཏགས་ནས་སོར་མོ་བཅུའི་
ཁ་ལ་གཡིང་ཞིང་བརྩེ་བས་སྐྱོང་བའི་མ་ཡིན། ཕ་མ་ཡ་བྲལ་ཀྱི་བུར་སྐྱེས་པའི་དུས་སུ་ཕྱི་ནང་གིས་སྡུག་བསྔལ་ཐམས་ཅད་རང་
གཅིག་པུ་ལ་བབ་པར་བྱས་ཤིང་་བསྐྱངས། སྤྲད་པོའི་བུར་སྐྱེས་པའི་དུས་སུ་བྱིན་ཤ་ཁྱི་ལ་བྱིན། གདོང་ཤ་མི་ལ་བྱིན་ནས་གསོས། 

༄༅། །དུད་འགྲོས་མ་བྱས་པའི་དུས་སུ། མིག་གིས་བལྟ། ལྕེས་ལྡག། འབུ་ལ་སོགས་པའི་སྲོག་བཅད་
ནས་རང་རེ་གཡོས་པས་ཕྱི་མ་དམྱལ་བར་སྐྱེས། བུའི་ཆེད་དུ་དུག་གསུམ་བསགས་པས་ཁམས་གསུམ་དུ་འཁྱམས་ནས་སྡུག་
བསྔལ་མྱོང་བའི་མ་འདི་རྣམས་ལ་འཁོར་བ་མ་སྟོང་བར་དུ་ལུས་ལོངས་སྤྱོད་དང་། དགེ་བའི་རྩ་བ་ལ་ལྟོས་པ་མེད་པར་ཕན་བཏག་
བདེ་བ་ལ་འགོད་པར་བྱ་སྙམ་དུ་ཞེ་ཐག་པ་ནས་བློ་དང་འདྲེས་པར་བསྒོམས་ནས་ཕྱོགས་རིས་མེད་པར་སེམས་ཅན་ཐམས་ཅད་
ལ་ཕ་མའི་འདུ་ཤེས་སྐྱེ་ཤིང་བླ་ན་མེད་པའི་བདེ་བ་ལ་བཀོད་འདོད་པ་གཏིང་ནས་སྐྱེ་བ་ནི་སེམས་ཅན་ལ་དམིགས་པའི་བྱམས་པ་སྟེ།
༈  །རྗོ་པད་མས། སེམས་ཅན་ལ་དམིགས་པའི་བྱམས་པ་ནི། སེམས་ཅན་ཕ་མར་ཤེས་ཤིང་བདེ་བ་དང་ལྡན་པར་བྱ་སྙམས་

པའི་བློ་སྐྱེས་པའོ། ཆོས་ལ་དམིགས་པའི་བྱམས་པ་ནི། དོན་དམ་པར་ཅིར་ཡང་མ་གྲུབ་པ་ཡིན་ཏེ། ཀུན་རྫོབ་སྒྱུ་མ་ཙམ་
དུ་མ་འདི་རྣམས་བདེ་བ་དང་བདེ་བའི་རྒྱུ་དང་ལྡན་པར་བྱའོ་སྙམ་པའི་བློ་སྐྱེས་པའོ། དམིགས་པ་མེད་པའི་བྱམས་པ་ནི། དེ་
ལྟར་བསྒོམ་པའི་དུས་ཉིད་ན་རང་གཞན་ཐམས་ཅད་ངོ་བོ་སྟོང་པ་ཉིད་སྤྲོས་བྲལ་ནམ་མཁར་ལྟར་ཤེས་པས། གདང་མ་འགག་ས་
པར་བྱམས་པ་རུ་ཏུང་ངེ། གཤིས་མ་གྲུབ་པ་སྟོང་པ་ཉིད་དུ་སང་ངེ་བ། ངོ་བོ་མི་རྟོག་མི་དམིགས་ཤིང་འཁོར་གསུམ་ཡོངས་སུ་ 
དག་པའོ། ཅེས་གསུང་པས། དང་པོ་ཕྱི་སེམས་ཅན་ལ་དམིགས་པའི་བྱམས་པ་རྒྱུད་ལ་སྐྱེས་པ་ལ་བརྟེན་ནས་ད་བཟོད་
ཆོས་ལ་དམིགས་པའི་བྱམས་པ་སྐྱེ། དེ་ཡང་མར་མཐའ་སྦྱོར་ལམ་དྲོད་ནས་སྐྱེ། མཚན་ཉིད་པ་མཐོང་ལམ་ནས་སྐྱེ་དམིགས་

༄༅། །མེད་ཀྱི་བྱམས་པ་མར་མཐའ་རོ་གཅིག་འབྲིང་པོ་ནས་སྐྱེ་བ་ཡིན། དེ་ཡང་དང་པོ་གཞི། བར་བ་ལམ། 
ཐ་མ་འབྲས་བུའི་ཚུལ་དུ་སྐྱེ་བའོ། ༈ གཉིས་པ་སྙིང་རྗེ་ལ་གསུམ་སྟེ། དང་པོ་གཞི་སེམས་ཅན་ལ་དམིགས་པའི་སྙིང་རྗེ་ནི། །
གོང་གི་མའི་དྲིན་དྲན་པའི་ངང་ནས་མ་འདི་རྣམས་ཀྱི་སྐྱིད་སྡུག་བལྟས་པས། འཁོར་བ་སྡུག་བསྔལ་གྱི་རྒྱ་མཚོ་འདི་ལ་འདོད་པ་བདེ་བ་
འདོད་ཀྱང་འདུག་པ་སྡུག་བསྔལ་དུ་འདུག་སྡུག་བསྔལ་གྱི་རྒྱུ་ལ་གནས། འབྲས་བུ་ལ་སྤྱོད།  དེ་སྤང་བའི་ཐབས་ལ་རྨོང་། ཐབས་ལ་
མཁས་པའི་དགེ་བའི་བཤེས་གཉེན་མི་བརྟེན་པ་དམུས་ལོང་ཁྲིད་མཁན་དང་བྲལ་བ་ལྟ་བུའི་མ་འདི་རྣམས་སྙིང་རེ་རྗེ། སྡུག་བསྔལ་གྱི་
འབྲས་བུ་ལ་སྤྱོད་པ་སྟེ། མ་ལ་ལ་དམྱལ་བ་བཙོ་བསྲེག་གི་སྡུག་བསྔལ། ལ་ལ་ནི་ཡི་དྭགས་ན་བཀྲེས་སྒོམ་གྱི་སྡུག་བསྔལ། ལ་

ལ་ནི་དུད་འགྲོ་ན་བཀོལ་སྤྱད་ཀྱི་སྡུག་བསྔལ་དེ་ལ་སོགས་པའི་ཉོན་མོངས་པ་དྲག་པོས་ཤེས་པ་རང་དབང་མེད་པས་མྱོས་པ་ལྟ་བུ་དེས་ཀུན་
ནས་བསླང་ནས་ལས་མི་དགེ་བ་སྣ་ཚོགས་སྤྱོད་པས་འབྲས་བུ་ངན་སོང་གི་སྡུག་བསྔལ་ཡང་དང་ཡང་དུ་མྱོང་བ་སྙིང་རེ་རྗེ། སྙམ་
དུ་སེམས་ཅན་ལ་དམིགས་པའི་སྙིང་རྗེ་བསྒོམ། གཉིས་པ་ནང་ཆོས་ལ་དམིགས་པའི་སྙིང་རྗེ་ལ་ཡང་། བདག་གི་མ་འདི་རྣམས་
བདེ་གཤེགས་སྙིང་པོ་ཅན་ལྷན་ཅིག་སྐྱེས་པའི་ཡེ་ཤེས་ཆོས་སྐུ་དུས་གསུམ་འགྱུར་བ་མེད་པ། རང་ཆས་མངོན་གསུམ་དུ་རྗེན་ནེ་འདུག
ཀྱང་ངོ་མ་ཤེས་པ་སྙིང་རེ་རྗེ་སྙམས་པའོ། ༈ གསུམ་པ་གསང་བ་དམིགས་མེད་ཀྱི་རྙིང་རྗེ་ནི། འོག་མ་གཉིས་གོམས་པའི་འབྲས་བུ་
བློ་འདས་མངོན་སུམ་དུ་རྟོགས་པས་རང་རྩལ་ཤར་བ་ཡིན་པས་བློས་བསྒོམ་པས་སྐྱེ་བ་མིན་ནོ། སྐྱེ་ཚུལ་ཀྱིས་འཚམས་བྱམས་པ་དང་འདྲ། ༈ །

༄༅། །གཉིས་པ་སྙིང་རྗེ་ལ་བརྟན་ནས་སེམས་བསྐྱེད་སྐྱེ་བས། སེམས་བསྐྱེད་ལ་གསུམ་སྟེ། དང་པོ་ཕྱི་སྨོན་པ་
པ་སེམས་བསྐྱེད་རྒྱུད་ལ་བསྐྱེད་པ་ལ་འདི་ལྟར་བསམ། བདག་གི་དྲིན་ཆེན་གྱི་ཕ་མ་སྡུག་བསྔལ་གྱིས་ཉམས་ཐག་པ་འདི་རྣམས་བདག 
གིས་ཅི་ལྟར་སྡུག་བསྔལ་ལས་བཏོན་ལ་བདེ་བ་ལ་འགོད། མ་འདི་རྣམས་སྡུག་བསྔལ་གྱི་རྒྱུ་འབྲས་འདི་དང་བྲལ་ནས་བདེ་བ་བླ་ན་མེད་པ་
དང་ལྡན་ན་རེ་དགའ་སྟེ། སེམས་ཅན་འདི་རྣམས་ཀྱི་སྡིག་པ་དང་སྡུག་བསྔལ་གྱི་ཚོགས་ཐམས་ཅད་བདག་ལ་སྨིན་ནས། བདག་
གི་དགེ་བ་དང་བདེ་བ་ཐམས་ཅད་སེམས་ཅན་ཐམས་ཅད་ལ་སྨིན་ན་རེ་དགའ་སྙམ་པའི་འདུན་པ་དྲག་པོ་བྱེད་ནས། མ་ནམ་མཁའ་དང་
མཉམ་པའི་སེམས་ཅན་ཐམས་ཅད་བདེ་བ་དང་ལྡན། སྡུག་བསྔལ་དང་བྲལ་ནས་མྱུར་དུ་བྱང་ཆུབ་རིན་པོ་ཆེ་ཐོབ་པར་བྱ། དེའི་ཆེད་དུ་

བདག་གི་ཚེ་འདི་ཉིད་ལ་དཔལ་རྡོ་རྗེ་འཆང་གི་གོ་འཕང་ཐོབ་པར་བྱ་སྙམ་པའི་སྨོན་པའི་སེམས་བསྐྱེད་རྒྱུད་ལ་ལྷང་ལྷང་མ་སྐྱེས་བར་དུ་ཞེ་ཐག 
པ་ནས་བསམ། ༑ ནང་འཇུག་པའི་སེམས་བསྐྱེད་ནི། དེའི་དོན་དུ་དུས་འདི་ནས་བཟུང་སྟེ། སངས་མ་རྒྱས་ཀྱི་བར་དུ་ལུས་ངག་
ཡིད་གསུམ་དགེ་བ་ལ་བཀོལ། ནམ་མ་ཤིའི་བར་དུ་ལུས་ངག་ཡིད་གསུམ་དགེ་བ་བཀོལ། དུས་ད་ནས་སང་ཉི་མ་ད་ཙམ་གྱི་བར་དུ་ལུས་
ངག་ཡིད་གསུམ་དགེ་བ་ལ་བཀོལ། དུས་ད་ལྟ་ཉིད་དུ་བླ་མ་ལ་གསོལ་བ་བཏབ་ཡི་དམ་གྱི་ལྷ་བསྒོམ། ཡན་ལག་བདུན་པའི་ཚོགས་
བསག ཕྱག་རྒྱ་ཆེན་པོ་ལ་མཉམ་པར་བཞག། དུས་ད་ནས་བཟུང་སྟེ་འཁོར་བའི་རྒྱ་མཚོ་མ་སྟོང་བར་དུ་རང་གི་ཞི་བདེ་སྐད་ཅིག་ཀྱང་
མི་བསྒྲུབ་པར་འགྲོ་བའི་སྡུག་བསྔལ་ཀྱི་ཁུར་བུ་ཁུར་ཞིང་ལུས་ལོངས་སྤྱོད་དགེ་བའི་རྩ་བ་ཐམས་ཅད་ལྟོས་པ་མེད་པར་བཏང་ནས་སེམས་ཅན་དོན་

༄༅། །བྱའོ་སྙམ་དུ་ཡུན་རིང་དུ་བསྒོམ་པས། དང་པོ་གཡེང་བ་ལ་མི་སྐྱེ། དེ་ནས་ཡུན་བསྲིང་ནས་མཎྜལ་འབུལ་
བྱང་ཆུབ་ཀྱི་སེམས་ཁྱད་པར་ཅན་རྒྱུད་ལ་སྐྱེ་བར་བྱིན་གྱིས་བརླབ་དུ་གསོལ། ཅེས་ཡང་ཡང་གསོལ་བ་བཏབ་པས་མྱུར་དུ་སྐྱེ་བ་ཡིན་ནོ། །
དེ་ལྟར་གཞན་སྦྱོར་བརྡ་ལས་བྱུང་བའི་སེམས་བསྐྱེད་འདི་ལ་མུ་གསུམ་སྟེ། རང་ཉིད་སྔོན་ལ་སངས་རྒྱས་ཐོབ་ནས་ད་བཟོད་སེམས་
ཅན་རྣམས་སངས་རྒྱས་ཀྱིས་པ་བཀོད་པ་འདོད་པ་དེད་དཔོན་ལྟ་བུའི་སེམས་བསྐྱེད་དང་། སེམས་ཅན་གཅིག་ཀྱང་མ་ལུས་པ་
སངས་རྒྱས་མ་ཐོབ་བར་ཏུ་རང་ཉིད་སངས་རྒྱས་བར་དམ་བཅའ་བ་ལུག་རྫི་ལྟ་བུའི་སེམས་བསྐྱེད་དང་། རང་གཞན་དུས་གཅིག་ལ་
སངས་རྒྱས་པ་མཉན་པ་ལྟ་བུའི་སེམས་བསྐྱེད་པ་དང་གསུམ་ལ་དམ་བཅའ་བའི་ཁྱད་ཡོད་པ་ལ། ༑ ཕག་མོ་གྲུབ་པ་ཡབ་སྲས་ཀྱི་བྱང་

ཆུབ་ཀྱི་སེམས་རིན་པོ་ཆེའི་གྲུ་གཟིང་ལ་བརྟན་ནས། ཐབས་མཁས་པ་དང་ཤེས་རབ་ཆེན་པོའི་སྐྱེ་བས་གཡབ་སྟེ། རང་གཞན་
ཐམས་ཅད་དུས་གཅིག་ལ་འཁོར་བའི་སྡུག་བསྔལ་གྱི་རྒྱ་མཚོ་འདི་ལས་བསྒྲལ་ནས། མྱང་འདས་ལ་མི་གནས་པར་བླ་ན་མེད་པའི་བྱང་
ཆུབ་ལ་བཀོད་པའི་བསམ་སྦྱོར་བརླབ་པོ་ཆེ་མཉན་པ་ལྟ་བུའི་སེམས་བསྐྱེད་འདི་བཞེད་པ་ཡིན། དང་པོ་སྡང་བའི་དགྲ་གནོད་པའི་
བགེགས། ཅེས་པ་གནོད་བྱེད་སྙིང་ཁུང་དུ་བཅུག་པ་དེ། འབྲི་གོང་པ་ཡབ་སྲས་ཀྱི་བློ་སྦྱོང་གི་ཁྱད་ཆོས་ཡིན། དེ་ཡང་
ཕན་འདོག་པ། གནོད་པ་བསྐྱལ་བ། ཕན་གནོད་མེད་པ་དང་གསུམ་ལ་སེམས་བསྐྱེད་མཉམ་པར་བསྒོམ་ལ། དང་པོ་མཉམ་
པར་བསྒོམ་ཀྱང་རང་རེ་ཐོག་མ་མེད་པའི་དུས་ནས་ཆགས་སྡང་ལ་རྒྱུད་གོམས་པས་རང་ཤུགས་ཀྱིས་ཡུལ་གསུམ་པོ་དེ་ལ་ཆགས་སྡང་རྨོང་

༄༅། །གསུམ་འོང་བ་དེ། དཔེར་ན་ཤིང་འཁྱོག་པོ་བསྲང་བ་ལྟར་གནོད་བྱེད་ཀྱི་སེམས་ཅན་དེ་ཁྱད་པར་དུ་
གཅེས་པར་སྙིང་ཁུང་དུ་བཅུག་པས། ཕན་འདོག་པ་དང་ཕན་གནོད་མེད་པའི་སེམས་གཉིས་ནོར་ལ་འགྲོ་སྟེ། འདིས་ནི་ཚད་
མེད་པའི་ལྷག་བསམ་མྱུར་དུ་སྐྱེ་བ་ཡིན། བར་ཆོད་ཀྱི་བདུད་གཅེས་པའི་སྙིང་པོར་བྱེད་པ་དགྲ་བོ་སྲིད་དུ་གཅོད་པ་དང་འདྲ་བར་ཐབས་
མཁས་པའི་ཁྱད་པར་ཡིན། ཁོ་རང་གི་དོན་ལ་ཁོ་རང་གིས་བར་ཆོད་བྱེད་པ་མི་སྲིད་བས་བསྲུང་བའི་མཆོག་ཡིན་ཏེ། ཞང་རིན་པོ་ཆེ་དང་། 
བུ་ཏོ་བའི་གཏམ་རྒྱུད་ལྟ་བུའོ། མཆན། མ་ནམ་མཁའ་དང་མཉམས་པའི་སེམས་ཅན་ཐམས་ཅད་ཅེས་པ་བསམ་པ་ཆེན་པོ། བདེ་བ་ལྡན་
པ་བྱམས་པ། སྡུག་བསྔལ་དང་བྲལ་བ་སྙིང་རྗེ། བླ་ན་མེད་པའི་བྱང་ཆུབ་ཐོབ་པར་བྱ་བ་དེ་སྨོན་པ་སེམས་བསྐྱེད། དེའི་

ཆེད་དུ་སངས་རྒྱས་ཀྱི་བར་དུ་ལུས་ངག་ཡིད་གསུམ་དགེ་བ་ལ་བཀོལ། སྙམ་པས་དུས་རིང་པོར་བྱིན་གྱིས་རླབས་པ། དུས་ད་ནས་
བཟུང་སྟེ་སང་ཉི་མ་ད་ཙམ་བར་དུ་ཅེས་པས་དུས་སྒོས་ཚིགས་སུ་བྱིན་གྱིས་རླབས་པ། བདག་མ་ཤིའི་བར་ཅེས་པས་དུས་ཐུང་ངུར་
བྱིན་གྱིས་བརླབ་པ། དེ་གསུམ་འཇུག་པ་སེམས་བསྐྱེད་དེ་ལྟར་དུས་རིང་ཐུང་གསུམ་དུ་བྱིན་གྱིས་བརླབ་པ་དེས་དགེ་བ་ལམ་དུ་
བསྒྲུབ་ཤིང་ལུང་མ་བསྟན་དགེ་བར་བསྒྱུར་ནས། སེོམས་སྐད་ཅིག་མ་རྒྱུན་དང་བཙས་པའི་རྟེན་འབྲེལ་གྱིས། ཚེ་རབས་ཐམས་
འབན་གོང་རྒྱལ་དང་བྲམ་ཟེ་སྒྲ་མཁན་གྱི་གཏམ་རྒྱུད་གསུངས་སོ། མཆན། ཡིན་ནོ། ཅད་དུ། བྱང་ཆུབ་ཀྱི་སེམས་མི་རྗེད་ཅིང་དགེ་བའི་བསམ་པ་
རྒྱུན་མི་ཆད་པའི་རྟེན་འབྲེལ། ༈ གསུམ་པ་གསང་བ་དོན་དམ་བྱང་ཆུབ་ཀྱི་སེམས་བསྐྱེད་ན། གདོད་ནས་སེམས་ཅན་ཐམས་

༄༅། །ཅད་ལ་གནས་པའི་ཆོས་ཀྱི་དབྱིངས་སྤྲོས་པའི་མཐའ་ཐམས་ཅད་དང་བྲལ་བ་སྟོང་ཉིད་སྙིང་རྗེའི་སྙིང་པོ་ཅན་
གྱི་སེམས་བསྐྱེད་པ་ནི་བླ་མའི་དྲིན་གྱིས་མངོན་སུམ་དུ་རྟོགས་པས། མ་རྟོགས་པའི་སེམས་ཅན་ལ་ཆོས་ཉིད་རང་ཆས་སུ་ཡོད་པ་ངོ་
མ་ཤེས་པའི་སེམས་ཅན། སྙིང་རེ་རྗེ་སྙམ་པའི་ཆོས་ལ་དམིགས་པའི་སྙིང་རྗེ་སྐྱེ། དེ་ལྟར་རྟོགས་པའི་རྩལ་སྙིང་རྗེར་ཤར་
བ་དེ་མེ་འབར་བའི་སྔོན་དུ་དུད་པ་ལྟར་འོང་བོའོ། སྙིང་རྗེའི་གཤིས་དོན་དམ་བདེན་པ། རྩལ་ཀུན་རྫོབ་བདེན་པ། དེ་གཉིས་
དབྱེར་མེད་པ་བདེན་གཉིས་དབྱེར་མེད། དེ་ཉིད་སོ་སོའི་སྐྱེ་བོའི་དུས་ན་དབང་བཞི་བའི་ཆོ་ག་ལྟར་བྱས་ནས་མོས་པས་བསྒོམ་པས་
སྦྱོར་ལམ་དྲོད་ནས་ཕྱོགས་མཐུན་སྐྱེ། མཐོང་ལམ་ནས་མངོན་སུམ་དུ་རྟོགས་པས་མཉམ་བཞག་དུ་དོན་དམ་བྱང་སེམས་སྦྱངས་

རྗེས་ཤེས་སུ་ཀུན་རྫོབ་བྱང་སེམས་སྦྱང་བའོ། དེ་ཡང་ཚོགས་ལམ་དང་པོ་ནས་རྒྱུན་མཐའི་བར་དུ་སྨོན་པས་གོང་དུ་དམ་བཅའ་ཤིང་
འཇུག་པའི་རིམས་པར་ཉམས་སུ་བླང་ཤིང་ཇེ་ཇེ་མཐར་ཕྱིན་དགོས་པའོ། དེ་ནས་བྱང་ཆུབ་ཀྱི་སེམས་ན་མྱུ་གུ་དང་འདྲ་ལ། བྱམས་
སྙིང་རྗེ་ཆུ་ལུད་དང་འདྲ་བས་ཡང་ཡང་བྲན་ནས། དུས་རྟག་ཏུ་འདུན་པ་དྲག་པོས་ཐ་ན་རྐང་བ་འདོག་པ་དང་འཇོག་པའི་བར་རམ། ཟན་
ཁམ་གཅིག་ཟ་བའི་པར་དུ་ཡང་མ་ཡེང་དྲན་པས་བཟུང་ཤིང་མི་རྗེད་པར་བསྐྱང་ངོ་། དགེ་བ་ཆ་ཆུང་གང་བྱེད་ཀྱང་དམ་པ་དྲུག་གིས་ཟིན་
པར་བྱེད་པ་སྟེ། དགེ་བ་ཆེ་ཆུང་གང་ཡིན་ཀྱང་། རང་འདོད་ཀྱི་དྲི་མ་མེད་པར་གཏོང་པ་དངོས་པོ་དམ་པ། དེ་སེམས་ཅན་གྱི་དོན་དུ་
བྱེད་པ་ཆེད་དུ་བྱ་བ་དམ་པ། སེམས་བསྐྱེད་དང་ལྡན་པ་རྟེན་དམ་པ། འཁོར་གསུམ་ཡོངས་སུ་དག་པ་དག་པ་དམ་པ། གཞན་

༄༅། །ཡང་དེ་ལ་བསྐུལ་ཤིང་སྦྱོར་བ་ཐབས་ལ་མཁས་དམ་པ། བྱང་ཆུབ་ཏུ་ཡོངས་སུ་བསྔོ་བ་བསྔོ་བ་དམ་པ་
སྟེ། དྲུག་པོ་དེའི་སྒོ་ནས་བྱང་ཆུབ་ཀྱི་སེམས་སྤེལ་བ་ཉལ་འགྲོ་འདུག་སྐས་ལ་འཛེག་པ་ལ་སོགས་པའི་བྱ་བྱེད་ཐམས་ཅད་བྱང་
ཆུབ་ཀྱི་སེམས་ཀྱིས་ཟིན་པར་བྱས་ཤིང་བློ་སྤྱད་པར་བྱའོ། ཕྱིས་མི་རྗེད་ཅིང་དྲན་པར་བྱེད་པ་ལ། ནག་པོའི་ཆོས་བཞི་སྤང་ཞིང་
དཀར་པོའི་ཆོས་བཞི་བསྟེན་དགོས་སྟེ། དེ་ལ་དུས་ནམ་ཡང་དྲན་ཤེས་བཞིན་དང་ལྡན་པས་ཡུལ། བླ་མ་དང་མཆོད་པར་འོས་
པ་ལ་བསམ་པ་བསླུ་སེམས་ཀྱིས་ཀུན་ནས་བསློང་སྟེ། སྦྱོར་བ་རྫུན་གྱི་ཆོག་གིས་དབུ་བསྐོར་ན། ཕ་རོལ་པོའི་དབུ་འཁོར་རུང་
མ་འཁོར་རུང་ཐུན་ཚོད་ལས་འདས་ན་ནག་པོའི་ཆོས་ཡིན་པས་སྤང་ལ། དེའི་གཉེན་པོར་སྲོག་གིས་ཕྱིར་ཡང་རྫུན་གྱི་ཚིགས་

མི་སྨྲ་བ་དེ་དཀར་པོའི་ཆོས་ཡིན་པས་ཉམས་སུ་བླང་། གཞན་ཡང་འགྱོད་པའི་གནས་མ་ཡིན་པ་དགེ་བ་བརླབ་པོ་ཆེ་བྱེད་པའམ། ལམ་
ཡང་དག་པ་ལ་འཇུག་པ་ལ་བསམ་པ་ཉོན་མོངས་པ་གར་ཡང་རུང་བས་དེ་ལ་སྨད་དེ་འགྱོད་པ་བསྐྱེད་པའི་ཚིག་བརྗོད་ན། ཕ་རོལ་
པོའི་འགྱོད་པ་སྐྱེས་རུང་མ་སྐྱེས་རུང་ཐུན་ཚོད་ལས་འདས་ན་ནག་པོའི་ཆོས་ཡིན་པས་སྤང་ནས་དེའི་གཉེན་པོར་གཞན་དགེ་བ་ལ་
ཡང་དག་པར་བསྐུལ་ཞིང་། ཐེག་པ་དམན་པ་ལ་མ་སྦྱོར་བར་ཐེག་པ་མཆོག་ལ་ཡང་དག་པར་འཛིན་དུ་འཇུག །དེ་ལ་ལེགས་
པར་བརྗོད་ཅིང་མཐུན་པས་དགའ་བ་དང་། རྗེས་སུ་ཡིད་རང་བསྒོམ་པ་དེ་དཀར་པོའི་ཆོས་ཡིན་པས་ཉམས་སུ་བླང་ངོ་། ཡང་
ཡུལ་བྱང་ཆུབ་སེམས་དཔའ་སེམས་བསྐྱེད་ཐོབ་ལ་མ་ཉམས་པ་གཅིག་ལ། བསམ་པ་ཞེ་སྡང་གིས་ཀུན་ནས་བསླང་སྟེ་སྦྱོར་བ་ངན་

༄༅། །དུ་སྨྲ་བ་མི་སྙན་པའི་ཚིག་སྨྲས་ན་སྤྱིའམ་སྒོས། དངོས་སམ་ལྐོག་གང་དུ་བརྗོད་ཀྱང་ཐུན་ཚོད་ལས་འདས་
ན་ནག་པོའི་ཆོས་ཡིན་པས། སྤངས་ནང་དེའི་གཉེན་པོར་སེམས་བསྐྱེད་པའི་བྱང་ཆུབ་སེམས་དཔའ་ལ་སྟོན་པའི་འདུ་ཤེས་དང་
ཡང་དག་པའི་སྔགས་པ་ཕྱོགས་བཅུར་བསྒྲག་གོ ། འདི་ལྟུང་བ་རྣམས་ཀྱི་ནང་ནས་ཤིན་ཏུ་ལྕིའོ། སེམས་ཅན་གང་ལ་ཡང་
ངན་དུ་མི་ལྟ་ཞིང་སྐྱོན་ནས་མི་སྨྲ་བ། དེ་དཀར་པོའི་ཆོས་ཡིན་པས་ཉམས་སུ་བླང་། ཡང་ཡུལ་སེམས་ཅན་མང་ཉུང་གང་ཡང་
རུང་བ་ལ་བསམ་པ་གཡོ་སྒྱུའི་སེམས་ཀྱིས་སྦྱོར་བ་ཐབས་སྣ་ཚོགས་ཀྱི་སྒོ་ནས་ཁ་དང་དོན་སོ་སོའི་སྤྱོད་པས་གཞན་མགོ་བསྐོར་ནས་
ཁེ་དང་རྒྱལ་ཁ་རང་གིས་བསྒྲུབ། གྱོང་དང་ཕམ་ཁ་མི་གཞན་ལ་བསྐུར་བ་དེ་ཐུན་ཚོད་ལས་འདས་ན་ནག་པོའི་ཆོས་ཡིན་པས་

སྤངས་ནས་དེའི་གཉེན་པོར་གཡོ་སྒྱུ་མེད་པར་སེམས་ཅན་གྱི་དྲུང་དུ་ལྷག་པའི་བསམ་པས་བདེ་བ་དང་ལེགས་པ་ཐམས་ཅད་
སེམས་ཅན་ལ་སྟེར། སྐྱོན་དང་དུཿཁ་ཐམས་ཅད་རང་གིས་བླང་ནས་བདག་གཞན་མཉམས་པ་དང་། དེ་ནས་རྗེ་བའི་བྱང་
ཆུབ་ཀྱི་སེམས་ལ་བློ་སྦྱང་བ་དེ་དཀར་པོའི་ཆོས་ཡིན་པས་ཉམས་སུ་བླང་ངོ་། དེ་དག་གིས་ཐུན་ཚོད་ལ་འདོད་པ་མི་འདྲ་བ་མང་དུ་
སྣང་ཡང་། ཕབ་མོ་གྲུ་པས། སྤྱན་སྔ་བའི་རྗེས་སུ་འབྲང་ནས་ཉིན་ཞག་གཅིག་གི་དྲུག་ཆ་ལ་བཞེད། ལྟུང་བའི་ངོ་བོ་རང་
དེ་བུ་ཏོ་པས། སེམས་ཅན་གང་རུང་གཅིག་སྡུག་ན་རུང་། བརླག་ན་རུང་སྙམ་པ་དེ་ཡིན་གསུང་། ༈ ཡང་དགོན་
པས། སེམས་ཅན་དུཿཁ་ཅན་དེ་མགོན་སྐྱབས་མེད་པ། རང་དེ་བསལ་བའི་ནུས་པ་ཡོད་པ། དེ་གཉིས་འཛོམ་

༄༅། །པས་དེའི་སྡུག་བསྔལ་མ་སེལ་ནས་ཡལ་བར་དོར་བ་དེ་ཡིན་གསུངས། ༈ སྤྱན་སྔ་བས། ངན་པ་ཁྱོད་
དང་སྐྱེ་བ་གཏན་དུ་འཕྲད་པར་མི་བྱའོ། བསམ་པ་དེ་ཡིན་གསུང་། ༈ དེ་ལ་ཡང་དགོན་པས། དེ་དག་ཀྱང་ཡིན་མོད་ཀྱི། དེ་
ཙམ་མ་ཚངས་ན་ཡང་བློས་སྤངས་སུ་འགྱུར་ཏེ། སྤྱིར་བྱང་སེམས་དེས། དང་པོ་བྱང་ཆུབ་མཆོག་ཏུ་སེམས་བསྐྱེད་པ་ན་སེམས་
ཅན་ཐམས་ཅད་བདག་གིར་བཟུང་ནས་སྡུག་བསྔལ་ཐམས་ཅད་རང་གིས་སྤྱི་བོའི་ཐོག་དུ་བླང་། ཅི་བྱེད་གཞན་དོན་དུ་བྱེད་ཅིང་སེམས་
ཅན་ཡོངས་སུ་མ་བཏང་བའི་སེམས་དེ་མ་ཉམས་པས། སེམས་ཅན་མང་ཉུང་གང་ཡང་རུང་བ་གཅིག་བདག་དུ་བཟུང་ནས། ཕན་
བཏག་པའི་སེམས་ཕྱིས་བཏང་ནས་ཁྱོད་རང་ཅི་དགའ་བགྱིས་སྙམ་པའི་བསམ་པ་ཐུན་ཚོད་ལས་འདས་པ་ན་སེམས་ཅན་བློ་སྤང་ཞིང་

ལྟུང་བ་ཕོག་པ་ཡིན། འདི་ལ་གནོད་པར་སེམས་པའི་བློ་སྤང་བ་དང་། ཡལ་བར་དོར་བའི་བློ་སྤང་བ་གཉིས་ལ། བློས་སྤངས་
ཀྱི་ནང་ནས་ལྟུང་བ་ལྕི་ཡང་ཡོད་ཀྱང་གཉིས་ཀ་ཐུན་ཚོད་ལས་འདས་ན་བློས་སྤངས་སུ་འགྲོ་བ་ཡིན། གསུང་པས་དྲན་པ་སྐད་ཅིག་ཀྱང་མ་
ཡེང་བའི་སྐད་ཅིག་དང་པོ་ནག་པོའི་ཆོས་སུ་སྐྱེས་ཀྱང་གཉིས་པར་ལྡོག་ནས་དཀར་པོའི་ཆོས་ལ་འཇུག ལྟུང་བར་འགྱུར་དུ་མི་བཞག་
ནས་འགྱོད་པ་དང་བཤགས་པར་བྱེད། བྱང་ཆུབ་སེམས་དཔའི་སྡོམ་པ་ལ་བསམ་པ་གཙོ་བོ་ཡིན་པས་དུས་རྟག་ཏུ་སེམས་རྣམ་པར་དག་
པ་སྐྱོང་བ་གལ་ཆེ། འདི་ཐུན་ཚོད་ལས་འདས་ན་གཞི་ནས་བླང་དགོས་པས་མ་བྱུང་བ་ལ་འབད་དགོས། ད་ལྟ་སྙིགས་མའི་དུས་སུ་
སེམས་ཅན་བྱ་བྱེད་ངན་པས་བཟང་ལེན་ངན་གྱིས་འཇལ་བ་དང་། རང་རེ་བདག་འཛིན་གོམས་སྟོབས་ཆེ་བས་བཟོད་སེམས་ཆུང་

༄༅། །བས་འདི་ཤིན་ཏུ་འབྱུང་ཉེ་བ་ཡིན་ནོ། དྲན་ཤེས་དང་ལྡན་པར་འབད་པ་གལ་ཆེའོ། འགའ་ཞིག་གིས་གནས་
ལུགས་ཀྱི་དོན་བསྒོམ་རྒྱུ་ཡོད་ན་བྱམས་སྙིང་རྗེ་འདི་ནི་དགོས་པ་སྐད། འདི་མེད་ན། གནས་སྐབས་སུ་གདུལ་བྱ་ལ་ཕན་མི་ཐོག །
མཐར་ཐུག་གཟུགས་སྐུ་རྣམ་གཉིས་མི་འབྱུང་། དེ་ལ་དགོངས་ནས་བཀའ་མདོ་རྒྱུད་ཐམས་ཅད་དུ། བྱམས་སྙིང་རྗེ་འདི་ཤིན་
ཏུ་བསྔགས། ༈ རྗེ་པད་མ་འབྱུང་གནས་ཀྱིས། །བློ་འདས་ཆོས་སྐུ་མི་འབྱུང་བའི། །དེ་བཞིན་ཉིད་ཀྱི་ཏིང་འཛིན་བསྒོམ། །
བློ་བྲལ་དེ་ཡི་ངང་ཉིད་ལས། །སེམས་ཅན་ཀུན་ལ་ཁྱབ་པ་ཡི། །བརྩེ་བའི་སྙིང་རྗེ་ཆེན་པོ་བསྒོམ། ཅེས་གསུངས་སོ། ༈ སངས་
རྒྱས་གསང་བས། །སྟོང་པ་ཉིད་དུ་རབ་གསལ་ནས། །སྙིང་རྗེའི་ཡུལ་ནི་བསྒོམ་པར་བྱ། ཅེས་གསུང་སོ། གསང་སྔགས་མ་ཧཱ་

ཡོ་གའི་རང་གཞུང་གི་ལམ་བསྒྲོད་པ་ལ་ལེའུ་དགུ་ཡོད་པ་ལས། གཅིག་སྙིང་རྗེ་ཆེན་པོའི་རྣལ་འབྱོར་གྱི་ལེའུ་ཡིན་པས་སོ། བྱམས་སྙིང་
རྗེའི་སྐབས་འདིར་ཐེག་ཆེན་ལ་སེམས་གཙོ་ཆེ། ཐེག་ཆུང་ལ་དངོས་པོ་གཙོ་ཆེ། འདི་ལ་དགོངས་ནས། བློ་སྦྱངས་མཁན་པོས། 
སྐྱིད་ཀྱི་ཡན་ལག་ཏུ་སྡུག་མ་ཚོལ། ཅེས་གསུངས་པས། རང་གི་ཉེ་དུ་གྲོགས་མཆེད་ལ་སོགས་ཤི་ན། དེ་དག་གིས་ཟས་
ནོར་དཔེ་ཆ་ཐམས་ཅད་རང་ལ་འོང་། ཡོན་བདག་ལ་སོགས་ལ་ན་ཚ་ཤི་ཆད་འོང་ན་ཚོགས་སོགས་འོང་། རང་དང་མཉམ་པའི་སྒོམ་
ཆེན་ཤི་ན་རང་གཅིག་པུ་ལ་སྐུ་བསོད་འོང་རང་གི་དགྲ་ཤི་ན་འཚེང་སྙམ་པ་ལྟ་བུ། རང་སྐྱིད་པའི་ཐབས་སུ་གཞན་སྡུག་པར་འདོད་པ་སྤང་
ངོ་། འདི་ཉེས་པ་ཆེ་ལ་འབྱུང་ཉེ་བས་འདི་ལ་ཟོན་བྱེད་པ་གལ་ཤིན་ཏུ་ཆེ་གསུངས་སོ། ཆོས་པ་ཉམས་ཆུང་བ་རྣམས་ལ་ཡང་ 

༄༅། །དངོས་སུ་དགྲ་མེད་ནའང་། དགྲ་གཉེན་འདི་བློའི་འཛིན་སྟངས་སུ་འདུག་པས། བླ་མ་སློབ་དཔོན་དགོན་སྡེ། 
ཡུལ་ཕྱོགས་ལ་སོགས་པའི་ཕྱོགས་ཆ་བཟུང་ནས་རང་ཕྱོགས་དང་གཞན་ཕྱོགས་སུ་བྱེ་སྟེ། གཞན་ཕྱོགས་ཀྱིས་གནོད་པ་སྤུ་ཙམ་ཡང་
མ་བསྐྱལ། རང་ཕྱོགས་ཀྱིས་ཕན་པ་སྤུ་ཙམ་གཅིག་མ་བཏག་ཀྱང་། ཕོ་རུས་ཆེ་བར་འདོད་པ་འགའ་ཞིག་དངོས་དེ་བས་ཀྱང་། །
ཞེ་སྡང་ཆེ་བའི་རིགས་འོང་བར་འདུག དགེ་བཤེས་ཆེ་རབ་གཉིས་འགྲན་ཟླར་ཡོད་པ་ལ། གཅིག་ལ་བུད་མེད་ཡོད་ཟེར་བ་ཐོས་ནས་
གཅིག་ན་རེ། ཉེ་གནས་ལ་ཇ་ཞིམ་པོ་གཅིག་སྐོལ། གཏམ་སྙན་པོ་གཅིག་ཐོས་བྱས་པས་ཉེ་གནས་ཀྱི་ཇ་བསྐོལ་ནས་དྲང་སྟེ། 
གཏམ་སྙན་ཅི་གསན་ཞུས་པས། འོ་སྐོལ་ཀྱི་འགྲིན་ཟླ་དེ་ལ་བུད་མེད་གཅིག་བྱུང་ངོ་ཟེར། དེ་ཀུན་སྤང་གྲགས་རྒྱལ་གྱི་གསན་

པས་ཁོང་ཞལ་ནག་གཏིང་གིས་སོང་པས་ཁོང་གི་གསུང་གིས་དེ་དང་དེ་གཉིས་སྡིག་པ་གང་ཆེ་འང་གསུང་བ་ཡིན་པར་འདུག་སྟེ། །
དེ་ཤིན་ཏུ་མེད་པར་འདུག་གསུངས། སྤྱོད་འཇུག་ལས། གལ་ཏེ་དགྲ་ཞིག་མི་དགའ་ན་ཡང་། །དེ་ལ་ཁྱོ་གང་ཅི་ཞིག་ཡོད། 
ཁྱོད་ཀྱི་ཡིད་སྨྱོན་ཙམ་གྱི་ནི། །དེ་ལ་གནོད་པའི་རྒྱུར་མི་འགྱུར། །ཁྱོད་ཀྱི་འདོད་པས་དུཿཁ་སྟེ། །གྲུབ་ནའང་ཁྱོད་ཅི་དགར་
ཞིག་ཡོད། །གལ་ཏེ་འཚིང་པར་གྱུར་ཞེ་ན། །དེ་ལས་ཕུང་བ་གཞན་ཅི་ཡོད། ཅེས་སོ། ཐེག་ཆེན་གྱི་ཆོས་སྒོར་ཞུགས་
ཀྱང་སེམས་བསྐྱེད་མ་སྐྱེ་ན་ཐེག་དམན་དུ་ལྟུང་ཉེན་ཡོད། དེ་བཞིན་གཤེགས་པ་ཞི་བའི་བློ་གྲོས་ཀྱང་། རང་དོན་དུ་སངས་
རྒྱས་ཀྱང་། གཞན་དོན་མ་བྱུང་བ་ནི། ལམ་ལ་སེམས་བསྐྱེད་མ་སྐྱེས་པའི་སྐྱོན་ཡིན། དེ་ལ་དགོངས་ནས། ༈ ནམ་

༄༅། །མཁའ་རྡོ་རྗེ་བས། ཆོས་ཐེག་ཆེན་གྱི་སེམས་བསྐྱེད་ལ་བླང་ལགས་ཀྱང་། །དོན་གཞན་ཕན་གྱི་ལས་སུ་
མ་སོང་བས། །རང་བདེ་འདོད་ཀྱི་དགེ་ལ་འབད་འབད་ནས། །ཕུག་ཐེག་དམན་གྱི་དམན་སར་ཕྱིན་པ་མཐོང་། ཅེས་སོ། སྐབས་
འདིར་སེམས་བསྐྱེད་སྤྱིའི་འཆིང་བཤད་ན། སེམས་བསྐྱེད་གྱི་ནང་བཞིན་བསྟན་པ་དག དེ་ཅི་ལྟར་ཉམས་སུ་ལེན་པའི་ཚུལ་
གཉིས། དང་པོ་ལ་གསུམ། རྒྱུ་ངོ་བོ་འབྲས་བུའོ། རྒྱུ་ལ་ཆགས་པའི་རྟེན། ཉེར་ལེན་གྱི་རྒྱུ། ལྷན་ཅིག་བྱེད་
པའི་རྐྱེན་དང་གསུམ་སྟེ། དང་པོ་ཆགས་པའི་རྟེན་ལ་གཉིས། ལུས་ཀྱི་དོན་ལྷ་མིའི་ལུས་ཕུན་སུམ་ཚོགས་པ་ཡིན། སེམས་
ཀྱི་རྟེན་ནི་སྐྱབ་འགྲོ་ཁྱད་པར་ཅན་ཡིན་ནོ། ༈ གཉིས་པ་ཉེར་ལེན་གྱི་རྒྱུ་ལ་གསུམ་ཏེ། ཆེད་དུ་བྱ་བ་སེམས་ཅན་གྱི་ངང་ཚུལ་ཤེས་

པས་སྙིང་རྗེ་དང་། གཉིས་པ་རྒྱལ་བ་སྲས་བཅས་ལ་དང་བའི་དད་པ་ཁྱད་པར་ཅན་སྐྱེ་བ་དང་། གསུམ་པ་འབྲས་བུ་རྫོགས་པའི་
སངས་རྒྱས་ཐོབ་པར་འདོད་པ་ལ་སྐྱེ་བ་ཡིན་ནོ། གསུམ་པ་ལྷན་ཅིག་བྱེད་པའི་རྐྱེན་ནི། ཡང་དག་པ་དགེ་བའི་བཤེས་གཉེན་ལ་
བརྟེན་ནས། ཆོ་ག་ཕུན་སུམ་ཚོགས་པ་ལས་སྐྱེ་བ་ཡིན། གཉིས་པ་ངོ་བོ་ལ་དོན་དམ་དང་། ཀུན་རྫོབ་སེམས་བསྐྱེད་གཉིས་
ཉན་རང་ལའང་ཡོད་མོད་ཀྱི། འདིར་ཐེག་ཆེན་སེམས་བསྐྱེད་པའི་ངོ་བོ་ལ་གསུམ་སྟེ། མཚན་ཉིད། སྒྲ་དོན། དབྱེ་བ་
དང་གསུམ་མོ། དང་པོ་ནི། དོན་གྱིས་ངོ་བོ་སྣང་བ་ཅན་གང་ཞིག་ཁྱད་པར་གཞན་དོན་དུ་རྫོགས་པའི་བྱང་ཆུབ་ཐོབ་པར་འདོད་པའོ། 
དེ་ལའང་གཞན་དོན་འབྲས་བུ་ཙམ་ཐོབ་པར་འདོད་པ་ནི། སྨོན་པ་སེམས་བསྐྱེད་ཡིན་ལ། རྒྱུ་ལ་འཇུག་པར་འདོད་པ་ནི་འཇུག་

༄༅། །པ་སེམས་བསྐྱེད་ཡིན་ན། གཉིས་པ་མཚོན་བྱའི་སྒྲ་དོན་ནི། སེམས་ཅན་མ་ལུས་པའི་དོན་དུ་རྫོགས་
པའི་སངས་རྒྱས་ཐོབ་པར་བྱའོ་ཞེས་སེམས་རྒྱ་ཆེན་པོ་བསྐྱེད་པས་ན་སེམས་བསྐྱེད་ཅེས་བྱའོ། སེམས་བསྐྱེད་འདིའི་སྐབས་
ལ་མཁས་པ་འགའ་ཞིག་གིས། འདོད་པ་སེམས་བསྐྱེད་ཡིན་པས་འདོད་པ་དང་སྨོན་ལམ་ཐོགས་མེད་ཀྱིས་སེམས་བསྐྱེད་ཡིན་
པར་འདོད་པ་དང་། །འདུན་པ་དབྱིགས་གཉེན་གྱི་སེམས་བསྐྱེད་ཡིན་པར་འདོད་པ་དང་། ཡིད་འཕགས་གྲོལ་སྡེས་དགེ་བའི་ལངས་
པ་སེམས་བསྐྱེད་ཡིན་པར་འདོད་པ་དང་། སེམས་སེམས་བསྐྱེད་ཡིན་པར་འདོད་པ་དང་། སེམས་བྱུང་སེམས་བསྐྱེད་
ཡིན་པས་འདོད་པ་དང་། འདི་རྣམས་རྒྱ་གར་སེང་གེ་བཟང་པོ་ཨརྱ་དྷེ་བས་གྱི་པཎྜི་ཏ་མི་འདྲ་བ་རྣམས་ཀྱི་ཨརྱ་དེ་བ་དེ། བཞེད་བཞུད་

ཡིན་ཟེར་འདུག་སྟེ། ཁོ་བོ་ནི་འདི་འདི་ལ་དགོངས། འདི་འདི་ལ་དགོངས་ཟེར་རྒྱུ་ཡོད། འདིར་ཡི་གེ་མང་དོགས་པའི་ཕྱིར་མ་སྨྲས་
སོ། ༈ གསུམ་པ་མཚན་གཞིའི་རང་བཞིན་ལ་གཉིས་ངོ་བོ་དང་། དབྱེ་བའོ། དང་པོ་ནི། ཡིད་ཀྱི་རྣམ་པར་ཤེས་པ་
དགེ་བར་སྐྱེས་པ་གྲོགས་སེམས་བྱུང་འདུན་པ་སོགས་དང་མཚུངས་པར་ལྡན་པ་གཞན་དོན་དུ་རྫོགས་པའི་བྱང་ཆུབ་ལ་དམིགས་པ་ཞིག་
སེམས་བསྐྱེད་ཀྱི་ངོ་བོ་ཡིན་ནོ། གཉིས་པ་དབྱེ་བ་ལ་གསུམ་ཏེ། ངོ་བོའི་སྒོ་ནས་དབྱེ་ན་སྨོན་འཇུག་གཉིས། ས་འཚམས་
ཀྱི་སྒོ་ནས་དབྱེ་ན་བཞི། ཚོགས་སྦྱོར་ན་ཡོད་པ་མོས་པས་སྤྱོད་པའི་སེམས་བསྐྱེད། ས་དང་པོ་ནས་འདུན་པའི་བར་ན་ཡོད་པ་ལྷག་
བསམ་རྣམ་པར་དག་པའི་སེམས་བསྐྱེད། དག་པས་གསུམ་ན་ཡོད་པ། རྣམ་པར་སྨིན་པའི་སེམས་བསྐྱེད། ས་བཅུ་པ་ན་

༄༅། །ཡོད་པ་སྒྲིབ་པ་སྤང་བའི་སེམས་བསྐྱེད། གྲོགས་ཀྱི་སྒོ་ནས་ཉི་ཤུ་རྩ་གཉིས་ཡོད་པ། འདི་རྣམས་ཀྱི་
དོན་ནི་གཞན་དུ་ཤེས་པར་བྱའོ། འདིར་མན་ངག་ལག་ལེན་གྱི་སྐབས་ཡིན་པས་ཞིབ་བར་མི་སྤྲོའོ། ༈ སྤྱི་དོན་བཞི་པ་བསྒྲིབ་
གཉིས་དག་པར་བྱེད་པ་ལ་ཡི་གེ་བརྒྱ་བའི་བསྒོམ་བཟླས་འདི་གལ་ཆེའོ། ༈ ཨུ་རྒྱན་པད་མས། །ཕྱིན་རླབས་དངོས་གྲུབ་
ཀུན་གྱི་གེགས། །བསྒྲིབ་པ་རྣམ་གཉིས་ཡིན་པའི་ཕྱིར། །དེ་དག་བྱང་བ་རབ་ཏུ་གཅེས། ཅེས་པ་དང་། ཞི་བ་ལྷའི་
ཞལ་ནས། །སྤང་བྱ་སྡིག་པའི་སྒོ་དྲུག་དེ། །སྦྱོང་བྱེད་གཉེན་པོ་སྟོབས་བཞིས་སྦྱངས། །སྦྱང་ཚུལ་སྦྱོར་དངོས་རྗེས་གསུམ་
སྟེ། །རང་བཞིན་དག་པའང་སྔོན་དུ་འགྲོ། འདི་རྣམས་ཀྱི་དོན་རྒྱས་པར་བཤད་རྒྱུ་ཡོད་ཀྱང་། ཡི་གེ་མང་དོགས་པའི་ཕྱིར་

རོ། སྡིག་པ་སྟོབས་བཞིའི། སྒོ་ནས་བཤགས་དགོས་ཏེ། ཆོས་བཞི་བསྟན་པའི་མདོར། རྣམ་པར་སུན་འབྱིན་པའི་སྟོབས་
ནི། སྡིག་པ་མི་དགེ་བའི་ལས་ལ་འགྱོད་པ་དང་ལྡན་པའོ། གཉེན་པོའི་ཀུན་ཏུ་སྤྱོད་པའི་སྟོབས་ནི་བཤགས་པ་དང་ལྡན་པའོ། །
ཉེས་པ་ལས་ངེས་པར་སོར་ཆུད་པའི་སྟོབས་ནི་སྡིག་པ་ཕྱིས་མི་བྱེད་པའི་སྡོམ་པ་ཡང་དག་པར་སྲུང་བའོ། རྟེན་གྱི་སྟོབས་ནི། དཀོན་
མཆོག་གསུམ་དང་མི་བྲལ་བའོ། བྱམས་པ་ཆོས་བཞི་པོ་དེ་དག་དང་ལྡན་ན། སྡིག་པ་ཐམས་ཅད་ཟིལ་གྱིས་ནོན་ཅིང་སྤང་བར་
འགྱུར་རོ། ཅེས་གསུངས་པས། དང་པོ་སུན་འབྱིན་པའི་སྟོབས་ནི་བདག་དང་སེམས་ཅན་ཐམས་ཅད་ཀྱི་ཚེ་རབས་ཐོག་མ་མེད་པ་ནས་
བསགས་པའི་སྡིག་པ་མི་དགེ་བའི་ལས་ལ་དུག་ཁོང་དུ་སོང་བ་ལྟ་བུའི་འགྱོད་པ་དྲག་པོ་བྱེད་པའོ། དེ་དག་པར་བྱེད་པ་ལ་རྡོ་རྗེ་སེམས་

༄༅། །དཔའི་བསྐྱེད་རིམ་ལ་སོགས་པ་སྟེ། སྐུ་གསུང་ཐུགས་སྙིང་པོ་བསྟན་པའི་རྒྱུད་དུ། །སངས་རྒྱས་
མ་ལུས་ཐམས་ཅད་ཀྱི། །རེ་རེའི་བསྐྱེད་རྫོགས་གྲངས་ལས་འདས། །མ་ལུས་ཀུན་བསྒྲུབ་འདི་ལྟར་བྱ། །ཧཱུཾ་ལས་བླ་མ་རྡོ་རྗེ་
སེམས། ཅེས་པས། གཉིས་པ་རྟེན་གྱི་སྟོབས་ནི། རང་གིས་ལུས་སྐྱིལ་དཀྲུང་དུ་བཅས་པས། སེམས་ཅན་ཐམས་
ཅད་ཀྱི་དོན་དུ་རྡོ་རྗེ་འཆང་གི་གོ་འཕང་ཐོབ་པར་བྱ། དེའི་ཆེད་དུ་ཡི་གེ་བརྒྱ་པའི་སྒོ་ནས་རང་གཞན་གྱི་སྡིག་སྒྲིབ་ཐམས་ཅད་སྦྱང་
སྙམ་དུ་སེམས་བསྐྱེད། དེ་ནས་རང་གི་སྤྱི་བོར་རྡོ་རྗེ་སེམས་དཔའ་སྐུ་མཆོག་དཀར་པོ་ཞལ་གཅིག་ཕྱག་གཉིས་པ། དར་དང་
རིན་པོ་ཆེའི་རྒྱན་གྱིས་བརྒྱན་པ། དེའི་གནས་གསུམ་དུ། ཨོཾ་ཨཿཧཱུཾ། གསུམ་བཀོད་པའི་ཐུགས་དཀར་ཟླ་བའི་སྟེང་དུ་རྡོ་རྗེ་རྩེ་ལྔ་

པའི་ལྟེ་བར་ཧཱུཾ་དཀར་པོ་འོད་ཟེར་འཕྲོ་བ། དེའི་མཐའ་མར་ཡི་གེ་བརྒྱ་པས་བསྐོར་བ་ལ་དམིགས་སྟེ། ཨརྒྷཾ་ལ་སོགས་པས་མཆོད་
ནས། །རྡོ་རྗེ་སེམས་དཔའ་སེམས་དཔའི་ཆེ། །རྡོ་རྗེ་དེ་བཞིན་གཤེགས་པ་ཀུན། །རྡོ་རྗེ་དང་པོ་ཀུན་ཏུ་བཟང་། །ཕྱག་འཚལ་
རྡོ་རྗེ་སེམས་དཔའ་ལའོ། ཅེས་པས་བསྟོད། དེ་ནས་གཉེན་པོ་ཀུན་ཏུ་སྤྱོད་པའི་སྟོབས་ནི། སེམས་སྐད་ཅིག་ཀྱང་མ་ཡེངས་
བར་ཧཱུཾ་ལ་གཏད་ནས་ངག་གིས་ཡིག་བརྒྱ་བཟླས་པས་སྡིག་པ་དག་པར་གསུང་སྟེ། ༈ མེ་ཏོག་བཀོད་པའི་རྒྱུད་དུ། །བླ་མ་རྡོ་རྗེ་
སེམས་བསྒོམས་ནས། །རང་བྱུང་ཡི་གེ་བརྒྱ་པའི་མཐུས། །སྒྲིབ་པ་རྣམ་གཉིས་བྱང་བར་འགྱུར། ཅེས་གསུངས་པས་ཡིག་བརྒྱ་
ནི་སངས་རྒྱས་ཐམས་ཅད་ཀྱི་སྙིང་པོ་ཡིན་ཏེ། ༈ སའི་སྙིང་པོའི་མདོར། ཡི་གེ་བརྒྱ་པ་འདི་སངས་རྒྱས་སྟོང་རྩ་གཉིས་ཀྱི་

༄༅། །སྙིང་པོར་གསུང་། ཀླུ་སྒྲུབ་ཀྱིས། །ལུས་ངག་ཡིད་གསུམ་ཉེས་བྱས་ལ། །ལུས་ཀྱིས་དཀྱིལ་
འཁོར་མཆོད་རྟེན་ལ། །ངག་གིས་ཡི་གེ་བརྒྱ་པའོ། །ཡིད་ཀྱིས་སྒྱུ་མའི་དོན་ཤེས་བྱ། ཅེས་གསུང་པས། རྡོ་རྗེ་སེམས་དཔའི་
ཐུགས་ཀ་ནས། འོད་ཟེར་ལྕགས་ཀྱུ་ལྟ་བུར་འཕྲོས། ཕྱོགས་བཅུའི་སངས་རྒྱས་བྱང་ཆུབ་སེམས་དཔའ་ཐམས་ཅད་ཀྱི་ཐུགས་
རྒྱུད་བསྐུལ་ནས། ལྷ་དཔའ་བོ་གཅིག་པའི་ཐུགས་ཀ་ནས། ཡབ་ཡུམ་གཉིས་ཞལ་སྦྱོར་རྣམས་ཀྱི་སྦྱོར་འཚམས་ནས་
ཐུགས་གཉིས་སུ་མེད་པའི། ཡེ་ཤེས་ཀྱི་བདུད་རྩི་འོད་ཟེར་གྱི་ཚུལ་དུ་སྤྱན་དྲངས། རྡོ་རྗེ་སེམས་དཔའི་སྐུ་ལ་ཐིམ་པས་
སྐུ་ལུས་རྐྱལ་པ་ཞོས་གང་བ་ལྟ་བུ་ཡོད་པ་དེ་ཞབས་གཡས་པའི་ཐེའུ་ཆེན་གྱི་རྒྱུད་ནས་རང་གིས་ཚད་བུག་དུ་བྱུང་། རྩ་ཐམས་ཅད་

ཀྱི་ནད་དུ་སོང་། ཚེ་རབས་ཐོག་མ་མེད་པ་ནས་བསགས་པའི་ལས་ཉོན་མོངས་པའི་སྒྲིབ་པ། དམ་ཚིགས་ཆགས་ཉམས་སྡིག་སྒྲིབ་
དང་ནད་གདོན་བསྒོམ་སྐྱོན་ལ་སོགས་པ་ནག་པོའི་ས་བོན་ཐམས་ཅད་དུད་ཁུའི་རྣམ་པར་ཡན་ལག་གིས་རྩེ་བ་སྤུའི་བུ་ག་འོག་སྒོ་ནས་
མར་ནག་ནུ་རུ་རུ་ནང་ནས་ཕྱིར་དེད་པ་དབང་ཆེན་གསེར་གྱི་ས་གཞི་ལ་ཐིམ་སྟེ། ལུས་ཤེལ་སྒོང་དག་པ་བཞིན་སོང་བས་ཟག་པ་མེད་
པའི་ཡེ་ཤེས་རྒྱུད་ལ་སྐྱེ་བར་བསམ་པའི་ངང་དུ་བཟླས་པ་སྟེ། ༈ ༈ ༈ རྡོ་རྗེ་སེམས་དཔའི་གླུའི་རྒྱུད་དུ། །རང་བྱུང་ཐིག་ལེ་
ཡི་གེ་བརྒྱ། །སངས་རྒྱས་ཀུན་གྱི་ས་བོན་སྟེ། ཉམས་ཆགས་ཐམས་ཅད་འཇོམ་པར་བྱེད། ཅེས་གསུང་པས། ༈ དག་
ཏུ། ཨཱོཾ་སྔགས་ཀྱི་འགོ་འདྲེན་སྟེ་བཛྲ་ནི་རྡོ་རྗེ་ས་ཏྭ་ནི་སེམས་དཔའ། ས་མ་ཡ་དམ་ཚིག་སྟེ་མ་ནུ་པཱ་ལ་ཡ་རྗེས་སུ་སྐྱོང་བཛྲ་རྡོ་རྗེ་ས་ཏྭ་སེམས་

༄༅། །དཔའ་ཏེ་ནོ་པ་ཏིཥྛ་ཉེ་བར་བཞུགས་ཤིག་ཌི་ཌྷོ་མེ་བྷ་ཝ་ནི་བདག་ལ་བརྟེན་པར་གྱུར་ཅིག སུ་ཏོ་ཥྱོ་མེ་བྷ་ཝ་ནི་བདག་
ལ་དགྱེས་པར་གྱུར་ཅིག་པའོ། ཨ་ནུ་རཀྟོ་མེ་བྷ་ཝ་ནི་བདག་ལ་རྗེས་སུ་ཆགས་པར་གྱུར་ཅིག སུ་པོ་ཥྱོ་མེ་བྷ་ཝ་ནི་བདག་ལ་ནི་ཤིན་ཏུ་
རྒྱས་པར་གྱུར་ཅིག་པའོ། སརྦ་སིདྡྷི་མེ་པྲ་ཡ་ཙ་ནི་དངོས་གྲུབ་ཐམས་ཅད་བདག་ལ་རབ་ཏུ་སྩོལ་ཅིག་པའོ། སརྦ་ཀརྨ་སུ་ཙ་མེ་ནི་བདག་
ལ་ལས་ཐམས་ཅད་ཚང་བར་མཛོད་ཅིག་པའོ། ཙི་ཏཾ་ཤྲི་ཡཾ་ཀུ་རུ་ནི་སེམས་ཀྱི་དཔལ་ཏུ་མཛོད་ཅིག་ཧཱུཾ་ནི་བཞུགས་པའི་ས་བོན་ཡིན་ལ། 
ཧ་ཧ་ཧ་ཧ་ནི་ཡེ་ཤེས་ཧོ་གཉིས་ཉིད་དབང་དུ་གྱུར་ཅིག བྷ་ག་ཝན་ནི་བཅོམ་ལྡན་འདས། སརྦ་ཏ་ཐཱ་ག་ཏ་ནི་དེ་བཞིན་གཤེགས་པའོ། བཛྲ་
མ་མེ་མུཙྪ་ནི་རྡོ་རྗེས་བདག་ལ་རབ་ཏུ་གྲོལ་བར་མཛོད་ཅིག བཛྲ་ས་ཏྭ་བྷ་ཝ་ནི་རྡོ་རྗེ་སེམས་དཔའ་ཅན་དུ་གྱུར་ཅིག མ་ཧཱ་ས་མ་ཡ་ས་ཏྭ་ཨཿདམ་

ཚིག་ཆེན་པོའི་སེམས་དཔའ་ཞེས་པའོ། སྐུའི་དམ་ཚིག་ཉམས་ན་རྣམ་སྣང་གི་ཡིག་བརྒྱ། ཨཱོཾ་ཙཀྲ་ས་ཏྭ་ས་མཱ་ཡ། གསུང་ལ། གསུང་
ལ་སྣང་མཐའི་ཡིག་བརྒྱ་པདྨ་ས་ཏྭ་ས་མ་ཡ། ཡོན་ཏན་ལ་རཏྣ་ས་མ་ཡ། ཕྲིན་ལས་ལ་ཀརྨ་ས་ཏྭ་ས་མ་ཡ། ༈ པད་མས། དཀར་
དམར་ནག་སུམ་བརྒྱ་བཟླས། མཆོད་དང་བསྐང་ངོ་། ཅེས་གསུང་པ་ལྟར་སྤྲོ་བསྡུ་བྱ། ཐུན་བཞག་ཁར་རྡོ་རྗེ་སེམས་དཔའི་དཔྲལ་
བར་ཨོཾ་དཀར་པོ་ལ་ཤེས་པ་གཏད། ཨོཾ་བཛྲ་ས་ཏྭ་ཨོཾ། ཅེས་བདུན་སོགས་བཟླས་པས་འོད་ཟེར་དཀར་པོ་གསུམ་བྱུང་ལུས་ཀྱི་མི་
དགེ་བ་གསུམ་ལ་སོགས་པ་དག ཡང་མགྲིན་པར་ཨཱཿདམར་པོ་ལ་ཤེས་པ་གཏད་ནས་ཨོཾ་བཛྲ་ས་ཏྭ་ཨཱཿཅེས་པས་འོད་ཟེར་དམར་
པོ་བཞི་བྱུང་བས་ངག་གི་མི་དགེ་བ་བཞི་ལ་སོགས་པ་དག ཡང་ཐུགས་ཀར་ཧཱུཾ་སྔོན་པོ་ལ་ཤེས་པ་གཏད་ནས། ཨོཾ་བཛྲ་ས་ཏྭ་ཧཱུཾ་ཅེས་བཟླས་

༄༅། །པས་འོད་ཟེར་སྔོན་པོ་གསུམ་བྱུང་བས་ཡིད་ཀྱི་མི་དགེ་བ་གསུམ་ལ་སོགས་པ་དག་པར་བསམ་ནས། དབང་
འདི་ལ་ཡང་ན། ཨཱོཾ་ཨཱཿཧཱུཾ། གསུམ་བཟླ། གོང་ལྟར་མཆོད་བསྟོད་བྱས་ནས། །བདག་ནི་མི་ཤེས་རྨོང་བ་ཡིས། །དམ་
ཚིག་ལ་ནི་འགལ་ཞིང་ཉམས། །གཙོ་བོ་རྡོ་རྗེ་འཛིན་པ་སྟེ། །ཐུགས་རྗེ་ཆེན་པོའི་བདག་ཉིད་ཅན། །འགྲོ་བའི་གཙོ་ལ་བདག་
སྐྱབས་མཆི། སྡིག་པ་དང་སྒྲིབ་པ་ཉེས་པ་དྲི་མའི་ཚོགས་ཐམས་ཅད་དག་པར་མཛད་དུ་གསོལ། ཅེས་གསོལ་བ་གདབ་པས་
རྡོ་རྗེ་སེམས་དཔས་རིགས་ཀྱི་བུ་ཁྱོད་ཀྱི་སྡིག་པ་ཐམས་ཅད་དག་གོ་གསུང་ནས་གནང་བ་བྱིན་པར་བསམ་ཞིང་སྤྱི་བོར་ཐིམ་པས་
ལུས་ཤེལ་སྒོང་དག་པ་ལྟར་སོང་བར་བསམ་པ་ནི་སོར་ཆུད་པའི་སྟོབས་ཏེ། ༈ དགོང་པ་ཚིགས་གསུམ་པའི་རྒྱུད་ལས། །རྡོ་རྗེ་

སེམས་དཔའ་བསྒོམ་ནས་ནི། །སྔགས་ཀྱང་རབ་ཏུ་བཟླ་བྱེད་པ། །དེ་ཡི་སྡིག་ཀུན་བྱང་ནས་ཀྱང་། །རྡོ་རྗེ་སེམས་དཔའ་འདྲ་བར་
འགྱུར། ཅེས་གསུང་པས། དེ་ལྟར་སྟོབས་བཞི་དང་ལྡན་པའི་སྒོ་ནས་སྡིག་པ་བཤགས་ན་ཐམས་ཅད་བྱང་བར་གསུང་སྟེ། ཐར་
པ་ཕྱོགས་སུ་རྒྱས་པའི་མདོར། །སོ་སོ་སྐྱེ་བོ་ལ་ལ་ཞིག །དེ་བཞིན་མཐོལ་འཚང་བྱེད་ནུས་ན། །རྩ་བ་བཞི་དང་མཚམས་མེད་ལྔ། །
ལོག་སྤྱོད་པར་གྱི་སྡིག་བྱང་སྟེ། །སངས་རྒྱས་འགྲུབ་པར་གདོན་མི་ཟ། །མ་དད་པ་ནི་མ་གཏོགས་སོ། ༈ གསེར་འོད་དམ་
པའི་མདོར། གང་གིས་བསྐལ་བ་སྟོང་རྣམས་སུ། །ཤིན་ཏུ་མི་བཟད་སྡིག་བགྱིས་པ། །ལན་ཅིག་རབ་ཏུ་བཤགས་པ་ཡིས། །
དེ་དག་ཐམས་ཅད་བྱང་བར་འགྱུར། ཅེས་པ་དང་། གཞན་ཡང་ན་རག་དོང་སྤྲུག་ལས། འདི་དག་དུས་གཅིག་ལ་ལན་བརྒྱ་རྩ་

༄༅། །བརྒྱད་བཟླས་ན། ཆགས་ཉམས་ཐམས་ཅད་བསྐང་སྟེ་ངན་སོང་དུ་ལྟུང་བ་ལས་ཐར་བར་འགྱུར་རོ། ཅེས་
གསུང་པས་གཉེན་པོ་ལ་ཐེ་ཚོམ་མི་ཟ་བ་དང་བས་བཤགས་ན་སྡིག་པ་ཐམས་ཅད་བྱང་བར་འགྱུར་རོ། གཉིས་པ་ནང་ཧེ་རུ་ཀའི་ཡིག་
བརྒྱ་ནི། རང་གིས་སྤྱི་བོར་རྡོ་རྗེ་སེམས་དཔའ་སྔར་དང་འདྲ་བའི་པང་དུ་ཡུམ་རྡོ་རྗེ་སྙེམས་མ་དཀར་མོ་གྲི་གུག་དང་ཐོད་ཁྲག་བསྣམས་
པ། ཞལ་གཅིག་ཕྱག་གཉིས་པའི་ཐུགས་དཀར་ཧཱུཾ་གི་མཐའ་བསྐོར་དུ་ཡི་གེ་བརྒྱ་པར་བསྐོར་བ་ལ་ཤེས་པ་གཏད་ནས། ཨོཾ་ཤྲི་ཧེ་
རུ་ཀ་ས་མ་ཡཱ། ཅེས་སོགས་གོང་བཞིན་ནོ། གསུམ་པ་གསང་བ་དོན་དམ་སྟོང་ཉིད་རྟོག་པའི་ཡི་གེ་བརྒྱ་བས་མ་རིག་པ་དངོས་འཛིན་
གྱི་སྡིག་སྒྲིབ་བྱང་བ་ནི། ༈ མཚན་བརྗོད་དུ། །ཐིག་ལེ་སྟོང་པ་ཡི་གེ་བརྒྱ། ཅེས་དང་། མེ་ཏོག་བཀོད་པའི་རྒྱུད་དུ། །

རང་བྱུང་ཡི་གེ་བརྒྱ་པའི་མཐུས། །སྒྲིབ་པ་རྣམས་གཉིས་བྱང་བར་འགྱུར། ཅེས་པས་ཐིག་ལེ་ཐབས། སྟོང་པ་ཤེས་རབ་
དེ་གཉིས་དབྱེར་མེད་པའི་སྟོང་ཉིད་སྙིང་རྗེ་དབྱེར་མེད་དེ་ཐབས་ཤེས་ཟུང་འཇུག དེ་ལྟར་རྟོག་པས་མ་རྟོག་པའི་ཐད་ཀྱི་མ་རིག་པ་དང་
སར་དག་པས་མུན་པ་ལ་སྒྲོན་མ་བཀྱག་པ་ལྟར། དངོས་འཛིན་ལས་དང་ཉོན་མོངས་པའི་སྒྲིབ་པ་རང་ཤུགས་ཀྱིས་དག དེའི་ངང་ལ་
བརྟན་པ་ཐོབ་པས་རྗེས་ཤེས་ཀྱི་རྟོག་མེད་ལུང་མ་བསྟན་མེད་པས་ཤེས་སྒྲིབ་དག་པ་སྟེ། ༈ ཏེ་ལོ་པས། །རང་སེམས་འོད་གསལ་རྟོགས་
པའི་སྐད་ཅིག་གིས། བསྐལ་པར་བསགས་པའི་མ་རིག་སྡིག་སྒྲིབ་སེལ། ཆོས་འབྱུང་བ་མེད་པའི་མདོར། གསོལ་བ་ཅི་ཙམ་གྱིས་
ལས་ཀྱི་སྒྲིབ་པ་དག་པར་འགྱུར། བཀའ་སྩལ་བ། གང་ཆོས་བདག་མེད་ཅིང་རྣམ་པར་སྨིན་པ་མེད་པར་ཤེས་ན། དེས་ལས་ཀྱི་

༄༅། །སྒྲིབ་བ་རྣམ་པར་དག་པ་ཐོབ་པོ། ༈ སྤྱོད་འཇུག་ལས། དེས་ནི་དུས་མཐའི་མེ་བཞིན་སྡིག་ཅན་རྣམས། །
སྐད་ཅིག་གཅིག་གི་ངེས་པར་བསྲེགས་པར་བྱེད། ཅེས་པས། སྡིག་པ་ཆེན་པོ་ནི་བདག་འཛིན་ཡིན་པས་བདག་མེད་རྟོག་པས་སྐད་
ཅིག་ལ་བདག་འཛིན་ཕྲ་བ་མ་རིག་པ་རང་སར་དག་ཙ་སྡིག་པ་བྱེད་མཁན་མ་གྲུབ་པས། རང་བཞིན་གྱིས་དག་པ་སྟེ། ༈ ཐར་བ་
ཕྱོགས་སུ་རྒྱས་པའི་མདོར། །གང་ཞིག་འགྱོད་ཚད་བྱེད་འདོད་ན། །དྲང་པོར་འདུག་ལ་ཡང་དག་ལྟོས། །ཡང་དག་ཉིད་ལ་
ཡང་དག་ལྟ། །ཡང་དག་མཐོང་ན་རྣམ་པར་གྲོལ། འདི་ནི་འགྱོད་ཚང་མཆོག་ཅེས་བྱ། ༈ དག་པོ་ལ། སྡིག་པ་སྟོབས་
བཞིའི་སྒོ་ནས་བཤགས་པ་དང་། ངོ་བོ་ཡུད་ཙམ་གཅིག་བསྒོམ་པ་དང་གཉིས་ལ། སྡིག་པ་དག་སྟོབས་གང་ཆེ་ཞུས་པས། དེ་ངོ་

བོ་ཡུད་ཙམ་བསྒོམས་པས་ཆེ། ཅེས་གསུང་པས། ངོ་བོའི་ཐད་ནས་ཡེ་ནས་མ་རིག་པ་བག་ཆགས་དང་བཅས་པ་མེད་པ་རང་ངོ་ཤེས་
པ་དེའི་ངང་ལ་གོམས་པ་ནི་བཤགས་བྱེད་མེད་པ་བཤགས་པའི་མཆོག་ཡིན། ཅེས་གསུང་ཡང་། དྲུང་ནས་ཕྱག་ལེན་
ལྟར་རྣལ་འབྱོར་ཉམས་སུ་ལེན་པར་བྱེད་པ་ལ། རང་ཐ་མལ་པའི་སྤྱི་བོར་ཉི་ཟླ་པདྨའི་སྟེང་དུ། རྡོ་རྗེ་སེམས་དཔའ་སྐུ་མདོག་
དཀར་པོ་རྡོ་རྗེ་དང་དྲིལ་བུ་འཛིན་པ། རིན་པོ་ཆེའི་དབུ་རྒྱན། རྣ་རྒྱན། མགུལ་རྒྱན། དཔུང་རྒྱན། ཕྱག་གདུབ། ཞབས་
གདུབ། དོ་ཤལ། སེ་མོ་དོ་ལ་སོགས་པ་རིན་པོ་ཆེའི་རྒྱན་རྣམ་པ་སྣ་ཚོགས་དང་དར་དཔྱང་སྣ་ཚོགས་ཀྱིས་སྤྲས་པ། ཞབས་
སེམས་དཔའི་སྐྱིལ་དཀྲུང་གིས་བཞུགས་པའོ། དེའི་སྤྱི་བོར་ཨོཾ་དཀར་པོ། མགྲིན་པར་ཨཿདམར་པོ། ཐུགས་ཀར་ཧཱུཾ་

༄༅། །སྔོན་པོ། ཐུགས་ཀའི་ཧཱུཾ་ལས་འོད་ཟེར་འཕྲོས་ཕྱོགས་བཅུའི་སངས་རྒྱས་དང་བྱང་ཆུབ་སེམས་དཔའ་
རྣམས་ལ་ཕོག དེ་དག་ཐམས་ཅད་ཆོས་ཀྱི་སྐུ་ལས་གཟུགས་ཀྱི་སྐུར་རྡོ་རྗེ་སེམས་དཔའི་རྣམ་པར་བྱོན་ནས། སྤྱི་བོའི་རྡོ་རྗེ་སེམས་
དཔའ་ལ་ཆུ་ལ་ཆུ་ཐིམ་པ་བཞིན་དུ་དམ་ཚིག་ཡེ་ཤེས་དབྱེར་དུ་གྱུར་པར་བསྒོམ། ཨོཾ་སརྦ་ཏ་ཐཱ་ག་ཏ་བཛྲ་ཨརྒྷཾ་ཨཱཿཧཱུཾ། ཅེས་སོགས་
ཉེར་སྤྱོད་ལྔས་མཆོད། མཐར། །མ་སྐྱེས་རྡོ་རྗེ་ཐབས་ཀྱི་ཡེ་ཤེས་ཏེ། །གཉིས་མེད་ཤེས་རབ་ཡུམ་གྱི་ངང་དུ་རྟོགས། །ཐུགས་
རྗེ་བྱིན་རླབས་སྣ་ཚོགས་ཅིར་ཡང་སྟོན། །རྡོ་རྗེ་སེམས་དཔའ་ཆེ་ལ་ཕྱག་འཚལ་བསྟོད། ཅེས་པས་བསྟོད། དེ་ཉིད་ཀྱི་
ཐུགས་དཀར་ཟླ་བའི་སྟེང་དུ། རྡོ་རྗེ་དཀར་པོ་རྩེ་ལྔ་པ། དེའི་ལྟེ་བར་ཟླ་བའི་དཀྱིལ་འཁོར་གྱི་དབུས་སུ། རྣམ་པར་ཤེས་པའི་ངོ་བོ་

ཡི་གེ་ཧཱུཾ་དཀར་པོ་དངུལ་ཆུའི་མདོག་ལྟ་བུ་དཀར་ཅོ་རེ་གྱེན་དུ་ལངས་པའི་མཐའ་བསྐོར་དུ། ཡི་གེ་བརྒྱ་པས་དཀར་སི་ལེ་གཡས་སུ་
འཁོར་ནས་བརླག་པའི་ཚུལ་དུ་ཡོད་པར་བསྒོམ་ནས། ཨཱོཾ་བཛྲ་ས་ཏྭ་ཧཱུཾ་ཅེས་བཟླས་པས། དེ་ལ་འོད་ཟེར་འཕྲོས་པས། ཕྱོགས་
བཅུའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་ཕོག །དེ་རྣམས་ཀྱིས་ལྷ་དཔའ་བོ་གཅིག་པ་ཐམས་ཅད་ཀྱི་ཐུགས་
ཀ་ནས། ཡབ་ཡུམ་ཅན་ཐམས་ཅད་ཀྱི་སྦྱོར་འཚམས་ནས་ཟག་མེད་ཡེ་ཤེས་ཀྱི་བདུད་རྩི་དཀར་སི་ལི་ལི་ཁུ་འཕང་ལྟར་བྱུང་ནས་སྤྱི་
པོའི་རྡོ་རྗེ་སེམས་དཔའ་ལ་ཐིམ་ནས་སྐུ་རྐྱལ་པ་ཞོས་གང་བ་ལྟར་གྱུར་ནས། བ་སྤུའི་བུ་ག་ཐམས་ཅད་དང་ཞབས་གཡས་པའི་ཐེའུ་ནང་
ནས་ཡེ་ཤེས་ཀྱི་བདུད་རྩིའི་ཆུ་རྒྱུན་བྱུང་ནས་རང་གི་སྤྱི་བོར་བབ་པ་ཙམ་གྱིས་ལུས་ཕྱི་ནང་གི་ནད་གདོན་སྡིག་སྒྲིབ་རྐྱེན་ངན་བར་ཆོད། །

༄༅། །དམ་ཚིག་ཆགས་ཉམས་ཐམས་ཅད་ཉི་མས་གྲིབ་སོ་དེད་པ་བཞིན་ནག་ནུར་གྱིས་དེད་ནས་སོང་བས། རྩ་
སྒོ་སེན་ཕྲག་རྣམས་སུ་སྡིག་སྒྲིབ་ཐམས་ཅད་འོད་ནག་པོའི་ཚུལ་དུ་བུད་ནས་འོག་དབང་ཆེན་གསེར་གྱི་ས་གཞིའི་ཞབས་སུ་བྲལ་བར་
བསམ། དེའི་མལ་དུ་ལུས་ཕྱི་ནང་མེད་པ་ཐམས་ཅད་དུ་ཡེ་ཤེས་ཀྱི་བདུད་རྩིས་དཀར་ལྟེམ་གྱིས་གང་བར་གྱུར་པར་བསྒོམ་ལ། དེའི་
ངང་ལ་ཡི་གེ་བརྒྱ་པ་ཚར་བརྒྱའམ། ཉི་ཤུ་རྩ་གཅིག་ལ་སོགས། གང་སྐབ་བྱའོ། མཐར་གཏོད་རག་གིས་ཚུལ་དུ། ཉེར་
སྤྱོད་ལྔས་མཆོད། བསྟོད་པ་བྱ། དེའི་མཐར་སྦྱང་བའི་ཆོག་འདི་གནད་ཤིན་ཏུ་གལ་ཆེ་བར་གསུང་པ་དང་། དེའི་ཐབས་
ནི། ཨཱོཾ་སྭ་བྷ་ཝ་ཤུདྡྷ་སརྦ་དྷ་རྨཱ་སྭ་བྷ་ཝ་ཤུདྡྷོ་྅་ཧཾ། ཉི་ཤུ་རྩ་གཅིག་འམ། བདུན་ལ་སོགས་པ་བརྗོད། སྨོན་ལམ་ནི། །

བདག་དང་སེམས་ཅན་ཐམས་ཅད་ཀྱི་ཚེ་རབས་འཁོར་བ་ཐོགས་མ་མེད་པ་ནས་བསགས་པའི་སྡིག་པ་དང་སྒྲིབ་པ། ཉེས་པ་དང་ལྟུང་
བ་དམ་ཚིག་ཆགས་ཉམས་འགལ་འཁྲུལ་དུ་གྱུར་པ་ཐམས་ཅད་དང་། ཁྱད་པར་དུ་ཀུན་གཞི་ལ་གནས་པའི་སྡིག་སྒྲིབ་བག་ཆགས་
ཐམས་ཅད་བྱང་བར་གྱུར་ཅིག ཅེས་བརྗོད་པས་ལུས་ཕྱི་ནང་མེད་པར་ཤེལ་རྒོང་གཡའ་དག་པའམ། ཤེལ་ཕོར་འོ་མས་གང་བ་
བཞིན་དུ་གྱུར་ནས། སྤྱི་བོའི་རྡོ་རྗེ་སེམས་རང་ལ་བསྟིམ་པ་ནི། ཨོཾ་སུ་པྲ། ཏིཥྛ་བཛྲ་ཡེ་སྭ་ཧཱ། ཅེས་བརྗོད་པས་རང་ལ་ཐིམ་
པས། སྐད་ཅིག་གིས་པད་ཟླ་ཉི་མ་སུམ་རྩེགས་ཀྱི་སྟེང་དུ། རྡོ་རྗེ་སེམས་དཔའ་སྐུ་མདོག་དཀར་པོ། རྡོ་རྗེ་དང་དྲིལ་བུ་
འཛིན་པ་རིན་པོ་ཆེའི་རྒྱན་རྣམ་པ་སྣ་ཚོགས་ཀྱིས་བརྒྱན་པ་ཞབས་རྡོ་རྗེའི་སྐྱིལ་དཀྲུང་དུ་བཞུགས་པའི་གནས་སྐབས་དུ་ཨོཾ་ཨཱཿཧཱུཾ་གསུམ་

༄༅། །གྱིས་མཚན་པར་བསྒོམ་ལ། །ཨོཾ་ཡེ་དྷ་མ་ཧེ་ཏུ་པྲ་བྷ་ཝ༴ ཅེས་ཚར་གསུམ་ཀྱི་ར་བར་གནས་བྱེད། བདག་
གི་རྒྱུད་ལ་དགེ་བ་གང་ཡོད་སྤེལ་བ་ནི། ཨོཾ་ན་མཿསརྦ་ཏ་ཐཱ་ག་ཏ་བྷྱོ་བི་ཤྭ་མུ་ཁེ་བྷྱཿ སརྦ་ཏང་ཁཾ༴སོགས༴བདུན་ནམ་གསུང་ལ་སོགས་
པ་བརྗོད། མཐར་སྨོན་ལམ་ནི། བདག་དང་སེམས་ཅན་ཐམས་ཅད་ཀྱི་ཚེ་རབས་འཁོར་བ་ཐོག་མ་མེད་པ་ནས་ད་ལྟ་ཕན་ཆད་དུ་ལུས་
ངག་ཡིད་གསུམ་གྱི་སྒོ་ནས། དཀར་པོ་དགེ་བའི་རྩ་བ་ཆེ་འབྲིང་ཆུང་དུ་གང་དང་གང་བགྱིས་པ་ཐམས་ཅད་ནས་གོང་དུ་
འཕེལ་བར་གྱུར་ཅིག ཅེས་སྤེལ་བའི་ཆོ་ག་འདི་ཤིན་ཏུ་གནད་ཆེ་བར་གསུངས་སོ། ༈ སྤྱི་དོན་ལྔ་པ་ཚོགས་གཉིས་རྫོགས་
པར་བྱེད་པར་མཎྜལ་གྱི་ཁྲིད་ནི། དང་པོ་སྤྱི་བཤམས་པའི་མཎྜལ་འབུལ་བས་ཚོགས་གཉིས་རྫོགས་པ་སྟེ། ༈ མེ་ཏོག་

བཀོད་པའི་རྒྱུད་དུ། །སངས་རྒྱས་ཞིང་ཁམས་ཐམས་ཅད་ལ། །སྟོང་གསུམ་ཞིང་ཁམས་མ་ལུས་པ། །འདོད་པའི་ཡོན་ཏན་
བརྒྱན་པ་ཡི། །མཆོད་པས་བསོད་ནམས་ཡེ་ཤེས་རྫོགས། ༈ པད་མས། མཆོད་དང་བསྒྲུབ་པའི་མཎྜལ་གཉིས་སུ་
འབུལ། ཅེས་གསུང་པས་མཎྜལ་གང་ཡིན་ཀྱང་། ༈ འབྲི་གོང་པས། རིན་པོ་ཆེ་ཡིན་ན་སོར་བཞི་ཡན་ཆད་འབུལ་དུ་རུང་། 
ས་ཤིང་ཡིན་ན་གྲུ་གང་བས་ཆུང་འབུལ་དུ་མི་རུང་། མཎྜལ་འདི་སངས་རྒྱས་ཀྱི་ཞིང་ཁམས་རྣམ་པར་དག་པ་སྦྱང་བ་ཡིན་པས། རིན་
པོ་ཆེ་ལ་སོགས་པའི་རྒྱུ་དང་བྱིན་བརླབ་ཕུན་སུམ་ཚོགས་པ་གཅིག་དགོས། སྡེར་དབྱེ་ཆུང་དུ་རྡོའི་མཎྜལ་ལས་འབུལ་རྒྱུ་མ་རྙེད་པས་
གྱིས་མཐིལ་འདི་ལ་ཐང་འདི་ཙམ་ཡོད་པ་ལ། ངས་ངོས་འདི་ལ་དགོན་འདེབས་དགོས་བྱུང་བ་ཡིན། དེའི་དུས་སུ་མཎྜལ་ཕུལ་

༄༅། །རྒྱུ་མ་རྙེད་པས་ལན། མཎྜལ་གང་ཡིན་ཡང་ན་གཙིག་དང་དྲི་མ་མེད་པ་གལ་ཆེ། མཎྜལ་ལ་སྐྱོན་ཡོད་ན་
ནང་དུ་བསམ་པ་ལ་སྐྱོན་འོང་བ་ཡིན། འདི་ཤིན་ཏུ་གདབ་པ་གལ་ཆེ་གསུངས། ༈ ཡང་དགོན་པས། མེ་ལོང་བཙའ་དང་ནག་
ཚིག་མོད་པ་རང་སར་འཁོར་ས་ནོར་ས་ཕུན་སུམ་གསུམ་ཚོགས་པ་གཅིག་ལེགས་པར་ཕྱིས་ནས། སྨན་ནམ་རཏྣའི་ཚོམ་བུ་བཀོད་པར་བྱ་སྟེ། 
དང་པོ་བསྒྲུབ་པའི་མཎྜལ་འགོད་པ་ནི། སྭ་བྷ་ཝས་སྟོང་པར་བསམ། སྟོང་པའི་ངང་དུ་གཞལ་ཡས་ཁང་གྲུ་བཞི་སྒོ་བཞི་རྒྱན་རྟ་བབས་
དང་བཅས་པ་གཅིག་བསམ། དེའི་ཕྱོགས་བཞི་དབུས་དང་ལྔར་ཁྲི་ལྔ། དབུས་སུ་སེང་གེའི་ཁྲི་པད་ཟླའི་གདན་ལ། རྩ་བའི་
བླ་མ་ལ་བརྒྱུད་པའི་བླ་མས་བསྐོར་བར། ཤར་དུ་གླང་ཆེན་གྱི་ཁྲིར་ཡི་དམ་དཀོན་མཆོག ལྷོར་རྟ་མཆོག་གི་ཁྲིར་སངས་རྒྱས་དཀོན་

མཆོག ནུབ་ཏུ་རྨ་བྱའི་ཁྲིར་ཆོས་དཀོན་མཆོག བྱང་དུ་ཤང་ཤང་བརྒྱད་ཀྱིས་བཏེགས་པའི་ཁྲིའི་སྟེང་དུ་པད་ཟླ་ཉི་མའི་གདན་
དྲུག་བརྩེགས་ཀྱི་དབུས་སུ་དགེ་འདུན་དཀོན་མཆོག་རིག་པ་འཛིན་པ་རྣམས་བཞུགས་པ། དེ་རྣམས་ལ་རང་རང་གི་རྣམ་པ་བསམ་
གྱིས་མི་ཁྱབ་པ་བསྟིམ་ནས་མཆོད་པས་མཆོད་སྟེ། ལུས་ལོངས་སྤྱོད་དགེ་བའི་རྩ་བ་དང་བཅས་པ་འབུལ་ནས། ངག་ཏུ། དམ་
པ་རྗེ་བཙུན་པ། ཡི་དམ་ཀྱི་ལྷ། ངོ་བོ་དཀོན་མཆོག་གསུམ་ལ། བདག་གིས་ལུས་ལོངས་སྤྱོད་དགེ་བའི་རྩ་བ་རྣམས་འབུལ་
ལོ། ཡོངས་སུ་བཞེས་ཤིག དམ་པ་རྗེ་བཙུན་པ་ཡི་དམ་ཀྱི་ལྷ། ངོ་བོ་དཀོན་མཆོག་གསུམ་པོས། བདག་དང་འགྲོ་བ་
ནམ་མཁའ་དང་མཉམས་པའི་སེམས་ཅན་ཐམས་ཅད་ལ་རྟོགས་པ་མཆོག་དུ་གྱུར་བ་སྐྱེ་བར་བྱིན་གྱིས་བརླབ་ཏུ་གསོལ། ཉམས་མྱོང་

༄༅། །རྒྱུན་ཆད་མེད་པར་སྐྱེ་བར་བྱིན་གྱིས་བརླབ་དུ་གསོལ། སྣང་བ་རྟེན་འབྲེལ་དུ་འཆར་བར་བྱིན་གྱིས་རླབ་དུ་གསོལ། 
ཅེས་ལན་གསུམ་བྱའོ། དེ་ནས་གཉིས་ཡོད་ན་དེ་རང་དུ་བཞགས། གཅིག་ལས་མེད་ན་དཀྱིལ་འཁོར་ལྔ་པོ་དེ་ནས་མཁར་བཏེགས་
སྤྱིར་མཎྜལ་འདི་རྟེན་འབྲེལ་གྱི་མཐའ་བཙན་ཆེ་བས་ལེགས་པར་བཅད། རང་ས་ན་འོད་འདུ་དམའ་ན་འགོ་མི་ཐོན། བཙའ་དང་ནག་ 
ཙིག་བྱུང་ན་ནད་མང་། བསླབ་པ་འཆལ་བ་ལ་སོགས་འོང་། རང་སར་དམའ་ན་ཚེ་ཐུང་། རང་ས་སྐྱོན་བྱུང་ན་བཅད་མི་རུང་།
ནོར་ས་ན་བཙའ་དང་ནག་ཙིག་ཡོན་ཏན་ནོར་ལ་གོད་ཁ་དང་སྟོར་བརླགས་འོང། རང་སར་དམའ་ན་ནོར་མི་ཆགས། འཁོར་ས་པོ་ན་འཁོར་
མི་ཆགས། བཙའ་དང་ནག་ཙིག་བྱུང་ན་མ་དག་པའི་འཁོར་འོང་། གཞན་ཡང་བརྟགས་པ་ལ། ཡོན་ཏན་ལ་ཕྱག་མཚན་

ལྔའི་འཆར་སྒོ་དང་། རོ་ཁུར་ལ་སོགས་པའི་སྐྱོན་ཡོན་རྣམས་བརྟགས་པར་བྱའོ། ཚོམ་བུ་བཀོད་པ་ལ་ཡང་གཟབ་བ་གལ་
ཆེ། སྨན་དང་རིན་པོ་ཆེ་མིན་པ་གཞན་འབུལ་མི་རུང་གསུང་། དེ་ཡང་སྟོང་པར་སྦྱང་ལ་དེའི་ངང་ནས་གསར་བ་རེ་བསྐྱེད་ཤིང་
འབུལ། ཚོམ་བུ་དུས་གཅིག་བསྡུས་ན་མཆེད་ལྕམ་ལ་དམ་ཚིག་ཉམས་པའི་རྟེན་འབྲེལ། གཡོན་བསྐོར་དུ་བསྡུ། ཚོམ་
བུ་དང་ལག་པ་མ་བྲལ་བས་བསྒྲུབ་པ་ལ་བར་ཆད་མི་འོང་། ཚོམ་བུ་མཐར་སོང་ན་ཡུལ་མཐའ་འཁོབ་དུ་སྐྱེ་ཉེ་དྲག་ན་ཞིང་ཁམས་
མ་དག་པར་སྐྱེ། ཟབ་པ་དང་རྒྱལ་བའི་ཆོས་མི་གོ །ནོར་སར་ཚོམ་བུ་བཀོད། དུང་ངམ་མེ་ལོང་གི་ཁ་རང་ལ་བསྟན། ཉམས་
བྱིང་བ་ཤེས་ཆེ་ན། གཡེ་བར་བཀོད། རྒོད་ན་རུབ་བར་བཀོད་མང་པོ་འདུལ་ན་བདུན་པ་བྱ། དེ་ནས་ལེགས་པར་ཕྱིས་ཏེ། 

༄༅། །ཨོཾ་བཛྲ་བྷུ་མི་ཨཱཿཧཱུཾ། དབང་ཆེན་གསེར་གྱིས་གཞི་ཨཱོཾ་བཛྲ་རེ་ཀེ་ཨཱཿཧཱུཾ། ཕྱིའི་ལྕགས་རིའི་འཁོར་
ཡུགདབུས་སུ་རི་བོ་མཆོག་རབ། ཤར་ལུས་འཕགས་པོ།ལྷོ་འཛམ་བུའི་གླིང་། ནུབ་བ་ལང་སྤྱོད། བྱང་སྒྲ་མི་
སྙན། ཉི་མ་དང་ཟླ་བ། ལྷ་མའི་ལོངས་སྤྱོད་འདོད་ཡོན་མ་ཚང་བ་མེད་པ་ཐམས་ཅད། བླ་མ་ཡི་དམ་ལྷ་ཚོགས་དཀོན་མཆོག་
རིན་པོ་ཆེ་རྒྱལ་སྲས་འཕགས་པའི་ཚོགས་མཁའ་འགྲོ་ཆོས་སྐྱོང་སྲུང་མ་དང་བཅས་པ་་རྣམས་ལ་འབུལ་ལོ། །ཐུགས་རྗེས་འགྲོ་བའི་
དོན་ཕྱིར་བཞེས་སུ་གསོལ། །བཞེས་ནས་བྱིན་གྱིས་བརླབ་ཏུ་གེ་སོལ། །རིན་ཆེན་མཎྜལ་གསེར་གཡུས་བརྒྱན་པ་འདི། །བླ་
མ་སྤྲུལ་པའི་སྐུ་ལ་འབུལ་བར་བགྱི། ཅེས་རྒྱས་པ་གཞན་དུ་ཤེས་སོ། གཉིས་པ་ནང་རང་ལུས་ཀྱི་མཎྜལ་འབུལ་བ་ནི། ལྕགས་

པ་དབང་ཆེན་གསེར་གྱི་ས་གཞི། སྒལ་ཚིགས་མཐའ་ལྕགས་རི་འཁོར་ཡུག མགོ་དབུས་ཀྱི་རི་བོ་མཆོག་རབ། ལག་པ་གཡས་
ཤར་ལུས་འཕགས་པོ།གཡོན་ལྷོ་འཛམ་བུ་གླིང་། རྐང་པ་གཡས་ནུབ་བ་གླང་སྤྱོད། གཡོན་བྱང་སྒྲ་མི་སྙན། མིག་གཉིས་
ཉི་མ་དང་ཟླ་བ། ཉིང་ལག་གླིང་ཕྲན་ནམ་གླིང་གཡོགརྩིབ་མ་གསེར་གྱི་རི་བདུན། རྒྱུ་མ་རོལ་པའི་མཚོ་བདུན། གློ་བ་དཔག་
བསམ་གྱི་ཤིང་། སྙིང་གཏེར་ཆེན་པོའི་བུམ་པ། མཁལ་མ་འདོད་འཇོའི་བ། མཆིན་པ་མ་རྨོས་པའི་ལོ་ཏོག། ཀླད་པ་ལྷའི་  
བདུད་རྩི། སྐྲ་དང་སྨིན་མ་ཙན་དན་གྱི་ནག་ཚལ། བ་སྤུ་གུར་གུམ་གྱ་སྤང་རི། དབང་པོ་ལྔ་འདོད་ཡོན་གྱི་ལྷ་མོ་ལ་སོགས་པར་ 
དམིགས་ནས། བླ་མ་དང་དཀོན་མཆོག་ནང་གསང་སྔགས་ཀྱི་ལྷ་ཚོགས་ལ་ཕུལ་བས། བདག་འཛིན་བློས་ཐོང་ནས་སེམས་

༄༅། །ཉིད་རྟོགས་པ་སྟེ། ༈ ན་རོ་པས། ཁྲག་གི་མཎྜལ་ལ་སྙན་མཆོག་བཅད་ནས་བཀོལ་པ་ཕུལ་བས་བླ་མ་
མ་མཉེས་ནས་རྟོགས་པ་ཤར་བ་ལྟ་བུའོ། །རང་ལུས་མཎྜལ་དབང་པོས་བརྒྱན་པ་འདི། བླ་མ་ལོངས་སྤྱོད་རྫོགས་པའི་སྐུ་
ལ་འབུལ་བར་བགྱི། ཅེས་གསུངས་སོ། ༈ གསུམ་པ་གསང་བ་དོན་དམ་ཆོས་ཉིད་ཀྱིས་མཎྜལ་ནི་སེམས་ཉིད་གདོད་ནས་སྤྲོ་
པ་དང་བྲལ་བའི་གནས་ལུགས་དེ་དབང་ཆེན་གསེར་གྱིས་གཞི། དེའི་ངོ་བོ་རྒྱ་ཆད་ཕྱོགས་ལྟུང་མེད་མེད་པར་གནས་པ་མཐའི་ལྕགས་
རི་འཁོར་ཡུག དབུས་སུ་ཆོས་ཀྱི་དབྱིངས་ཀྱི་ཡེ་ཤེས། ཤར་དུ་མེ་ལོང་ལྟ་བུའི་ཡེ་ཤེས། ལྷོར་མཉམ་པ་ཉིད་ཀྱི་ཡེ་ཤེས། ནུབ་
ཏུ་སོ་སོར་རྟོགས་པའི་ཡེ་ཤེས། བྱང་དུ་བྱ་བ་གྲུབ་པའི་ཡེ་ཤེས། དེ་རྣམས་རིག་སྟོང་གིས་རྣམ་པར་ཡེ་ནས་གནས་པ་མངོན་དུ་

རྟོགས་པ་ཤེས་རབ་ཉི་མ། དེའི་རྩལ་ལ་མ་རྟོགས་པའི་སེམས་ཅན་ལ་སྙིང་རྗེ་སྐྱེ་བ་ཐབས་ཟླ་བ། དེ་ལྟར་ཐབས་ཤེས་རབ་དབྱེར་
མེད་པའི་འཁོར་འདས་མཉམ་པ་ཉིད་ཀྱི་མཉམ་ལ། གདང་མ་འགགས་པའི་རྩལ་ཅི་ཡང་ཤར་བའི་ཡེ་ཤེས་ལྔའི་ཚོམ་བུ་བཀོད་པའི་དོན་
གཉིས་ལྷུན་གྱིས་གྲུབ་པ་སྟེ། ༈ འབར་བ་པས། །ཆོས་ཉིད་སྐྱེ་མེད་མཉམ་ཉིད་ཀྱི་མཎྜལ་ལ། །སྣ་ཚོགས་ཀྱིར་ཡང་
འགྱུར་བའི་ཚོམ་བུ་བཀྲམ། ཅེས་གསུངས་སོ། །སྟོང་ཉིད་མཎྜལ་རིག་པས་བརྒྱན་པ་འདི། བླ་མ་ཆོས་ཀྱི་སྐུ་ལ་འབུལ་བར་  
བགྱི། ཅེས་གསུངས་པས་དང་པོས་ཚོགས་རྫོགས་བདག་འཛིན་རློམ་འཐིང་། གཉིས་པས་བདག་མེད་རྟོགས།གསུམ་
པས་དོན་གཉིས་ལྷུན་གྲུབ་གྱི་སངས་རྒྱས་ཐོབ་པའོ། ༈ སྤྱི་དོན་དྲུག་པ་བྱིན་རླབས་འཇུག་པར་བྱེད་པ་བླ་མའི་རྣལ་འབྱོར་གྱི་ཁྲིད་ལ། གནས་

 ༄༅། །ལུགས་ཟབ་མོའི་དོན་རྟོགས་ཤིང་བླ་མའི་རྣལ་འབྱོར་བསྒོམ་རུང་བ། མཁས་རྟགས་ལྡན་ཅིང་། ཆུ་བོ་བཞི་
རྫོགས་གི་བླ་མ་གཅིག་དགོས་སྟེ། གང་ཞེ་ན། བཀའ་རྒྱུད་འདུས་པ་ལུང་གི་ཆུ་བོ་དང་། བླ་མ་བརྒྱུད་པ་བྱིན་རླབས་
ཀྱི་ཆུ་བོ་དང་། ཡོངས་སུ་རྫོགས་པ་དབང་གི་ཆུ་བོ་དང་། རང་རིག་རྟོགས་པ་ཉམས་ཀྱི་ཆུ་བོ་དང་བཞི་རྫོགས་པའོ། དེ་ལྟ་བུ་
དང་མི་ལྡན་ན་སྐྱོན་ཅི་ཡོད་ན། །འཆིང་བུ་བྱ་དོར་བྱས་པ་ལ། །ནོར་བུ་རིན་ཆེན་ཨི་ཅི་འཆལ། །ཆུ་བོ་བཞི་ལྡན་དེ་ལ་གཏུག་
ཅེས་གསུངས་པས། ཐར་པ་དང་ཐམས་ཅད་མཁྱེན་པ་དོན་དུ་གཉེར་བར་འདོད་པ་རྣམས་ཀྱིས། བླ་མ་མཚན་ཉིད་དང་ལྡན་
པ་བརྟན་པ་ཤིན་ཏུ་གལ་ཆེ་བར་རྒྱུད་སྡེ་དུ་མ་ནས་གསུངས། ཁྱད་པར་དུ་དུས་ཀྱི་འཁོར་ལོའི་བསྡུས་རྒྱུད་དབང་གི་ལེའུའི་འགྲེལ་

བར། མཚན་ཉིད་དང་མི་ལྡན་པའི་བླ་མ་རྣམས་ནི་དམྱལ་བ་བཞིན་དུ་སྤང་བར་གསུངས་སོ། དེའི་དགོངས་གཞི་ནི། ཀུན་
བྱེད་རྒྱལ་པོའི་རྒྱུད་ལས། སློབ་དཔོན་ཚད་མར་མ་གྱུར་སྤྲེལ་འདྲའི་ལུང་། ཅེས་པ་ལ་སྤྲེལ་ཅི་འདྲ་བའི་གླིང་གཞི་ནི། 
ཚེས་བཅོ་ལྔའི་ཟླ་བ་མཐོང་བའི་སྤྲེའུའི་རྒྱལ་པོ་ཞིག་གིས། ཁྲོན་པའི་ནང་གི་ཚེས་བརྒྱད་ཀྱི་ཟླ་བའི་གཟུགས་བརྙེན་མཐོང་བའི་
གཟུགས་བརྙན་མཐོང་བའི་དུས་ན། བར་སྣང་གིས་ཟླ་བ་ཕྱེད་མར་ཆགས་པའི་ཚེ་ལ་ཡ་གཅིག་ཁྲོན་པར་ལྟུང་བར་འདུ་ཤེས་
ནས། རང་གིས་འབངས་སུ་གྱུར་ཚད་ཀྱི་སྤྲེའུ་རྣམས་བསྡུས་ནས། ཁྲོན་པ་ནང་གི་ཆུ་ཟླ་དེ་ཟླ་བ་དངོས་སུ་ངོ་སྤྲད། སྤྲེལ་
འབངས་ཐམས་ཅད་རྒྱལ་པོའི་ངག་ལ་ཡིད་ཆེས་ཤིང་ཐག་ཆོད་ནས། རྒྱལ་པོའི་རྗེས་སུ་འཇུག་པ་ལས། སྤྲེའུ་རྒྱལ་དེས་ཁྲོན་པ་ནང་

༄༅། །གི་ཟླ་བ་བླང་ནས། དམྱལ་བའི་རྒྱན་བྱེད་པར་འདོད་སྟེ། རྒྱལ་བོའི་མཇུག་མ་ལ་སྤྲེའུ་རྣམས་རིམ་
བཞིན་འཇུས་ནས། ཁྲོན་པའི་ནང་དུ་ཆུ་ལ་མ་སླེབ་ཀྱི་བརྡ་ཐམས་ཅད་དུ་རིམས་པ་བཞིན་མཆོད་ནས། སྤྲེའུ་རྒྱལ་པོས་ཆུ་གསེབ་
ཅི་ཙམ་བསྤྲུག་ཀྱང་ཟླ་བ་བཟུང་རྒྱུ་བྱུང་ཞིང་། སྤྲེལ་གཏིང་མ་རྣམས་ཀྱི་ཤེས་བསྐྱེན་ནས་རང་ས་ཟས་འཇུག་མ་འཐེན་ཀྱུར་པར་
ཁྲོན་པར་ལྷུང་བ་བཞིན་དུ་གྱུར་མ་རུང་བས། གོང་དུ་བཤད་པའི་ཆུ་བོ་བཞི་མ་རྫོགས་པའི་བླ་མ་ཚད་མར་མི་རུང་ངོ་། གལ་ཏེ་ཆུ་བ་
བཞི་རྫོགས་ཀྱི་བླ་མ་རྙེད་ནས། དེའི་སྙན་ནས་སྙན་དུ་བརྒྱུད་པའི་ཞལ་གྱི་མན་ངག་ལ་བརྟེན་ན། ལྟ་བ་རང་གི་མཚན་ཉིད་
རྟོགས་པ་ཡིན་ནོ། བླ་མའི་མཚན་ཉིད་དང་མི་ལྡན་ན། སློབ་བུ་སྨིན་མི་ཐུབ་སྟེ། དཔེར་ན་ཚ་ཚ་སྐོལ་ལོར་རང་ལ་

རི་མོ་མེད་ན་འཐི་འཐིལ་སྐྱེད་མཆེད་དོད་མི་ཐུབ་པ་དང་འདྲ། སངས་རྒྱས་ཞལ་བཞུགས་པའི་དུས་སུ། བླ་མ་དང་སངས་
རྒྱས་མཉམ། སངས་རྒྱས་འདས་ནས་བཀའ་བསྡུ་བ་པོའི་རིང་ལ་སངས་རྒྱས་དང་ཐ་དད་མེད། སྙིགས་མའི་དུས་དང་སངས་
རྒྱས་པའི་བླ་མ་ལྷག དཔེར་ན་ནམ་མཁའ་ལ་ཉི་མ་ཤར་ཡང་། དེ་རང་གིས་མེ་མི་ཐོན། འདིར་མེ་ཤེལ་གྱིས་ཉི་མའི་
དྲོད་འཛིན་ནས། སྤྲ་བ་ལ་མཆེད་ནས་མེ་ཐོན་པས་བཞིན་དུ། སངས་རྒྱས་ཀྱི་བསྟན་པ་རིན་པོ་ཆེ་ཉི་མ་དང་འདྲ་བས། བསྟན་
འཛིན་གྱི་སྐྱེས་བུ་བླ་མ་རིན་པོ་ཆེ་མེ་ཤེལ་དང་འདྲ། རང་ཉིད་གྱི་ཉེར་ལེན་གྱི་ཤེས་རང་ཀྱིས་བླ་མའི་དགོངས་པ་ལེན་ནུས་པ་ལ། སྤྲ་
བ་རླན་མེད་པ་འདྲ་བ་གཅིག་དགོས། གདུལ་བྱའི་ངོར་སྣང་གི་བླ་མ་དེས། ནང་སེམས་ཉིད་གྱི་བླ་མ་སྟོན་དགོས་པས། བླ་མ་

༄༅། །མཚན་ཉིད་དང་ལྡན་པ་གཅིག་རྙེད་དགོས། དེ་མ་རྙེད་ན་སངས་རྒྱས་ཐོབ་མི་སྲིད་པས་དང་པོ་ནས་གང་
ཐོད་ཐོད་ལ་མི་གཏུག་པར། མཚན་ལྡན་གཅིག་བཙལ་བའོ། ༈ དེ་ཡང་ཕག་མོ་གྲུབ་པས། མཚན་ཉིད་དང་ལྡན་པ་གསུམ་
དུ་གསུངས་སྟེ། ཆོས་གསུམ་དང་ལྡན་པའི་རིན་པོ་ཆེ། ཅེས་གསུངས་པས། ཤེས་རབ་ཆེན་པོས་གཞན་གྱི་ལམ་སྣ་ཁྲིད་
ནུས་པ། སྙིང་རྗེ་ཆེན་པོས་གཞན་གྱི་སྡུག་བསྔལ་ཁུར་ནུས་པ། ཚེ་འདི་ཉིད་ལ་ལྟོས་པ་སྤུ་རྩེ་ཙམ་ཡང་མེད་པ་དང་། གསུམ་ 
ལ་བཞེད། ༈ ཡང་དགོན་པས། བླ་མ་མཚན་ཉིད་བདུན་དང་ལྡན་པ་གཅིག་དགོས་པར་གསུངས་སྟེ། རྒྱུད་ལྡན་ཐོས་དང་
ཉམས་རྟགས་འཛོམ། །བྱིན་རླབས་ཚན་གཡོས་རང་འོད་ཟད། །སྙིང་རྗེའི་མདང་ཅན་དེ་ཞབས་འདུད། གཞན་དོན་རྟོགས་

པ་དང་འབྲེལ་པ། ཞེས་གསུང་ཡང་གོང་གེི་ཆོས་གསུམ་དང་དོན་གཅིག་སྟེ། བརྒྱུད་པ་བཟང་ལ་ཐོས་པ་ཆེ་ཡང་ཉམས་རྟོགས་མེད་ན་
རང་མི་གྲོལ་ལ། བཤད་ཀྱང་གཞན་མི་སྨིན་པས་ཕྱག་རྒྱ་ཆེན་པོའི་རྟོགས་པ་རྒྱུད་ལ་ཡོད་པ་གཅིག་དགོས་ཏེ། ༈ འཇིག་རྟེན་མགོན་
པོས། བླ་མ་བཟང་པོ་གཅིག་ཚོལ་ཤེས་དགོས། །རྩ་བའི་བླ་མ་གང་དགའ་དགའ་ལ་མི་འོང་བས། ཕྱག་རྒྱ་ཆེན་པོའི་རྟོགས་པ་
མངོན་དུ་གར་པས་གཞན་གྱི་རྒྱུད་ཚོད་རང་གི་རྒྱུད་ལ་འཆར་ནུས་པ་གཅིག་དགོས། དེ་ཡིན་ན་རྩ་བའི་བླ་མར་འོང་། འདྲེན་པའི་
བླ་མ་ཡང་གོང་མའི་གསུང་སློབ་མ་ལ་བརྗོད་ཅིང་།འཁོར་ལ་གོང་ནས་གོང་དུ་གསོལ་བ་འདེ་བས་པའི་གནས་བསྟན་ཏེ། རང་གཞན་ཐམས་
ཅད་གོང་མའི་རྗེས་སུ་ཁྲིད་པ་དེ་ལ་འདྲེན་པའི་བླ་མར་འོང་། ཅེས་གསུངས་པས་ཕྱག་རྒྱ་ཆེན་པོའི་རྟོགས་པ་གཤའ་མ་རྒྱུད་ལ་ཡོད་པ་གཅིག་

༄༅། །དགོས་གསུངས་པ་དང་མཐུན་པར། ༈ རིན་པོ་ཆེའི་ཕུང་པོའི་མདོར། བྱམས་པས་གསོལ་བ། དགེ་
བའི་བཤེས་གཉེན་ཅི་ལྟར་བུ་ལ་བསྟེན་པར་བགྱི། བཀའ་སྩལ་བ། དགེ་བའི་བཤེན་གཉེན་ནི་ཆོས་ཅི་དང་ཅི་བསྟན་པ་དེ་ཐམས་
ཅད་ཆོས་དབྱིངས་དོན་དམ་པའི་བདེན་པ་འབའ་ཞིག་ལ་རྩམ་སྟེ་སྟོན་པར་བྱེད། གསལ་བར་བྱེད་པ་དེ་ནི་དགེ་བའི་བཤེན་གཉེན་
ལ་མ་དྲང་པོར་ཁྲིད་པར་བྱེད་པ་ཡིན་ནོ། ༈ སངས་རྒྱས་མཛོད་ཀྱི་མདོར། ཅི་ཡང་ཐོགས་པ་མེད་པར་སྟོན་པ་ནི་དགེ་བའི་
བཤེན་གཉིན་ནོ། ཅེས་གསུངས་པས་དངོས་སུ་དབང་པོའི་རིམ་པས་སྤྲོས་པའི་ཆོས་བསྟན་ཡང་བརྒྱུད་ནས་སྤྲོས་མེད་ཕྱག་རྒྱ་
ཆེན་པོའི་དན་ལ་ཁྲིད་ཤེས་པ་གཅིག་བཙལ་ནས། རྙེད་པ་དང་དེ་བསྟེན་ཤིང་མོས་གུས་བྱེད་གལ་ཆེ།གསུངས་སྟེ། ༈

འབྲི་གོང་བས། སེམས་ཅན་རྒྱུད་ཐ་དད་པས་བསྡུས་པ་རྣམས་གཅིག་ལ་ཕན་ཡང་གཅིག་ལ་གནོད་པས། དེ་ལྟ་བུ་རྣམས་ཀྱི་
རྒྱུད་ལ་ཡོན་ཏན་མ་སྐྱེས་པ་བསྐྱེད། སྐྱེས་པ་བརྟན། །བརྟན་པ་ལ་གོང་ནས་གོང་དུ་བོག་འདོན་པ་ལ་མཁས་པ་གཅིག་དགོས། །
མཚན་ཉིད་ངང་ལྡན་པ་ཡང་དེ་ལ་ཟེར་བ་ཡིན། དེ་ལྟ་བུའི་བླ་མ་ལ་མོས་གུས་ཀྱི་བྱེད་ལུགས་དཔག་དུ་མེད་པ་གཅིག་ཡོད་ཀྱང་། གསུང་
ལ་ཚད་མར་འཛིན་ཤིང་བཀའ་བཞིན་བསྒྲུབ་ནས་མཉེས་པར་བྱེད་པ་ཡིན་ནོ། ཅེས་གསུང་བས་སྤྱིར་མཆོག་དང་ཐུན་མོང་གནས་
སྐབས་དང་མཐར་ཐུག་གི་ཡོན་ཏན་ཐམས་ཅད་མཚན་ལྡན་གྱི་བླ་མ་བསྟེན་པ་ལས་འབྱུང་བ་ཡིན་པས། བསྟེན་ལུགས་རྒྱུད་སྡེ་རང་
དུ་བཤད་པ་ལྟར་བྱེད་ནས་བྱིན་རླབས་དེ་རང་གི་མོས་གུས་ཀྱིས་ནུས་པས་ཐོན་དགོས། དེ་ཡང་གསང་སྔགས་མོས་གུས་ཀྱི་ལམ་ཡིན་

༄༅། །ལ་དགོས་སུ་དྭགས་པོ་བཀའ་རྒྱུད་ལུས་རྒྱ་ཆེན་པོ་འདི་མོས་གུས་གྱི་ལམ་ཡིན་པས། ༈ འཇིག་རྟེན་མགོན་
པོས། མོས་གུས་རབ་ལ་བསྒོམ་རབ། མོས་གུས་འབྲིང་ལ་བསྒོམ་འབྲིང་། མོས་གུས་ཐ་མ་ལ་བསྒོམ་ཡང་ཐ་མ་སྟེ། མོས་
གུས་ཅི་ཙམ་ཡོད་པ་དེ་ཙམ་གྱི་ཁ་ཚོད་ཀྱི་ཡོན་ཏན་ཡང་དེ་ཙམ་སྐྱེ་བ་ཡིན། ཅེས་གསུང་པས་དབང་པོ་རབ་གཅིག་འཆར་བས་ཚེ་སྔ་
མ་ལ་བླ་མ་སངས་རྒྱས་སུ་མཐོང་བའི་མོས་གུས་ཡོད་པས། ད་ལྟ་བླ་མའི་སྐུ་མཐོང་བ་ཙམ་ནས་དད་པ་སྐྱེས་པས་རྟོགས་པ་ཤར་བ་
ཡིན་ནོ། གཞན་ལ་དད་པ་དང་མོས་གུས་རིམ་གྱིས་སྐྱེ་བས་གོ་བ་དང་ཉམས་དང་རྟོགས་པ་རིམ་གྱིས་སྐྱེ་བ་ཡིན། དེས་ན་བླ་མ་
མཚན་ལྡན་དེ་སངས་རྒྱས་ཉིད་ཡིན་པར་བསྒོམ་པ་སྟེ། དེ་ཡང་བླ་མ་རང་དེ་བསྒོམ་པ་དང་ཆ་ལུགས་བསྒྱུར་ནས་བསྒོམ་པ་གཉིས་ 

གསུང་བ་ལ། ༈ རྩད་པས། བླ་མ་ལ་སངས་རྒྱས་ཀྱི་འདུ་ཤེས་སྐྱེས་ནས་སྒྲོའདོག་ཆོད་ན་བླ་མ་རང་བསྒོམ་བས་ཆོག བླ་མ་
ལ་ཚོད་འཛིན་དད་བརྟག་དཔྱད་འོང་ན་ཡི་དམ་བསྒོམ་པས་བཟང་ངན་གྱི་འདུ་ཤེས་མི་འོང་བ་ཡིན། དེས་ནི་ཡི་དམ་བརྡའམ་མཚོན་བྱེད་
དུ་འདུག། །བླ་མ་འདུལ་བྱེད་ཀྱི་སྤྲུལ་པ་རང་དུ་འདུག་པས་བླ་མ་ལ་རང་བསྒོམས་པས་བྱིན་རླབ་ཆེ་སྙམས་གསུངས། ༈ ཡང་དགོན་
པས། རྒྱུན་གྱི་བླ་མའི་རྣལ་འབྱོར་ལ་བླ་མའི་ཡི་དམ་དུ་བསྒོམ་ན་བླ་མ་ལ་མོས་གུས་ཆུང་ཤོས་ཡིན། རྡོ་རྗེ་ཐེག་པའི་ལུགས་ཀྱི་བསོད་
ནམས་བསགས་པའི་ཞིང་གི་མཆོག་དུ་གྱུར་བ་བླ་མ་ཡིན་ཞིང་། ཐབས་ཕུལ་དུ་ཕྱིན་པ་བླ་མའི་མོས་གུས་ཡིན། དཀོན་མཆོག་གསུམ་
དང་ཡི་དམ་གྱི་ལྷ་དུས་གསུམ་གྱི་སངས་རྒྱས་ཐམས་ཅད་ཀྱི་ངོ་བོ་བླ་མ་ཡིན་པས། དེ་ལ་གསོལ་བ་བཏབ་ན་འཁོར་འདས་གྱི་ཡོན་ཏན་

༄༅། །ཐམས་ཅད་ཐོག་པ་མེད་པར་འབྱུང་ཞིང་། ཚེ་འདི་ལ་སངས་རྒྱས་པའི་ཐབས་ཟབ་མོ་མོས་གུས་ཡིན། །
ཡི་དམ་དུ་བསྙེད་ན་ཡི་དམ་གང་ཡིན་པ་དེའི་ཆ་ལུགས་སུ་བསྐྱེད་ཅིང་ཡོན་ཏན་གྱིས་བྱེད་ཆོས་རྟེན་འབྲེལ་བསྒྲིགས་ལུགས་ཀྱི་གནས་སྐབས་
འགའ་རེར་འགལ་བ་མེད་ལ། མོས་གུས་ལམ་དུ་བྱེད་པ་བླ་མའི་རྣལ་འབྱོར་གྱི་སྐབས་སུ་སངས་རྒྱས་དངོས་མིན་པར་ཤེས་པའི་མོས་གུས་
བྱེད་པ་ཡིན་ལ། རྣམ་པ་བསྒྱུར་ན་གནད་འཆུག་ནས་འགྲོ་སྟེ། ཡི་དམ་རྐྱང་པ་བཀང་སྲིད་ཀྱང་མོས་གུས་བྱས་པས། སངས་
རྒྱས་པ་གང་ནས་ཀྱང་བཤད་པ་མེད་དོ། འབྲིང་དམ་ཚིག་གི་ལམ་མན་ཆད་དུ་འགྲོའོ། བླ་མ་ལ་སངས་རྒྱས་དངོས་སུ་མོས་གུས་
བྱས་ཤིང་གསོལ་བ་བཏབ་པས་ཆ་འདི་ཉིད་ལ་སངས་པ་རྡོ་རྗེ་ཐེག་པའི་ཁྱད་ཆོས་ཐུན་མོངས་མ་ཡིན་པའོ། ༈ དྷར་མཱ་ཀོ་ཤ་ལས། །

བླ་མ་ཡེ་ནས་སངས་རྒྱས་ཡིན། །ཆ་ལུགས་གཞན་དུ་མ་བསྒྱུར་ལ། །སྤྲུལ་སྐུ་དེ་ཉིད་ཤེས་ཀྱིས་ལ། ཅི་ལྟར་འདུག་པ་དེ་ཀ་
བསྒོམ། ༈ ཨ་ཏི་བཀོད་པའི་རྒྱུད་ལས། །མཚན་དང་དཔེ་བྱད་ལྡན་པོའི་ལྷ། །བསྐལ་པ་འབུམ་དུ་བསྒོམ་པ་བས། །
བླ་མ་རང་སེམས་དཔའི་དུ་དལ་གཅིག་ཤར་བཙལ། འབུམ་ཕྲག་ཉི་ཤུའི་ཆར་ཡང་མི་ཕོད་དོ། ཡེ་ཤེས་གསང་བ་སྒྲོན་མའི་རྒྱུད་
ལས། བསྙེན་བསྒྲུབ་བཟླས་བསམ་བས། བླ་མའི་གསོལ་འདེབས་ཚིག་གཅིག་དགའ། །ལྷ་སྐུ་མ་བསྒོམ་བླ་མ་བསྒོམ། །
པས། །བླ་མ་བསྒོམ་པའི་བསོད་ནམས་ཆེ། ༈ དམ་ཚིག་བཀོད་པའི་རྒྱུད་དུ། །གཡོ་མེད་མོས་གུས་ཟླ་དྲུག་གིས། །རྡོ་
རྗེ་འཆང་གི་ས་ཐོབ་འགྱུར། ༈ ཡེ་ཤེས་མངོན་བྱང་ལས། །ས་དང་ལམ་གྱི་རིམ་པ་རྣམས། །བླ་མའི་མོས་གུས་ལོ་བཟླས་ 

༄༅། །འགྲུབ། བླ་མའི་སྣང་བ་མ་བྲལ་ན། སངས་རྒྱས་རྣམས་དང་འབྲལ་མེད་གནས། ཅེས་གསུངས་
པས། རང་ཡི་དམ་དུ་བསྒོམས་ནས་སེམས་ཅན་ཐམས་ཅད་ཀྱི་དོན་དུ་རྫོགས་པའི་སངས་རྒྱས་ད་ལྟ་ཉིད་དུ་ཐོབ་པར་བྱ། དེའི་ཆེད་
དུ་བླ་མ་སྐུ་བཞིའི་བདག་ཉིད་བསྒོམ་སྙམ་དུ་སེམས་བསྐྱེད། བླ་མའི་རྣལ་འབྱོར་བསྒོམ་ལུགས་ལ་བཀའ་སྲོལ་སོ་སོའི་ལུགས་
མི་འདྲ་བ་མང་དུ་ཡོད་ཀྱང་། ཁོ་བོའི་སེམས་ངོ་འཕྲོད་ས་རིན་པོ་ཆེ་མཚུངས་མེད་ཆོས་རྡོར་བ་ཡིན་པས། །བརྒྱུད་པ་དེའི་ལུགས་  
བཞིན་བསྒོམ་ན། རང་གིས་སྤྱི་བོའི་གྲུ་གང་ཙམ་གྱི་སྟེང་དུ་སེང་ཁྲི་པད་ཟླའི་གདན་ལ་རང་གིས་རྩ་བའི་བླ་མ་དམ་པ་དེ་ཉིད། ངོ་བོ་སངས་
རྒྱས་ཐམས་ཅད་འདུས་པའི་སྐུ་མཐོང་བ་ཙམ་གྱི་དང་བ་འདྲེན་པ། གསུང་ཐོས་པ་ཙམ་གྱི་དོན་དང་ལྡན་པ། མཚན་ཐོས་པ་ཙམ་གྱི་བ་སྤུ་

ལྡང་བ། ཐུགས་ཏིང་ངེ་འཛིན་གྱི་སྒོ་དུ་མ་ལ་མངའ་བརྙེས་པ། ཤེས་བྱ་ཐམས་ཅད་ལ་ཆགས་ཐོགས་མི་མངའ་ཞིང་ཐེ་ཚོམས་ཀྱི་
དྲ་བ་གཅོད་པར་བྱེད་པའི་དགོངས་པ་སྐུ་བཞིའི་བདག་ཉིད་ཅན་རྣམ་པ་རབ་ཏུ་བྱུང་བའི་ཆ་ལུགས་དགེ་སློང་རྡོ་རྗེ་འཛིན་པ་དང་བ་འདྲེན་པ་གཅིག་
བསྒོམ་མོ། དེའི་སྤྱི་བོར་གྲུ་གང་ཙམ་གྱི་སྟེང་དུ། རྗེ་བཙུན་རིན་པོ་ཆེ་ཤིང་འགོ་བ། དེ་ནས་གྲུ་གང་ཙམ་ཀྱི་སྟེང་དུ་རིན་པོ་ཆེའི་
སྟིང་དུ་རི་མ་པ་ལྟར། ༈ མཁན་ཆེན་འོད་ཟེར་བླ་མ། རྒྱལ་སྲས་རིན་ཆེན་གླིང་པ། རིན་པོ་ཆེའི་དབུ་རྩེ་བ། སྐྱེས་
མཆོག་སྤྱན་སྔ་བ། བླ་མ་ཡང་དགོན་པ། ཆོས་རྗེ་སྨར་པ་རིན་པོ་ཆེ།བདེ་གཤེགས་ཕག་མོ་གྲུབ་པ། དྭགས་པོ་རིན་པོ་ཟླ་
འོད་གཞོན་ནུ། འདི་རྣམས་ཆོས་གོས་ཤམ་ཐབས་དགེ་སློང་གི་རྣམས་པ་ཅན་བསྒོམ་མི་ལ་རས་པ་སྐུ་མདོག་སྔོན་པོ། ཞབས་གཉིས་

༄༅། །རེ་མིག་ལྟར་བསྣོལ་བ་བསྒོམ་ཐབས་བཅུག་ཅིང་རས་ཕྱགས་སྔོན་པོ་མནབ་པ། མར་པ་ལོ་ཙ་བར་བྱས་
མནབ་པ་དབུ་རལ་བ་ཅན་ཞིག་པོའི་རྣམ་པ། འདི་རྣམས་ཐམས་ཅད་ཕྱག་གཉིས་མཉམ་བཞག ན་རོ་པ་དང་། ཏེ་ལོ་པ་གཉིས། །
གཅེར་བུ་རུས་པའི་རྒྱན་ཆ་ཅན། ཏེ་ལོ་པས་ཕྱག་གཉིས་གྱི་སྡིག་མཛུབ་ནམ་མཁའ་ལ་གཏད་པ། ན་རོ་པ་གྲི་གུག་དང་ཐོད་ཁྲག་ཅན། 
ཏེ་ལོ་པས་སྤྱི་བོར་རྡོ་རྗེ་འཆང་ཆེན་པོ་སྐུ་མདོག་སྔོན་པོ་ནམ་མཁའི་མདོག་ཅན་རྡོ་རྗེ་དང་དྲིལ་བུ་འཛིན་པ། བླ་མ་དེ་རྣམས་གྱི་གནས་
གསུམ་དུ་ཡིག་འབྲུ་བཀོད་ནས། ངག་ཏུ། མ་ནམ་མཁའ་དང་མཉམ་པའི་སེམས་ཅན་ཐམས་ཅད་རྡོ་རྗེ་འཆང་ཆེན་མན་ཆད་རྩ་བའི་
བླ་མ་ཡན་ཆད། བཀའ་བརྒྱུད་བླ་མ་རྣམས་ལ་གསོལ་བ་འདེབས་སོ་བྱིན་གྱིས་བརླབ་ཏུ་གསོལ། ཆོས་སྐུ་རྡོ་རྗེ་འཆང་ཅེས་

གསོལ་འདེབས་ཐམས་ཅད་སྦྱར་གསུང་། ཅེས་རང་གི་རྩ་བའི་བླ་མའི་ཐུགས་རྒྱུད་བསྐུལ་བས་འོག་མ་འོག་མས་གོང་མ་ལ་བསྐུལ་བས་
རིགས་ཀྱི་བུ་སྣོད་དང་ལྡན་པ་འདི་ལ་བྱིན་གྱིས་བརླབ་ཏུ་གསོལ། ཅེས་པས་བླ་མ་རྣམས་ཀྱིས་སྤྱན་ཁྲ་ཟིམ་མེ་མར་རང་ལ་གཟིགས་
པར་བསམ། བླ་མ་རྣམས་ཀྱི་ཐུགས་ཀའི་ཧཱུཾ་དེ་ལས་འོད་ཟེར་འཕྲོས། ཕྱོགས་བཅུའི་སངས་རྒྱས་བྱང་སེམས་དཀོན་མཆོག །ཡི་
དམ་མཁའ་འགྲོ་ཆོས་སྐྱོང་སྲུང་མ་དང་བཅས་པ་བྱོན་ནས་བླ་མ་རྣམས་ལ་ཐིམ་ནས། བླ་མ་དེ་རྣམས་ཐམས་ཅད་འདུས་པས་བདག་
ཉིད་ཐོ་བརྩེགས་པ་ལྟར་བུ་ལ་བསྒྲུབ་རྒྱུད་ཀྱིས་བླ་མས་བསྐོར་བ་ལ་མོས་གུས་དུང་དུང་བྱེད། རྒྱས་པར་སྤྲོ་ན་ཡན་ལག་བདུན་པ་འདིར་
བྱ། དུས་གསུམ་གྱི་སངས་རྒྱས་ཐམས་ཅད་ཀྱི་སྐུའི་ངོ་བོར་གྱུར་པ་བླ་མ་རིན་པོ་ཆེ་རྣམས་ཀྱི་སྐུ་ལ་གསོལ་བ་འདེབས་སྐྱབས་སུ་མཆིའོ། 

༄༅། །དེ་བཞིན་དུ་གསུང་དང་། ཐུགས་ལ་འགྲེས་སོ། བདག་གིས་ལུས་ལོངས་སྤྱོད་མཐུ་དང་ནུས་པ། ཁ་རྗེ་
དབང་ཐང་ཚེ་དང་བསོད་ནམས་དུས་གསུམ་གྱི་དགེ་བའི་རྩ་བ་ཐམས་ཅད་བླ་མ་རིན་པོ་ཆེ་རྣམས་ལ་འབུལ་བར་བགྱིའོ། ཡོངས་སུ་བཞེས་
སུ་གསོལ། བདག་དང་སེམས་ཅན་ཐམས་ཅད་ཀྱིས་བླ་མ་སངས་ལ་སོ་སོའི་སྐྱེ་བོ་དང་བྱང་ཆུབ་སེམས་དཔའི་བློས་ལོག་པར་བརྟག་པ་
དང་། འཁོར་འདས་གཉིས་སུ་མེད་པ་བླ་མའི་རང་བཞིན་ལ་ཆགས་སྡང་རྨོང་གསུམ་ཀྱི་དབང་གིས་ལས་བསགས་པ་ཐམས་ཅད་མཐོལ་
ལོ་བཤགས་སོ། བླ་མ་རྣམས་ཀྱི་སྐུ་གསུང་ཐུགས་ཡོན་ཏན་འཕྲིན་ལས་མི་ཟད་པ་རྒྱན་གྱི་འཁོར་ལོས། འཁོར་བ་མ་སྟོང་གི་བར་དུ་
འགྲོ་དོན་རྩོལ་མེད་དུ་མཛད་པ་ལ་དགའ་བའི་རྗེས་སུ་ཡི་རང་ངོ་། བླ་མ་རིན་པོ་ཆེ་རྣམས་ཕྱོགས་བཅུའི་འཇིག་རྟེན་གྱི་ཁམས་གསུམ་

རིགས་དྲུག་གི་སེམས་ཅན་སོ་སོའི་སྐད་དུ་ཐེག་ཆེན་གྱི་ཆོས་འཁོར་བླ་ན་མེད་པ་མྱུར་དུ་བསྐོར་ནས། ནམ་མཁའ་དང་མཉམ་པའི་སེམས་
ཅན་ཐམས་ཅད་སྨིན་ཅིང་གྲོལ་བར་མཛད་དུ་གསོལ། བླ་མ་རིན་པོ་ཆེ་རྣམས་འགྲོ་བ་སེམས་ཅན་ཐམས་ཅད་གྱི་དོན་དུ་འཁོར་བ་མ་སྟོང་
བར་དུ་གདུལ་བྱ་ཐམས་ཅད་གྱི་སྣང་ངོ་དང་མཐུན་པར་མྱ་ངན་ལས་མི་འདའ་ཞིང་བཞུགས་པར་གསོལ་ལོ། བདག་གིས་དུས་གསུམ་
དུ་བསགས་པ་དང་ཡོད་པའི་དགེ་བའི་རྩ་བ་འདིས་བདག་དང་སེམས་ཅན་ཐམས་ཅད་བླ་མའི་གོ་འཕང་ཐོབ་པར་གྱུར་ཅིག ༈ ཡང་འཇིག་
རྟེན་མགོན་པོས། །རང་རྡོ་རྗེ་འཆང་དུ་མ་གྱུར་པར། །འཁོར་བ་བསྒོམ་དུ་མ་བཅོལ་ཅིག །འཁྲུལ་བ་ལ་ཉིད་འཁྲུལ་བསྣན་ཉེན་
གདའ། ཅེས་གསུང་པས། རང་ལ་བླ་མ་སངས་རྒྱས་སུ་མཐོང་བའི་རྟོགས་པ་མ་ཤར་བར་དུ་བླ་མ་དེ་ཉིད་རྡོ་རྗེ་འཆང་དུ་

༄༅། །བསྒྱུར་ནས་བསྒོམ་པས། ད་ལྟ་རང་ནས་བླ་མ་རྡོ་རྗེ་འཆང་ཉིད་དུ་མཐོང་ཤིང་། དེ་ལྟར་བསྒོམས་པས་རྟོགས་
པ་ཤར་མྱུར་ཞིང་བཟང་ངན་གྱི་རྟོག་དཔྱོད་མི་འཇུག་བར་དོར་བླ་མ་འཁྲུལ་ཡང་རང་སངས་རྒྱས་ལ་སེམས་ཟིན་པའི་དགོས་པ་ཡོད། ཅེས་
གསུང་པོ་ནི་རྩང་བ་དང་དགོངས་པ་གཅིག་གོ གང་ལྟར་ཕྱེད་ཀྱང་མོས་གུས་ཏུང་ཏུང་བྱེད་ནས། མ་ནམ་འཁའ་དང་མཉམས་པའི་སེམས་
ཅན་ཐམས་ཅད་བླ་མ་སངས་རྒྱས་རིན་པོ་ཆེ་རྣམས་ཀྱི་སྐུ་ལ་གསོལ་བ་འདེབས་སོ། ཅེས་གསོལ་བ་བཏབ་པས་སྐུའི་ངོ་བོ་དཔྲལ་བའི་ཨོཾ་
དཀར་པོ་ལས་འོད་ཟེར་འཕྲོས། ཕྱོགས་བཅུའི་སངས་རྒྱས་བྱང་སེམམས་ཡི་དམ་ཆོས་སྐྱོངས་རྣམས་ལ་ཕོག་པས། བྱིན་རླབས་
འོད་ཟེར་གྱི་ཚུར་དུ་ཚུར་འདུས་ཨོཾ་ལ་ཐིམ། ཨོཾ་ལས་བདུད་རྩིའི་ཆུ་རྒྱུན་རིམ་བཞིན་བྱུང་ནས་རང་གི་སྤྱི་བོ་ནས་རྩ་རྣམས་སུ་ཞུགས། །

ལུས་ཀྱི་དྲི་མ་དག་བུམ་པའི་དབང་ཐོབ། རང་ལུས་བླ་མ་སངས་རྒྱས་ཀྱི་སྐུ་དང་གཉིས་སུ་མེད་པར་གྱུར། བླ་མའི་གསུང་ལ་གསོལ་བ་
འདེབས་སོ། ཅེས་གསོལ་བ་འདེབས་པས་དེ་བཞིན་གཤེགས་པ་ཐམས་ཅད་ཀྱི་གསུང་གི་ངོ་བོ་ཨཱཿདམར་པོ་ལས་འོད་ཟེར་འཕྲོས། ཕྱོགས་
བཅུའི་སངས་རྒྱས་དང་། བྱིན་རླབས་འོད་ཟེར་གྱིས༔ ཅེས་སོགས་གོང་ལྟར་རོ། ངག་གི་དྲི་མ་དག་གསང་བའི་དབང་ཐོབ། ངག་
བླ་མའི་གསུང་གི་ངོ་བོར་གྱུར། བླ་མའི་ཐུགས་ལ་གསོལ་བ་འདེབས་སོ། ཅེས་སོགས་གོང་ལྟར་རོ། ཐུགས་གཉིས་སུ་མེད་
པའི་ཡེ་ཤེས་ཚུར་འདུས་བླ་མ་གཅིག་ནས་གཅིག་དུ་བརྒྱུད། རྩ་བའི་བླ་མའི་ཐུགས་ཀ་ནས་རང་གི་ཐུགས་ཀར་ཐིམ། ཡིད་ཀྱི་དྲི་མ་
དག་ནས་གསུམ་པ་ཤེས་རབ་ཡེ་ཤེས་ཀྱི་དབང་ཐོབ། ཡིད་བླ་མའི་ཐུགས་ཀྱི་ངོ་བོར་གྱུར། བླ་མའི་སྐུ་གསུང་ཐུགས་ལ་གསོལ་བ་འདེབས་

༄༅། །སོ། ཅེས་གསོལ་བ་བཏབ་པས། བླ་མའི་སྐུ་གསུང་ཐུགས་ལས་འོད་ཟེར་འཕྲོས་ཕྱོགས་བཅུའི་སངས་
རྒྱས་དང་བྱང་ཆུབ་སེམས་དཔའ་ཐམས་ཅད་ལ་ཕོག འོད་ཟེར་ཚུར་འདུས་རྡོ་རྗེ་འཆང་ལ་ཐིམ། བླ་མ་རྣམས་རིམ་གྱིས་བརྒྱུད་ནས་
བླ་མ་ནས་རང་ལ་ཐིམ། ལུས་ངག་ཡིད་གསུམ་གྱི་དྲི་མ་དག་བཞི་བ་ཚིགས་དབང་རིན་པོ་ཆེ་ཐོབ། བླ་མའི་སྐུ་གསུང་ཐུགས་
དང་རང་གིས་ལུས་ངག་ཡིད་གསུམ་དབྱེར་མེད་དུ་གྱུར་པར་བསམ། དེ་ནས་རྡོ་རྗེ་འཆང་གིས་སྤྱན་ཁྲ་ཟིམ་མེ་བ་ལ་ཤེས་པ་གཏད། ནམ་
མ་ཐུབ་པ་དང་གསོལ་བ་གཅིག་བཏབ། དེ་ནས་རྡོ་རྗེ་འཆང་ཏེ་ལོ་པ་ལ་ཐིམ་ནས་ཏེ་ལོ་པས་སྤྱན་ཁྲ་ཟིམ་མེ་པ་ལ་ཤེས་པ་གཏད། དེ་ལྟར་རིམས་
པ་ལྟར་རྩ་བའི་བླ་མ་ལ་ཐིམ། རྩ་བའི་བླ་མ་སངས་རྒྱས་ཐམས་ཅད་འདུས་པའི་བདག་ཉིད་གྲུ་གང་ཙམ་གཅིག་དུ་གྱུར་ནས་སྤྱན་ཁྲ་ཟིམ་མེ་

བ་ལ་ཤེས་པ་གཏད། ནམ་མ་ཐུབ་པ་དང་གསོལ་བ་གཅིག་བཏབ། ཆགས་གང་ཙམ་གཅིག་རེད་ནས་གདན་པད་ཟླ་དང་བཅས་
པ་ཀླད་པ་དུང་ཁང་ནང་དུ་བྱོན་ནས། ཡང་མགྲིན་པར་ཚོན་གང་བ། དེ་ནས་རང་གི་སྙིང་གི་རྩེ་མོ་གྱེན་དུ་བསྟན་པ་གུར་ཕུབ་པ་དང་
འདྲ་བའི་ནང་དུ་གདན་སྲན་འབྲུ་ཕྱེད་ཙམ་སྐུ་ནས་འབྲུ་ཙམ་ཕྱག་མཚན་དང་ཆ་ལུགས་སྤང་དང་འདྲ་བ་སྣང་བཞིན་མེད་པ། གཡས་གཡོན་
དང་སྟེང་འོག་གང་ཡང་མ་རེད་པར་སྤྲིན་ལྡིང་པ་བཞིན་ལ་སེམས་གཏད་ནས། ནམ་མི་གནས་པ་དང་། དེ་རང་འོད་དུ་ཞུ་ནས་འོད་ཁ་
དོག་སྣ་ཚོགས་སུ་འགྱེད་སྲན་འབྲུ་ཙམ་གཅིག་རེད་པ་ལ་ཤེས་པ་གཏད། དེ་ལ་མི་གནས་པ་དང་འཇའ་ཡལ་བ་ལྟར་སོང་བའི་ངང་དུ་ཤེས་པ་ཅི་
ཡང་མི་བསམ་པར་གནས་གཅིག་བཞག དེ་ནས་རྟོགས་པ་ག་འཕྲོ་ཚད་པ་དང་དྲན་པས་བཟུང་ནས། །དགེ་བ་འདི་ཡིས་མྱུར་དུ་བདག 

༄༅། །རྡོ་རྗེ་འཆང་ཆེན་འགྲུབ་གྱུར་ནས། །འགྲོ་བ་གཅིག་ཀྱང་མ་ལུས་པ། །དེ་ཡི་ས་ལ་འཁོད་པར་ཤོག དམ་
པའི་སྨོན་ལམ་སུམ་ཅུ་མ་བྱ་གསུང་། ཅེས་པའི་སྨོན་ལམ་དང་། དམིགས་པ་རེ་རེའི་སྐབས་སུ་གསོལ་བ་ཏུང་ཏུང་བཏབ་ས་ཤིང་
མོས་གུས་བྱ། ཐུན་འཚམས་སུ་མཆོད་བསྟོད་བྱེད་ནས་སེམས་མི་གནས་པ་གནས་པར་མཛད་དུ་གསོལ། གནས་པ་བརྟན་པར་
མཛད་དུ་གསོལ། བརྟེན་པ་ལ་བོག་ཁྱད་པར་ཅན་འབྱུང་བར་མཛད་དུ་གསོལ། རྟོགས་པ་གཤའ་མ་རྒྱུད་ལ་སྐྱེ་བར་བྱིན་གྱི་རླབས་དུ་གསོལ། 
སྣང་བ་རྟེན་འབྲེལ་དུ་འཆར་བར་བྱིན་གྱི་རླབས་དུ་གསོལ། ཅེས་འདོད་པའི་གསོལ་བ་གདབ། དེ་ལྟར་བསྒོམ་ཞིང་ནང་དུ་མོས་གུས་ཐུན་
མོངས་མ་ཡིན་པ་ཏུང་ཏུང་བ་སྐྱེད་མོས། དེ་མ་སྐྱེ་ན་ཁ་ལ་སྐྱབས་སུ་མཆིའོ་ལོ་བརྒྱ་ལ་བྱས་ཀྱང་རྒྱུད་ལ་རྟོགས་པ་ཐུན་མོངས་མ་ཡིན་པ་སྐྱེ་མི་ཉན། 

མོས་གུས་ལ་ཀུན་ཁྱབ་དང་ཞེན་བཅོས་གཉིས་ལས། དང་པོ་ཞེན་བཅོས་ཀྱི་མོས་གུས་རྒྱུད་ལ་སྐྱེ་དགོས། དེ་སྐྱེ་བ་ལ་ལུས་ངག་ཡིད་
གསུམ་གཅིག་དུ་དྲིལ་ནས་རང་གིས་རྩ་བའི་བླ་མ་དེའི་རྒྱུད་ལ་དམིགས་ནས། དེའི་བླ་མ་འདི་སྐུ་བཞི་ཡེ་ཤེས་ལྔའི་བདག་ཉིད་སངས་རྒྱས་
རྡོ་རྗེ་འཆང་ཡིན་པར་ངེས། དུས་གསུམ་གྱི་སངས་རྒྱས་དཀོན་མཆོག་གསུམ་གྱི་བདག་ཉིད། འཁོར་འདས་ཀུན་གྱི་དབང་ཕྱུག་བདེ་
ལེགས་ཐམས་ཅད་ཀྱི་འབྱུང་གནས་དམ་པ་དེ་ཡིན་ངེས་སོ། ཕྱོགས་བཅུའི་འཇིག་རྟེན་གྱི་ཁམས་ན་སངས་རྒྱས་སྤྲུལ་སྐུ་དང་ལོངས་སྐུ 
ཞི་ཁྲོ་ཡབ་ཡུམ་དཔའ་བོ་གཅིག་པ་ཅི་སྙེད་བཞུགས་པ་ཐམས་ཅད་དེའི་བླ་མའི་སྐུའི་བཀོད་པ་རང་ཡིན་ངེས་སོ། ཆོས་ཐེག་པའི་བྱེ་བྲག་ཟབ་
པ་དང་རྒྱ་ཆེན་པོ་སྔགས་མཚན་ཉིད་ལ་སོགས་པ་ཐམས་ཅད་གང་ཡོད་པ་དེའི་བླ་མའི་གསུང་གི་མཛད་པ་རང་ཡིན་ངེས་སོ། ཕྱོགས་བཅུའི་

༄༅། །འཇིག་རྟེན་གྱི་ཁམས་ནམ་མཁའ་བཙུན་ཡོན་ཏན་གྱི་བརྒྱན་ཅིང་བསྟན་པའི་སྲོལ་འཛིན་པ་འགྲོ་བའི་དོན་མཛད་པའི་
དགེ་བའི་བཤེས་གཉེན་འདི་རྣམས་ངའི་བླ་མའི་ཐུགས་ཀྱི་སྤྲུལ་པ་རང་ཡིན་ངེས་སོ། སེམས་ཅན་གྱི་བདེ་སྐྱིད་ལམ་པའི་ཉམས་རྟོགས་བྱང་
སེམས་ཀྱི་ཐུགས་རྗེས་བསྟན་པ་ཡུན་དུ་གནས་པ་འདི་རྣམས་དེའི་བླ་མའི་བྱིན་བརླབ་དང་ཐུགས་རྗེའི་འཕྲིན་ལས་རང་ཡིན་ངེས་སོ། དེ་ངའི་བླ་
མས་ཅི་མཛད་ཐམས་ཅད་ལེགས་པ་ཡིན། ཅི་གསུང་ཐམས་ཅད་གདམ་ངག་གང་བྱུང་ཐམས་ཅད་བྱིན་བརླབ། ཐུགས་རྗེའི་འཛིན་སྟང་
གདུལ་བྱིའི་འདུལ་ཐབས་རང་ཡིན་ངེས་སོ། ངའི་བླ་མ་ཡང་དག་པ་རྫོགས་པའི་སངས་རྒྱས་འདི་ཉིད། ཉེས་པའི་སྐྱོན་ཐམས་ཅད་དང་
བྲལ་བ། འཆིང་བ་མཐའ་དག་ལས་གྲོལ་བ། ཡོན་ཏན་ཐམས་ཅད་ཀྱིས་བརྒྱན་པ་འདི་དང་མཇལ་ནས་ཐུགས་རྗེས་འཛིན་པ་རེ་དགའ། བསོད་

ནམས་རེ་བསགས་སྙམ་པས་སྙིང་ཐག་པ་ནས་ཏུང་ཏུང་བ་བསྒོམ། དེ་ལྟར་སྐྱོན་ལ་མི་བརྟག་ནས་བློས་ཆེད་དུ་བཅོས་ཞིང་ཡང་ཡང་བསྒོམ་
ནས་མོས་གུས་སྐྱེས་པ་དང་རྟོགས་མེད་དུ་བཞག་པའི་ངང་ནས། བླ་མ་སངས་རྒྱས་རིན་པོ་ཆེ་བདག་ལ་རྟོགས་པ་མཆོག་དུ་གྱུར་བ་རྒྱུད་ལ་
སྐྱེ་བར་བྱིན་གྱིས་རློབ་ཏུ་གསོལ། ཉམས་མྱོང་རྒྱུན་ཆད་མེད་པར། སྣང་བ་རྟེན་འབྲེལ་དུ་འཆར་བར་ཅེས་བརྗོད། དེ་ལྟར་ཡང་
ཡང་བྱས་པས་ཐུགས་ཡིད་གཅིག་དུ་འདྲེས་ནས། རྟོགས་པ་མྱུར་དུ་ཤར་བ་ཡིན། སྐད་ཅིག་ཀྱང་མ་ཡེང་པར་གོང་ལྟར་བསྒོམས་པས་
བླ་མ་ལ་ལོག་རྟོག་གི་སྐྱོན་དག་པས་ཅི་གསུང་གདམ་ངག གང་མཛོད་ལེགས་པ། གང་མཐོང་ཡོན་ཏན་དུ་མཐོང་བས་བློ་སྣ་བླ་མས་
ཕྲོག་པ་ནི་མོས་གུས་ཀྱི་སྣེ་ཟིན་པ་ཡིན། དེ་ལ་གནད་དུ་བསྣུན་ཤིང་བསྒོམས་པས་ཐ་མལ་གྱི་ལོག་རྟོག་དག་སངས་རྒྱས་སྐུ་གསུམ་ཀྱི་ངོ་བོར་

༄༅། །མཐོང་ནས། ཡོན་ཏན་ཚད་བཟུང་མ་རྙེད་པ་ནི་མོས་གུས་སྐྱེས་པ་ཡིན། དེ་ཙམ་ན་རང་ལ་ཡང་རྟོག་པ་ཤར་བ་
ཡིན། རང་རྒྱུད་ལ་རྟོགས་པ་ཤར་བའི་སྐད་ཅིག་མ་ལ་བླ་མ་སངས་རྒྱས་སུ་མཐོང་བ་ཡིན། དེས་ན་བླ་མ་ལ་ངོ་བོར་ཉིད་གྱི་སྐུའི་འདུ་ཤེས་
སྐྱེས་ན་རང་ལ་ཆོས་སྐུའི་ཡོན་ཏན་སྐྱེ། ཆོས་སྐུའི་འདུ་ཤེས་སྐྱེ་ན་རང་ལ་ལོངས་སྐུའི་ཡོན་ཏན་སྐྱེ། ལོངས་སྐུའི་འདུ་ཤེས་སྐྱེ་ན། རང་
ལ་མཆོག་གི་སྤྲུལ་སྐུའི་ཡོན་ཏན་སྐྱེ། སྤྲུལ་སྐུའི་འདུ་ཤེས་སྐྱེ་ན། རང་ལ་འཕགས་པའི་ཡོན་ཏན་སྐྱེ། འཕགས་པའི་འདུ་ཤེས་
སྐྱེ་ན། རང་ལ་སོ་སོའི་སྐྱེ་བོ་གྲུབ་མཐའ་ལ་བློ་བསྒྱུར་བ་ཙམ་ལས་མི་འོང་། བླ་མ་ལ་སོ་སོའི་སྐྱེ་པོའམ་གང་ཟག་དམ་པ་ཙམ་དུ་ལྟས་ནས། 
མོས་གུས་བྱས་ན། རང་ལ་ཐར་ལམ་གང་ཡང་རྒྱུད་ལ་མི་སྐྱེ་སྟེ། བླ་མ་མི་གཟུགས་སུ་མཐོང་ན་དངོས་གྲུབ་ཁྱི་གཟུགས་སུ་འོང་བྱ་བ་

ཡིན། དེ་བས་རྟོགས་པ་ཤར་བའི་མོས་གུས་ལ་བླ་མ་ཆོས་སྐུའི་འདུ་ཤེས་ཐུན་མོངས་མ་ཡིན་པར་རང་རྒྱུད་ལ་སྐྱེ་དགོས་སྟེ། ༈ ཆོས་
རྗེ་རྩང་པས། བླ་མ་དེ་ས་བཅུའི་མགོན་པོར་ཡང་མི་བསྒོམ་པར་རྣམ་པ་ཐམས་ཅད་མཁྱེན་པའི་སངས་རྒྱས་རང་དུ་བསྒོམ་པ་ཡིན། དེ་
ཡང་བླ་མ་སངས་རྒྱས་ཡིན། སངས་རྒྱས་རང་དུ་བསྒོམ་པའི་གནས་སྐབས་སུ་སྣང་བ་དག་ནས་འོང་བ་ཡིན། མཐར་ཐུག་ལན་གཅིག 
ཙ་ན་སངས་རྒྱས་སུ་མཐོང་ནས་འོང་བ་སྟེ། དེ་ཙ་ན་རང་ཡང་སངས་རྒྱས་ནས་འོང་བ་ཡིན། དམ་པ་བདེ་གཤེགས་ཀྱིས་བླ་མ་ལ་ཆོས་
སྐུའི་འདུ་ཤེས་སྐྱེ་ན་དོན་དམ་བྱང་སེམས་སྐྱེ་ལོངས་སྐུའི་འདུ་ཤེས་སྐྱེ། འཇུག་པའི་བྱང་སེམས་སྐྱེ། སྤྲུལ་སྐུའི་འདུ་ཤེས་སྐྱེ་ན། སྨོན་
པ་བྱང་སེམས་སྐྱེ་གསུང་། ༈ ཡང་དགོན་པས། བླ་མའི་དུས་མཐའ་བགྱི་བ་ཡང་། མོས་གུས་ཀྱི་མཐར་ཐུག ཆོས་

༄༅། །སྐུའི་མོས་གུས་ཡིན་པས་དེ་སྐྱེ་དགོས། གཟུགས་སྐུའི་མོས་གུས་སྐྱེས་ཀྱང་རྟོགས་པ་ཤར་བའི་མོས་
གུས་སུ་མི་བཞེད། ལོངས་སྐུ་ཡང་ས་བཅུའི་ཤེས་སྒྲིབ་ཀྱི་འཁྲུལ་སྣང་ཡིན་པས། འཁྲུལ་པའི་མོས་གུས་ལ་མ་འཁྲུལ་པའི་རྟོགས་
པ་མི་སྐྱེ་བ་ལས། ཅེས་གསུངས་པས། བླ་མ་ལ་མོས་གུས་བྱེད་ས་དེ་མཚན་ཉིད་དང་ལྡན་པ་གཅིག་དགོས། དེ་ཉིད་རོགས་པ་
མངོན་གྱུར་གྱི་སངས་རྒྱས་ཡིན་པས་རྡོ་རྗེ་འཆང་དངོས་ཡིན་ཏེ། དེ་ལྟར་ཡིན་པ་ལ་ཡིན་པ་ལྟར་ངོ་ཤེས་པར་བྱེད་ནས་མོས་གུས་བྱེད་པ་
སྟེ། དང་པོ་ཆོས་ལ་ཞུགས་ནས་མཐར་སངས་རྒྱས་མ་ཐོབ་པར་དུ་གལ་ཆེ་སྟེ། དང་པོ་མཐའ་བྲལ་ཆོས་སྐུའི་འདུ་ཤེས་བསྒོམས་ནས་
མོས་གུས་རྩེ་གཅིག་བྱས་ཤིང་བཀའ་བཞིན་བསྒྲུབ་པས། མཐའ་བྲལ་གྱི་ལྟ་བ་སྐྱོན་མེད་གོ་ཤིང་རྟོགས་ནས་འོང་། དེ་ལྟར་རྟོགས་

པ་དང་། བླ་མ་དེ་རང་ཆོས་སྐུའི་ངོ་བོར་ཤར་ནས་འོང་། དེའི་དུས་སུ་སྐྱོན་བྲལ་ཆོས་སྐུའི་ངོ་བོར་བསྒོམ་ནས་མོས་གུས་རྩེ་གཅིག་
བྱས་ཤིང་གསུང་ཚད་མར་འཛིན་པས། ལམ་ལ་གོལ་ཤོར་མེད་པར་སྣང་བ་རྟེན་འབྲེལ་དུ་ཤར་ནས་མཐར་ཐུག་སངས་རྒྱས་ཆོས་སྐུ་མངོན་
དུ་བྱེད་ནུས་པ་ཡིན། དེ་བས་དུས་ནམ་ཡང་འབྲལ་བ་མེད་པར་སྤྱོད་ལམ་ཐམས་ཅད་དུ་བསྒོམ་པ་སྟེ། ཕྱག་དང་མཆོད་པའི་དུས་སུ་མདུན་
གྱི་ནམ་མཁའ། གསོལ་བ་འདེབས་པའི་དུས་སུ་སྤྱི་གཙུག ཟས་ཟ་དུས་མགྲིན་པ། ཉལ་དུས་སྙིང་གི་དཀྱིལ། འགྲོ་བ་དང་
འདུག་ཚེ་སྤྱི་བོར། བྱིན་རླབས་བྱེད་ན་ལག་མཐིལ། དེ་ལྟར་བླ་མ་གཅིག་ལ་དྲིལ་ནས་དུས་ནམ་ཡང་ཡེང་བ་མེད་པར་བསྒོམ་པ་སྟེ། །
མེ་ཉག་བསྒོམ་རིང་ལ། ཆོས་རྗེས་ཇ་དཀར་ཡོལ་གང་འཐུང་བར་ལ། བླ་མ་ལན་དུ་དྲན་བྱས་པས་ཐང་བདུན་དྲན་ཟེར། དེ་ལ་ཆོས་རྗེ་

༄༅། །མ་མཉེས་ནས་དེ་བར་ལེན་བདུན་ལས་མི་དྲན་པར་རང་རེ་བསྒོམ་ཆེན་པ་ལ་བྱེད་དུ་གཞན་ཅི་ཡོད་གསུངས་སྐད། དེ་
བཞིན་ཡེང་བ་མེད་པར་བསྒོམ་ནས་ནང་དུ་མོས་གུས་ལ་ཐད་ལྷོད་མ་ཤོར་བ་གལ་ཆེ། བླ་མ་ལ་དུས་གསུམ་ཀྱི་རྒྱུ་འབྲས་ཅན་དུ་མཐོང་ནས་
ཞེན་པའི་མོས་གུས་ཚབ་ཚུབ་ཀྱི་གསོལ་བ་བཏབ་ན། དུག་སྟོབས་འཕེལ་ནས་ཉེས་པ་དུ་མ་བྱེད་པ་ཡིན་ནོ། དེའི་དུས་སུ་དུག་
གསུམ་གང་སྐྱེས་པ་དེ་ངོས་བཟུང་ཞིང་མཁྲིས་ནད་ཅན་གྱི་དུང་སེར་པོ་མཐོང་བ་ལྟར། རང་གི་སྐྱོན་དུ་ཐག་བཅད་སྟེ། གནད་ནས་
བཟུང་ཤིང་ལམ་དུ་བཏང་བའི་དུག་གསུམ་གྱི་དྲི་མ་མེད་པ་དང་། སེམས་བསྐྱེད་ཀྱི་ངང་ནས་མོས་གུས་བྱས་ཤིང་གསོལ་བ་བཏབ་ས། །
དེ་ལ་བཟང་བ་ཡང་རང་གི་རྩ་བའི་བླ་མ་ལ་རྟོགས་པ་དང་བྱིན་རླབས་ཡོད་དགོས། མོས་གུས་དང་གསོལ་བ་གདབ་པ་ཡང་རང་གི་རྩ་བའི་

བླ་མ་རང་ལ་བརྡ་སྤྲད་མི་དེ་ལ་བྱེད་དགོས། རང་ལ་བརྡ་སྤྲད་མཁན་དེ་སངས་རྒྱས་དངོས་སུ་མཐོང་མ་ནུས་ནས། ལོགས་
སུ་མོས་གུས་སྐལ་བར་བྱས་ཀྱང་རྟོགས་པ་ཤར་མི་ནུས། དེ་བས་བླ་མ་སངས་རྒྱས་སུ་མཐོང་བའི་དད་པས་གསུང་ལ་ཚད་མར་འཛིན་
པ། ད་ལྟ་མི་མང་ནང་དུ་བརྡུང་ཡང་བྱིན་བརླབ་དུ་ཤེས་པ། ཤི་སར་སོང་ཟེར་ཡང་སྲོག་ལ་མི་འཕོང་བ། ཕ་སོང་ཟེར་ཡང་
བཀའ་ལ་ཉན་པ། ཤིག་ལ་གཡག རྟ་ལ་བོང་བུ། ཞྭ་ལ་ལྷམ། ཁྱི་ལ་སེང་གེ་ཡིན་ཟེར་ཡང་གསུང་ལ་ཚད་མར་འཛིན་
པ་གཅིག་དགོས། དེ་ལྟར་མོས་གུས་རྩེ་གཅིག་ཏུ་བསྒོམ་པས་ངོ་བོ་བླ་མ་ལ་རྣམས་པ་རང་རང་གིས་གང་འདོད་དུ་བསྒྱུར་ནས་བསྒོམ་
པའི་གནས་སྐབས་སུ་བོག་འདོན་དུ་འགྲོ་བ་སྟེ། རྟོགས་པ་བོག་འདོན་ན་ཆོས་སྐུ། མཐུ་དང་ནུས་པ་ཏིང་ངེ་འཛིན་བཟང་པོ་

༄༅། །འདོད་ན་ལོངས་སྐུ། གཞན་དོན་རླབ་པོ་ཆེ་འདོད་ན་མཆོག་གི་སྤྲུལ་སྐུ། ཚེ་རིང་བར་འདོད་ན་ཚེ་དཔག་
དཔག་མེད། ནད་མང་ན་སྨན་ལྷ། སྤོང་སེམས་ཆུང་ན་ཤཱཀྱ་ཐུབ། ཤེས་རབ་ཆུང་ན་འཇམ་དཔལ། སྙིང་རྗེ་ཆུང་ན་
སྤྱན་རས་གཟིགས། གདན་གྱི་གཉེན་ན་ཡེ་ཤེས་ཀྱི་ཁྲོ་བོ། བྱིན་རླབས་བྱེད་ན་ཕྱག་རྡོར་དུ་བསྒོམས་པས་ཐད་སོའི་ཡོན་ཏན་སྐྱེ་
བ་ཡིན། མི་མཐུན་པའི་གེགས་སེལ་བ་དང་། བཟླས་པའི་ནུས་པ་བུལ་ན་མགྲིན་པར། བྱིང་རྨུག་ཤས་ཆེ་ན་དཔྲལ་བའི་
མཛོད་སྤུ། རྒོད་ན་ལྟེ་འོག་རྩ་གསུམ་གྱི་སྟེང་། ན་བ་ལ་གཟེར་ཐོག མཐོང་སྣང་མང་བ་ལ་ལུས་རྡུལ་རྙེད་དུ་སྤྲུལ་ནས་ལུས་
རྡུལ་རྙེད་དུ་སྤྲུལ་ནས་ལུས་རེ་རེའི་སྤྱི་བོར་བླ་མ་རེ་རེ། སྲེད་པ་ཆེ་ན་སྣང་བ་ཐམས་ཅད་བླ་མའི་སྐུ་རུ་བསྒོམ། ཟ་འདོད་འཐུང་འདོད་

བྱུང་ན་མགྲིན་པར། ཁམས་དང་སྙིང་རླུང་ལོག་པ་བྱུང་ན་མདུན་གྱི་ནམ་མཁར་བསྒོམ། ཉམས་རྟོགས་ལ་བོག་མྱུར་དུ་འདོན་ན་ཡེ་ཤེས་ཀྱི་རྡོ་རྗེ་
ནོར་བུ་རིན་པོ་ཆེ། ཚད་པའི་ནང་ལ་བླ་མ་སྐུ་མདོག་སྔོན་པོ། གྲང་པའི་ནད་ལ་དམར་པོ། འདུས་པའི་ནད་ལྗང་ཀུ། ཀླུ་ལ་ཕྱག་རྡོར། 
སྟོད་ནད་དང་ནད་ཐམས་ཅད་ལ་གསང་གནས་སུ་བསྒོམ་པ་གནད་ཟབ་པོ། སྤྱིར་གང་ན་སར་གཟེར་དེ་ཉིད་བླ་མར་བསྒོམ་ནས་དགག་བསྒྲུབ་
མེད་པའི་ངང་དུ་མོས་གུས་བྱེད། རང་ལ་ཡོན་ཏན་རང་བདེ་སྐྱིད་གང་བྱུང་ཡང་བླ་མའི་དྲིན་དུ་བསམ་ནས་བླ་མ་ལ་མཆོད། སྡུག་བསྔལ་
དང་སྨོད་ར་ཅི་བྱུང་ཡང་བླ་མའི་མོས་གུས་ཀྱིས་ལས་ངན་དག་པར་བསམ་ནས་དང་དུ་བླང་། རྟོག་པ་མ་ཤར་བར་དུ་ཟང་ཟིང་གིས་ཞབས་
ཏོག་དང་། ལུས་ངག་གིས་ཞབས་ཏོག་གཙོ་བོར་བྱས་ཤིང་། གང་མཉེས་བསྒྲུབ་ནས་མི་གཉེས་པ་སྤང་བས་སྡིག་གྲིབ་དག རྟོགས་

༄༅། །པར་ཤར་ནས་རོ་གཅིག་ཆེན་པོའི་རྩལ་མ་རྫོགས་པར་དུ། བསྒྲུབ་པའི་ཞབས་ཏོག་བྱས་ནས་གདམ་ངག་པོ་
ཟག་ས་ལ་མི་བཏང་། རང་འདོད་ཟད་ནས་ཉམས་རྟོགས་རྩལ་རྫོགས་ཏེ་བཀའི་གནང་བ་ཐོབ་ན། རང་གི་ཞི་བདེ་མི་བསྒྲུབ་པར་
སེམས་ཅན་གྱི་དོན་བྱེད་དེ་ལྟར་རྟེན་འབྲེལ་གང་བསྒྲིགས་འགྲིགས་པའི་གནད་ཀྱང་བླ་མ་དང་རང་སེམས་དབྱེར་མེད་པའི་གདང་མ་འགག་
སྐུ་རུ་སྣང་བའི་ཐད་ནས་སྤྲུལ་སྐུ། དེ་ཉིད་རང་སྟོང་ཉིད་སྤྲོས་པ་དང་བྲལ་བའི་ཐད་ནས་ཆོས་སྐུ། སྟོང་པའི་མདངས་གསལ་ལ་མ་
འགགས་པ་ལོངས་སྐུ། དེ་གསུམ་ཡུལ་སེམས་སྐད་ཅིག་མའི་སྟེང་དུ་དབྱེར་མེད་པ་ངོ་བོར་ཉིད་ཀྱི་སྐུ། དེ་ལྟ་བུའི་བླ་མ་དེ་སངས་རྒྱས་
སུ་མཐོང་བའི་མོས་གུས་གྱིས་ས་ལམ་ཐམས་ཅད་ཚེ་འདི་ཉིད་ལ་རྫོགས་པ་སྟེ། ༈ གསང་བ་བསམ་ཀྱི་མི་ཁྱབ་པའི་རྒྱུད་དུ། །བླ་མ་

མཉེས་པས་ཚོགས་ལམ་བསྒྲོད་ནས་ནི། །བཀའ་བཞིན་བསྒྲུབ་པས་སྦྱོར་ལམ་གཅོད་པར་བྱེད། །དག་སྣང་འབྱོངས་བས་མཐོང་
ལམ་ཆེན་པོར་སླེབ། དགོང་པ་རྫོགས་པས་བསྒོམ་ལམ་ཡོན་ཏན་ཅན། །རྡོ་རྗེ་འཆང་གི་གདུང་སོབ་ས་བཅུའི་མགོན། ཅེས་
གསུང་པས་དམ་ཚིགས་བསྲུང་མོས་གུས་བྱས་པས་ཚེ་གཅིག་སངས་རྒྱས་ཐོབ་ལ། ཉམས་ན་ཕྱི་མ་དམྱལ་བར་འགྲོ་བས། གསང་
སྔགས་གི་དམ་ཚིག་གིས་རྩ་བ་བླ་མ་ལ་བསྲུང་དགོས་སྟེ། དེ་ཡང་རྩ་བ་དང་ཡན་ལག་ཉམས་པའི་ཉེས་དམིགས། བསྲུང་བའི་
ཕན་ཡོན་བསྲུང་ཐབས་དང་བཅས་པ་པད་མས་མཚོ་རྒྱལ་ལ་གསུང་པ་སྟེ། དང་པོ་དམ་ཚིགས་རྩ་བའི་བླ་མ་ལ་བསྲུང་དགོས་སྟེ། དེ་
ཡང་སྐུ་གསུང་ཐུགས་ལ་བསྲུང་དགོས་པས། སྐུའི་དམ་ཚིག་གི་རྩ་བ་ལ་བླ་མའི་སྐུ་ལ་བསྡིག་པ་དང་། བརྡེག་པ་དང་། བླ་མའི་

༄༅། །དཀོར་རྐུ་བ་དང་། འཕྲོག་པ་དང་། གཡོ་སྒྱུས་ལེན་པ་དང་། ཕྱག་རྒྱ་མོ་ལ་སྤྱོད་པ་དང་། སྐུ་ལ་གནོད་
པའི་བྱེ་བྲག་དེ་དག་གིས་རྩ་བའི་དམ་ཚིགས་ཉམས་སྟེ། མནར་མེད་པ་ཉིད་དུ་ཐེ་ཚོམས་མེད་དོ། དེ་བས་ན་བརྡེག་པ་དང་བསྒྲོད་པ་ལྟ་
སྨོས་ཅི་དགོས་སྟེ། ཅེས་རྩ་བའི་དམ་ཚིག་ཉམས་པའི་ཉེས་དམིགས་བསྟན་ནས། ཡན་ལག་གི་དམ་ཚིགས་བསྲུང་ཐབས་ནི། བླ་
མ་མི་གཉེན་པར་སྐུ་ལ་རེག་པ་དང་། བླ་མའི་གཟིམ་ཁང་ལ་ཡང་བརྡེག་པར་མི་བྱའོ། བླ་མ་ལ་བརྙས་པར་མི་བྱ། སྐུའི་གྲིབ་མ་
བསྒོམ་པར་མི་བྱ། སྐས་དང་སྟིང་ཤོད་ལ་ཡང་བླ་མའི་སྟིང་དུ་འགྲོ་བ་དང་། ཆིབ་པ་དང་། ཆགས་ལྷམ་ནས་བཟའ་བཞུགས་
གདན་ལ་སོགས་པ་ལ་འགོད་བར་མི་བྱ། རང་བཅོས་ཀྱི་བླ་མའི་དྲུང་དུ་ཁྲི་གདན་མཐོན་པོ་ལ་དཀྱིལ་དཀྲུང་དང་རྟ་དང་གླ་པོ་ཆེ་འགོང་བ་

དང་། གདུགས་ལ་སོགས་པའི་སྒེགས་པའི་རྒྱན་བཟུང་བ་དང་། བག་མེད་པའི་སྤྱོད་པ་རྐང་པ་བརྒྱད་པ་ལ་སོགས་ཐོད་རྒལ་
གྱི་བྱ་བ་མི་བྱེད། དེ་ལྟར་ཡན་ལག་གི་དམ་ཚིག་མ་ཉམས་པར་གནས་ན་མྱུར་དུ་བྱང་ཆུབ་ཐོབ་པར་འགྱུར་རོ། བླ་མའི་གསུང་གི་དམ་ཚིག་
གི་རྩ་བ་ནི། བསླུ་བྱེད་ཀྱི་རྫུན་དང་དབྱེན་དང་། སྐུར་པ་བཏབ་པ་དང་། ཚིགས་རྩུབ་བརྗོད་པ་དང་། བླ་མའི་གསུང་ངེས་པར་
བཅག་པ་རྣམས་ཀྱིས་ངུ་འབོད་ཀྱི་དམྱལ་བར་ཐེ་ཚོམ་མེད་པར་ལྟུང་དེ་བས་བཀའ་བཞིན་བསྒྲུབ་གསུང་ལ་ཚད་མར་འཛིན། ཆོས་ལ་ཕྲི་བསྣན་
མི་བྱ། བཀའ་རྒྱ་མ་བཀྲོལ་བར་དུ་གསང་། བླ་མ་མི་མཉིས་པར་སྐུ་རེ་རྒྱལ་ཁ། གླུ་བྲོ་དང་བཞད་གད་དྲག་པོ་ཡང་མི་བྱའོ། བློ་བྲིད་
ལུ་བ་བྱུང་ཡང་ལག་པས་ཁ་བཀག་བླ་མའི་མདུན་དུ་འཐབ་རྩོད་དང་ང་རྒྱལ་དྲག་ཤུལ་གྱི་གཏམ་དང་། གསང་སྒྲོགས་དང་བག་མེད་པའི་བྱ་བ་

༄༅། །ཐམས་ཅད་མི་བྱའོ། དེ་ལྟར་ཡན་ལག་གིས་དམ་ཚིགས་མ་ཉམས་པར་བསྲུང་ན་མྱུར་དུ་སངས་རྒྱས་ཀྱི་ས་ཐོབ་
པར་འགྱུར་རོ། བླ་མའི་ཐུགས་ཀྱི་དམ་ཚིག་གི་རྩ་བ་ནི། བླ་མ་ལ་ལོག་ལྟ་དང་། དཀོར་ལ་བརྣབ་སེམས་དང་། །སྐུ་ལ་གནོད་
སེམས་དང་། གསུང་ལ་ཐེ་ཚོམས་དང་། ཐུགས་དཀྲུག་པ་དང་། ཡོན་ཏན་བློར་མ་ཤོར་བ་དང་། མཛད་སྤྱོད་ལ་མ་དད་པ་
རྣམས་ཀྱིས་གྲང་བའི་དམྱལ་བར་ལྟུང་བར་ཐེ་ཚོམ་མེད་དོ། དེ་བས་ན་གུས་པ་དང་། འདུན་པ་དང་། མོས་གུས་དང་ཞེས་དང་། །
ཡིད་ཆེས་པ་དང་བཅས་པས་བླ་མ་སངས་རྒྱས་བས་ལྷག་པར་བསམ་པར་བྱའོ། དེ་བས་ཡན་ལག་གི་དམ་ཚིག་མ་ཉམས་ན་མྱུར་དུ་སངས་རྒྱས་
ཀྱི་ཐུགས་ཀྱི་དགོང་པ་ཐོབ་པར་འགྱུར་རོ། ཉམས་ན་བཤག་ཐབས་ནི། དེ་ལྟར་ཆོས་སྲོག་དམ་ཚིག་གི་རྩ་བ་ཉམས་ན་རབ་ནི་རང་སྲོག་

གིས་བསྐང་། འབྲིང་ནི་འཁོར་གསུམ་ཡོངས་སུ་དག་པ་འབུལ་ལ་བསྐང་། ཐ་མ་ཡང་བླ་མ་ཤིན་ཏུ་མཉེས་པ་གཅིག་བྱས་ལ་
བསྐང་ངོ་། ཡན་ལག་གིས་དམ་ཚིགས་ཉམས་ན་དྲག་པས་ནམ་ཟིན་པའི་ཚེ་བླ་མ་ལ་ཡོན་འབུལ་ལ་བཤགས་པ་བྱའོ། བསྲུང་འཚམས་
ནི། བླ་མ་མཉེས་ན་གང་བྱས་ཀྱང་དམ་ཚིག་དང་མི་འགལ་ལོ། དེ་བས་ན་བླ་མ་མཉེས་པ་གལ་ཆེའོ། ཅེས་གསུངས་པ་ལྟར་མཚན་ཉིད་
དང་ལྡན་པའི་བླ་མ་དེ་མི་མཉེས་པ་སྤང་ཤིང་། མཉེས་པ་ཐམས་ཅད་བསྒྲུབ་པས་སྔར་བསགས་ཀྱི་ལས་མི་དགེ་བ་འཚམས་མེད་པ་ལྔ་ལ་
སོགས་པ་ཐམས་ཅད་ཚེ་འདི་ཉིད་ལ་དག་ནས་སངས་རྒྱས་ཐོབ་པ་སྟེ། ༈ གསང་འདུས་ལས། །སྲོག་ཆགས་བྱེ་བ་གསོད་
པ་དང་། །འཚམས་མེད་ལྔ་བོ་བྱེད་པས་ཀྱང་། །ཆོས་འདི་ལ་ནི་ཞུགས་གྱུར་ཅིང་། །བླ་མར་མོས་གུས་བྱེད་གྱུར་ན། །འགྲུབ་

༄༅། །འགྱུར་འདི་ལ་ཐེ་ཚོམ་མེད། ཅེས་གསུང་བས་བླ་མ་ལ་གུས་ཤིང་གསང་སྔགས་ལ་ཞུགས་པས་དེ་ཕན་ཆད་
ཀྱི་སྡིག་པ་དག་ནུས་སྟེ། བླ་མ་རང་ལ་དམ་ཚིག་མི་བསྲུང་ཞིང་དམ་ཚིག་ཉམས་ན་ཐོས་བསམ་བསྒོམ་གསུམ་ལ་སོགས་པའི་དགེ་བ་
གཞན་ལ་འབད་ཀྱང་ཕན་པ་མེད་དེ། ༈ བླ་མ་ལྔ་བཅུ་པ་ལས། །སློབ་དཔོན་ལ་ནི་སྨད་པ་སྟེ། །མཛེ་དང་ཡམ་དང་ནད་རྣམས་
དང་། །གདོན་དང་རིམས་དང་དུག་རྣམས་ཀྱིས། །རྨོང་ཆེན་དེ་ནི་ཤི་བར་འགྱུར། །རྒྱལ་པོ་མེ་དང་སྦྲུལ་དུག་དང་། །ཆུ་དང་
མཁའ་འགྲོ་རྐུན་པོ་དང་། །གདོན་དང་ལོག་འདྲེན་རྣམས་ཀྱིས་ཀྱང་། །བསད་ནས་སེམས་ཅན་དམྱལ་བར་འགྲོ། །ནམ་ཡང་སློབ་
དཔོན་དག་གི་ནི། །ཀུན་ཏུ་སེམས་དཀྲུག་མི་བྱ་སྟེ། །གལ་ཏེ་རྨོང་པས་བྱས་ན་ནི། དམྱལ་བར་ངེས་པར་འཚང་པར་འགྱུར། 

མནར་མེད་ལ་སོགས་འཇིགས་རུང་བའི། །དམྱལ་བ་བསྟན་པ་གང་ཡིན་པ། །སློབ་དཔོན་ལ་ནི་སྨད་པ་དག །དེར་ནི་གནས་
པ་ཡང་དག་བཤད། ཅེས་གསུང་བས་འབྲས་བུ་མྱུར་ལ་རྣམ་སྨིན་ཆེ་བ་ཡིན། དེ་ལྟར་རྡོ་རྗེ་སློབ་དཔོན་རྩ་བའི་བླ་མ་ལ་སྨོས་ཅི་དགོས། 
ཚིགས་བཞིའི་ཚིགས་སུ་བཅད་པ་གཅིག་ཉན་བཤད་བྱས་ནས་སློབ་དཔོན་དུ་མི་འཛིན་ན་ཡང་ཁྱིའི་སྐྱེ་གནས་བརྒྱར་སྐྱེ་ཞིང་རྟིང་བར་སྨེ་ཤ་ཅན་
དུ་སྐྱེ་བར་དགྲ་ནག་གི་བཀའ་འགྲེལ་དུ་ཤན་ཏི་བས་ལུང་དྲངས་བ་ལ་གསུངས་སྟེ། །ཚིགས་བཅད་གཅིག་ཙམ་ཉན་པ་ལ། །གང་གིས་
བླ་མར་མི་འཛིན་པར། །ཁྱིའི་སྐྱེ་གནས་བརྒྱར་སྐྱེས་ནས། །སྨེ་ཤ་ཅན་དུ་སྐྱེ་བར་འགྱུར། ཅེས་གསུངས་པས། བླ་མ་ལ་དམ་ཚིག་
མི་ཉམས་པར་བྱེད། བརྒྱ་ལ་ཉམས་ན་ཡང་དེ་མ་ཐག་དུ་བཤགས་སྡོམ་བྱས་ནས་མཉེས་པའི་ཐབ་ལ་བརྩོན་ནོ། དེ་ཡང་བཀའ་མདོ་རྒྱུད་

༄༅། །རྣམས་སུ་བླ་མ་མཉེས་ཐབས་མང་དུ་གསུང་སྟེ། དེའི་ལག་ལེན་ཆོས་རྗེ་རྩང་པས་བརྒྱད་དུ་གསུང་སྟེ། ཅི་ཟ་
ཅི་འཐུང་གིས་ཕུད་ཀྱིས་མཆོད་པ་དང་གཅིག དགོས་པ་གལ་ཆེ་བ་ལ་ཐབས་གཞན་མི་བཙལ་ནས་བློ་བླ་མ་ལ་བཀལ་བ་དང་གཉིས། །
ཞབས་ཏོག་རྣམས་གསུམ་གང་འགྲུབ་བྱེད་པ་གསུམ། ལས་བྱ་བ་ཆེ་ཆུང་གང་བྱས་ཀྱང་སྔོན་དུ་བླ་མ་ལ་གསོལ་བ་འདེབས་པ་དང་
བཞི། གཟུགས་སྡུག་པ་ལ་སོགས་པ་ཡིད་བདེ་བ་ཐམས་ཅད་དང་། རང་ལ་ཡོན་ཏན་བདེ་སྐྱིད་ཕྲ་རག་གང་བྱུང་ཡང་བླ་མའི་དྲིན་
ལ་བསམ་ཤིང་། བླ་མ་ལ་མཆོད་པ་འབུལ་བ་དང་ལྔ། ཐ་ན་སྤྱོད་ལམ་ཀྱི་མཉེས་པར་བྱེད་པ་དང་དྲུག བླ་མས་ཅི་མཛད་ཀྱང་
རྣམས་ཐར་ལ་མ་དད་པ་སྐད་ཅིག་ཀྱང་མ་ཡིན་པར་དད་ཅིང་གུས་པས་བླ་མའི་རྗེས་སུ་སློབ་པ་དང་བདུན། དུས་དང་རྣམ་པ་ཐམས་ཅད་

དུ་བླ་མ་སྐད་ཅིག་ཀྱང་མ་བརྗེད་པར་སྙིང་གི་དཀྱིལ་དབུས་སམ་སྤྱི་བོར་བསྒོམ་པ་དང་བརྒྱད་པོ་དེ་ལ་བསླབ་པས་ཚེ་གཅིག་ལུས་གཅིག་
ལ་སངས་རྒྱ་ས་ཐོབ་པ་ལ་ཐེ་ཚོམ་མེད་དོ། མོས་གུས་ལས་ཟབ་པའི་ཆོས་མེད། ཅེས་གསུང་བ་ལྟར་བསླབ་པ་ལ་འབད་པ་གལ་
ཆེའོ། གནས་སྐབས་དང་མཐར་ཐུག་དུ་གདུལ་བྱ་འོང་མི་འོང་། བྱུང་ཡང་གདུལ་བྱས་རང་གིས་བཀའ་བཞིན་བསྒྲུབ་མི་བསྒྲུབ་
དང་། འཁོར་དག་མི་དག་ལ་སོགས་པའི་ཁྱད་པར་འདི་རྣམས། ད་ལྟ་རང་གིས་བླ་མའི་གསུང་ལ་ཚད་མར་འཛིན་མི་འཛིན་དང་། 
མཉེས་མི་མཉེས་དང་རང་གིས་བླ་མ་ལ་བསམ་པ་དག་མི་དག་སྤུ་རྩེ་ཙམ་གཅིག་གང་བྱས་ལ་སྟོང་འགྱུར་རེད་ནས། རང་ལ་ཡང་སློབ་མས་
བྱེད་པར་འོང། རྒྱུ་སྔོན་དུ་སོང་པའི་འབྲས་བུ་ཆུད་མི་ཟ་འོས་བས་ད་ལྟའི་རྒྱུའི་དུས་སུ་ལག་ལེན་འཆུག་ན། འབྲས་བུའི་དུས་སུ་

༄༅། །བཅོས་པས་མི་ཐུབ་སྟེ་མངོན་དུ་ཤར་བ་སྟག་གཟིག་གི་རི་མོ་དང་འདྲ་བས། གསུབ་དུ་མེད་དོ། ད་ལྟ་ཡང་དགེ་
བའི་བཤེས་གཉེན་རྣམས་ཀྱིས་གདུལ་བྱ་ལ་ཕན་ཐོག་མི་ཐོག་མངོན་དུ་གསོལ་ལོ། སངས་རྒྱས་ཀྱི་སར་མཉམ་པ་ལྔ་མི་མཉམ་པ་ལྔ་འབྱུང་
བ་ཡིན་འདིའི་གནད་ཡིན། ལྷས་སྦྱིན་དང་ལེགས་སྐར་ལ་སོགས་པས་ལོག་ལྟ་སྣ་ཚོགས་བྱེད་པ་ཡང་སྔོན་སློབ་ལམ་དུ་བླ་མ་ལ་ལོག་ལྟ་ཕྲ་
མོ་སོང་བའི་རྒྱུ་འབྲས་མི་བསླུ་བས་རང་གཟུགས་སྟོན་པ་ཡིན། དེ་བས་བླ་མ་ལ་བརྟེན་པའི་དགེ་སྡིག་ཕྲ་མོ་ནི་མྱུར་དུ་སྨིན་པ་ཡིན་པས་གཟབ་
འཚལ་ལོ། དེ་ལྟར་ཕྱི་གང་ཟག་གི་བླ་མས་ནང་གསང་སྔགས་ཀྱི་རང་རྒྱུད་ཀྱི་བླ་མ་སྟོན་པས་འདི་མ་འཆུག་པ་གཅིག་དགོས། དེ་ལ་བླ་མ་
ཟག་མེད་མངོན་གྱུར་གྱི་དབྱིངས། ལ་སྙིང་རྗེ་ཆེན་པོའི་རང་མདང་གཟུགས་སྐུར་གདུལ་བྱའི་སྣང་བ་ལ་སྣང་དུས། ཡེང་བ་མེད་པར་དད་

གུས་ཀྱི་རིག་པ་རྩེ་གཅིག་དུ་འབྱོར་བ་དེ་ཕྱིའི་བླ་མའི་རྣལ་འབྱོར་ཡིན། ༈ མི་ལ་རས་པས། ཆོས་དཔེ་ཐོག་དུ་མཚོན་པ་དེ་ཕྱིའི་བླ་
མ་ཡིན། མཚོན་ཐོག་དུ་གོ་བ་དེ་ནང་གི་བླ་མ་ཡིན། སེམས་ཉིད་རང་ངོ་ཤེས་པ་དེ་དོན་གྱི་བླ་མ་ཡིན། ཅེས་གསུང་པས། གཉིས་
པ་ནང་གི་བླ་མ་ནི། རང་གི་སེམས་ཡེ་ནས་སྐྱེ་བ་མེད་པ་དེ་བླ་མ་ཆོས་སྐུའི་རང་བཞིན་དུ་གནས་པ་ཉིད་སྐྱེ་མེད་དུ་གོ་ཞིང་རྟོག་མེད་དུ་ཉམས་སུ་
མྱོང་བ་སྟེ། སེམས་རྟོག་མེད་དུ་གནས་པ་བླ་མ་ཆོས་སྐུ། བདེ་ལ་ཞེན་པ་མེད་པ་བླ་མ་ལོངས་སྐུ། གསལ་ལ་འཛིན་པ་མེད་པ་བླ་
སྤྲུལ་སྐུ། དེ་གསུམ་སྐད་ཅིག་མའི་སྟེང་དུ་དབྱེར་མེད་པའི་ངང་ལ་རིག་པ་རྟོག་མེད་དེ་འབྱོར་པ་ནང་གི་བླ་མའི་རྣལ་འབྱོར་ཡིན་ནོ། གསུམ་
པ་གསང་བ་དོན་གྱི་བླ་མའི་རྣལ་འབྱོར་ནི། སེམས་ཡུལ་མེད་དུ་རང་ངོ་ཤེས་ཤིང་གཟུང་འཛིན་ནམ་མཁའ་ལྟར་དག་པའི་ཤེས་པ་སྐད་ཅིག་

༄༅། །མའི་ཐོག་དུ་རྟོགས་པའི་བླ་མ་ལ་སྐུ་གསུམ་དུ་དབྱེ་བ་སྟེ། སྐད་ཅིག་མའི་ངོ་བོར་རང་སྟོང་སྤྲོས་པ་དང་བྲལ་བ་བླ་མ་ཆོས་
སྐུ། རང་རིག་ཡིད་ཀྱིས་མ་བསླད་པ་དེ་བླ་མ་ལོངས་སྐུ། རང་སྣང་ལ་ཡལ་དུ་མ་བཟུང་བ་དེ་བླ་མ་སྤྲུལ་སྐུ། དེ་ལྟར་སྣང་རིག་
སྟོང་གསུམ་ཡུལ་མེད་དུ་རང་གསལ་བའི་རྣལ་མ་སྤྲོས་པ་ཐམས་ཅད་དང་བྲལ་བ་དེའི་ངང་དུ་རང་རིག་པའི་ཡེ་ཤེས་རྩོལ་མེད་དུ་འབྱོར་བ་དེ་ལ་གོམས་
པས་སྣང་བ་བླ་མའི་སྐུ་རུ་ཤར་བས། ཀུན་ཁྱབ་ཀྱི་བླ་མ་སྐུ་གསུམ་ལྷུན་གྱིས་གྲུབ་པས། །བདག་འཛིན་ཞེན་པའི་མོས་གུས་ཟད། །ཕྱོགས་
མེད་ཀུན་ཁྱབ་ཀྱི་མོས་གུས་ཤར། །དེ་རྩོལ་མེད་ཀྱི་འགྲོ་དོན་འབྱུང་པ་ཡིན། ༈ སྤྱི་དོན་བདུན་པ་བླ་མའི་རྣལ་འབྱོར་བསྒོམ་པའི་རྗེས་སུ་བར་
ཆོད་བསྲུང་བའི་དོན་དུ། ཧཱུཾ་བསྒྲུབ་འདི་ལྟར་དུ་བསྒོམ། རང་ཉིད་ཡི་དམ་ཧེ་རུ་ཀ་ཡེ་ཤེས་ཀྱི་ཁྲོ་བོ་གང་རུང་བསྒོམས་པས་ཐུགས་དཀར་

ཧཱུཾ་མཐིང་ནག་གཅིག་བསམ་པ་ལ། ཧཱུཾ་དེ་ལས་ཧཱུཾ་དེ་འདྲ་གྲངས་མེད་པ་བྱུང་། སྣ་བུག་གཡས་ནས་ཕྱིར་ཐོན། འཇིག་རྟེན་
ཁམས་ཐམས་ཅད་ན་ཧཱུཾ་སྒྲ་དང་བཅས་པས་གང་། སྣ་བུག་གཡོན་ནས་ཚུར་བྱུང་། ལུས་ནད་ཐམས་ཅད་ཧཱུཾ་སྒྲ་དང་བཅས་པས་གང་
བར་བསམ་ཞིང་། ངག་ཏུ་ཧཱུཾ་རིང་བསྒྲང་ངོ་། ཕྱིར་འགྲོ་ཚུར་འོང་གང་ལ་ཡང་། ཕྱི་ནང་གི་ཧཱུཾ་མི་འགྲིབ་པར་གང་བར་བསམ་
པའོ། བར་ཆོད་བསྲུང་ཕྱིར་ཧཱུཾ་རིང་བསྒྲང་། ཧཱུཾ་གི་སྦྱོར་བས་ཕྱོགས་འཚམས་བསྲུང་། ཅེས་འབྱུང་ངོ་། ༈ སྤྱི་དོན་བརྒྱད་
པ་ཐུན་པར་ལ་འཕོ་བའི་རྣལ་འབྱོར་འདི་སྤྱོད་པ་གལ་ཆེ་གསུངས། དེ་ལ་སྦྱོར་བ་སྐྱབས་འགྲོ་སེམས་བསྐྱེད་བྱ། སེམས་བསྐྱེད་ནི། 
བདག་གིས་མཁའ་མཉམ་སེམས་ཅན་ཐམས་ཅད་ཀྱི་དོན་དུ་སངས་རྒྱས་ཐོབ་པར་བྱ། དེའི་ཆེད་དུ་འཕོ་བའི་རྣལ་འབྱོར་འདི་ཉམས་སུ་ལེན་

༄༅། །སྙམ་དུ་བསམ། འདི་ལ་བསྡུས་པ་དང་རྒྱས་པ་གཉིས་སོ། བསྡུས་པ་ནི་རང་ཡི་དམ་གང་ཡིན་དུ་
གསལ་བར་བྱ། དེའི་ལུས་ཀྱི་ནད་རྩ་དབུ་མ་ཕྱི་དཀར་ལ་ནང་དམར་བ། མར་སྣེ་ལྟེ་འོག་སོར་བཞི་ལ་ཟླ་བའི་དལ་གྱི་སྟེང་དུ་ཟུག །ཡར་
ཚང་བའི་བུ་ག་ནས་ཧར་རེ་ཡོད་པ། སྤྱི་བོར་མདའ་གང་ཙམ་གྱི་སྟེང་དུ་སངས་རྒྱས་སྣང་བ་མཐའ་ཡས། སངས་རྒྱས་ཀུན་འདུས་
ཀྱི་ངོ་བོ། རྩ་བའི་བླ་མ་དང་གཉིས་སུ་མེད་པ་གཅིག་བསྒོམ། ཟླ་བའི་དལ་གྱི་སྟེ། ཡི་དམ་གང་ཡིན་གྱི་གསུང་ཡིག་འབྲུ་དེ་རང་
གི་རྣམ་ཤེས་ཀྱི་ངོ་བོ་མོས་གུས་དང་ལྡན་པ་གཅིག་བསྒོམ། དེ་ལ་གསོལ་བཏབ་ཀྱི་ཚུལ་དུ་འོད་གཅིག་བྱུང་བས། སྤྱི་བོར་ནས་སྣང་
བ་མཐའ་ཡས་ཀྱི་ཐུགས་རྒྱུད་བསྐུལ། སངས་རྒྱས་ཀྱི་ཐུགས་ཀ་ནས། ཐུགས་རྗེའི་ངོ་བོར་འོད་ཟེར་ལྕགས་ཀྱུའི་རྣམ་པ་ཅན་གཅིག་

བྱུང་བས། ས་བོན་གྱི་ཞབས་སུ་འབྱུང་ནས་ན་ར་ར་ཡར་འཐེན་ནས། སངས་རྒྱས་སྣང་བ་མཐའ་ཡས་ཀྱི་ཐུགས་ཀར་རྒྱང་གིས་འཕོ། །
སངས་རྒྱས་སྣང་བ་མཐའ་ཡས་དེ་ཉིད་ནམ་མཁའ་ལ་འཇའ་ཡལ་བ་ལྟར་སོང་ནས། རིག་པ་ཁྱབ་བརྡལ་ཆེན་པོའི་ངང་དུ་བཞག་གོ །སྦྱང་
དུས་ཚད་པའི་བུག་མན་ཆད་ལ་ཡར་འགྲོ་མར་འགྲོ་ལ་སྦྱང་གསུངས། ༈ རྒྱས་པ་བསྒོམ་ལུགས་ལ་བཞི། འཆི་བ་རིམ་སྐྱེས་
པ་ལ་རིམ་གྱིས་ཉམས་སུ་ལེན་ཚུལ། འཆི་བ་གཅིག་འཆར་བ་ལ་བཙན་ཐབས་སུ་འཕོ་བ་དང་། སྐྱོན་ཡོན་གཉིས་ཀྱི་སྒོ་ནས་མཇུག་
བསྡུ་བ་དང་། གཞན་ཡང་བསམ་དུ་མི་རུང་བའི་འཕོ་བ་འཇའ་ཚོན་མ་དང་བཞིའོ། དང་པོ་ལ་སྦྱང་བ་དང་ལས་ལ་སྦྱར་བ་གཉིས། དང་
པོ་ཅི་ལྟར་སྦྱང་བ་ནི། རང་ལུས་ཡི་དམ་གྱི་ལྷ་སྐུ་ཕྲུ་མ་དཔུང་བ་ལྟར་བུར་ཁོང་སྟོང་སང་ངེ་བར་བསམ་པའི་སྤྱི་བོར་བླ་མ་དཔག་མེད་ཀྱི་

༄༅། །རྣམ་པ་བྱམས་པ་ཆོས་ཀྱི་འཁོར་ལོའི་བཞུགས་སྟངས་ལྟར་བཞུགས་པའི་ཞབས་གཉིས་ཚང་བུག་གི་གཡས་
གཡོན་དུ་བཞག་པར་བསམ། རང་གིས་ལུས་དབུས་ན་རྩ་གསམ་དབུ་མ་ཕྱི་དཀར་ལ་ནང་དམར་པ། སྤྱི་གཙུག་ནས་ལྟེ་འོག་སོར་
བཞིའི་བར་དུ་སླེབ་པ་སྦོམ་ཕྲ་སྦ་ལྕགས་འབྲིང་པོ་ཙམ་བསམ་པའི་ཡར་སྣེ་ཚངས་པའི་བུ་ག་ན་ཧི་སྔོ་སྐྱ་མགོ་མཐུར་བསྟན་གྱི་བཀབ་པའི་མཇུག་
མ་དང་བླ་མའི་ཐུགས་རྗེ་གཉིས་ལྕགས་ཀྱུ་བཞིན་དུ་འབྲེལ་བར་བསམ། དེ་ནས་དབུ་མའི་ནང་གི་སྙིང་ཁའི་ཐད་དུ་ཡི་དམ་མཐིལ་ཆུང་ཙམ་
གཅིག་གསལ་ལ་རྫོགས་པ་དང་མར་སྣེ་གསང་གནས་སུ་ཆོས་འབྱུང་གྲུ་གསུམ་མཐིང་ནག་གི་སྟེང་དུ། སེམས་ཀྱི་རྟེན་ཐིག་ལེ་དཀར་དམར་
སྔོ་བའི་མདངས་ཅན་འོད་ཟེར་ལྔའི་ཕྲེང་བ་གཅིག་བསམ་སྟེ། འོག་རླུང་འཐེན་པས། རླུང་གི་སྟོབས་ཀྱིས་ཐིག་ལེ་དེ་ཤིག་གིས་སོང་སྟེ། 

དེ་ལས་ཐིག་ལེ་སྔོ་སྐྱ་དུང་གཡུའི་མདོག་ལྟ་བུ་སྲན་མ་ཙམ་གཅིག་ཆད། དབུ་མ་ནས་སོང་ནས་སྙིང་ཁའི་ཡི་དམ་ལ་བསྐོར་བ་གཅིག་
བྱས། སྤྱི་བོའི་ཧཾ་ལ་སོལ་རྡོ་བརྒྱབ་པ་བཞིན་ཕོག་པ་དང་། སྤྱི་བོའི་བླ་མའི་ཐུགས་རྗེའི་ལྕགས་ཀྱུའི་ཚད་དུག་གིས་ཧཾ་བཀོན་ནས། 
སྤྱི་གཙུག་རྒྱ་སྐར་ཕྱེ་བ་བཞིན། སྐྱ་ཐ་ལ་ལེ་བྱུང་བར་བསམ། ཡང་འོག་སྒོ་ཅུང་ཟད་ལྷོད་པས་ཐིག་ལེ་དེ་ཡང་དམར་སྔོ་ཧྲི་ལི་ལི་
བྱུང་། ཐུགས་ཀའི་ཡི་དམ་ལ་བསྐོར་བ་བྱས། གསང་གནས་ཀྱི་གཞིའི་ཐིག་ལེ་ལ་ཐིམ་པས་ཁ་དོག་སྣ་ཚོགས་སུ་གྱུར། ཡང་
འོག་རླུང་འཐེན་པས་སྔར་བཞིན་ཐིག་ལེ་ཡར་བྱུང་། ཡི་དམ་ལ་བསྐོར་བ་བྱས། ཚང་བུ་ག་ནས་ཐོན་བླ་མའི་ཐུགས་དཀར་རེག་ཙམ་
གཅིག་བྱས། མར་བྱུང་ཡི་དམ་ལ་བསྐོར་བ་བྱས། གཞིའི་ཐིག་ལེ་ལ་ཐིམ་པར་བསམ། དེ་ལྟ་བུ་གཅིག་ནས་ཉི་ཤུ་རྩ་གཅིག་གིས་

༄༅། །བར་དུ་སྐྱང་ངོ་། རྟགས་མ་བྱུང་གི་བར་དུ་ཉམས་སུ་བླང་ངོ་། འདི་སྡིག་པོ་ཆེ་གསེང་ལམ་ནས་བཙན་
ཐབས་སུ་སངས་རྒྱས་པའི་ཐབས་སམ། མ་བསྒོམ་སངས་རྒྱས་འཕོ་བའི་གདམ་ངག་ཟེར་རོ། ༈ དེ་ལ་གཉེན་གྱི་ཞལ་ནས། །
མ་བསྒོམ་སངས་རྒྱས་འཕོ་བ་ཟེར་ཡང་བསྒོམ་དགོས་སྟེ། ད་ལྟ་ཤེས་པ་གསལ་བའི་དུས་སུ་མ་བསྒོམ་ན། ངར་ཆེན་ངར་ཆུང་ལ་ཐུག་
པའི་དུས་སུ་འཕོ་མི་ནས་སྟེ། ལྐུག་བས་བརྡའ་མཚོན་པ་དཀའ་གསུངས། དེ་ལྟར་མི་ཕལ་པ་གཅིག་ཚེ་ལ་ཕྱི་མ་པས་ཟླ་བ་ཕྱི་མ་འོང་
སླ་སྙམས་སྟེ། ཚེ་ཕྱི་མ་འོང་སླ་སྲིད་ཅིང་། འོང་ངོ་ཤེས་པ་འཆི་བ་ཡིན་པས། འཆི་ཀའི་མན་ངག་འདི་ལྟ་བུ་བར་མ་ཆད་པར་
སྦྱང་ཞིང་ཚགས་སུ་ཆུད་དགོས་པ་ཡིན་གསུངས། གཉིས་པ་འབྱོངས་པའི་རྟགས་ཚད། སྤྱི་གཙུག་ཟ་བ་དང་། འཕྲིགས་པ་དང་

འབུར་བ་དང་། སྤྱི་གཙུག་དུ་རླུང་བསེར་དང་། ཤེས་པ་འཕྲོ་རྒོད་སྣ་ཚོགས་འབྱུང་། དེའི་ཚེ་འཕོ་ནུས་པ་ཡིན་ཤིང་། སྤྱི་
གཙུག་འབུར་ན་མི་རྟོལ་བར་བཞག་གསུངས། གསུམ་པ་སྤོགས་པའི་ཆོ་ག་ནི། གཞན་སྔར་དང་འདྲ་བ་ལ། ཡི་དམ་ཀྱི་དབུའི་
གཙུག་ཏོར་ལྕགས་ཀྱི་རྡོ་རྗེ་རྩེ་ལྔ་པ་གཅིག་དུ་བསམ་འོག་རླུང་ཧི་གཅེས་པས་ངག་གིས་འདྲེན་པས་ཡར་འཐེན་པ་དང་། གཞིའི་ཐིག་
ལེ་ཐམས་ཅད་ཡར་བྱུང་ཡི་དམ་ལ་བསྐོར་བ་བྱས། ཐུགས་ཀར་ཐིམ་ཡི་དམ་ཡར་བྱུང་ཚང་བུག་ཏུ་སྐུ་ཕྱེད་ཡན་ཆད་སྟེང་དུ་ཐལ་བྱུང་
གཙུག་ཏོར་གྱི་རྡོ་རྗེའི་ར་ནས་བླ་མའི་ཐུགས་ཀའི་ལྕགས་ཀྱུའི་དྲག་དུ་འཐེན་པར་བསམ། དེ་ནས་ཀ་ཞེས་པས་ངག་གིས་འགྱུར་བས་འོག་
རླུང་ལྷོད་པ་དང་། ཡི་དམ་མར་བྱོན་ནས་ཐུགས་ཀར་བཞུགས་ཐིག་ལེ་ཡི་དམ་གྱི་ཐུགས་ཀ་ནས་འཐོན་མར་བྱུང་། ཆོས་འབྱུང་གི་ཐིག་

༄༅། །ལེ་ལ་ཐིམ་པར་བསྒོམ། དེ་མང་ཉུང་ཉམས་ལ་དྲིས།  ཐུན་འཇོག་ཙ་ཡི་དམ་གྱི་ཐུགས་ཀ་ནས་འོད་ཟེར་
སྤྱི་གཙུག་གི་བླ་མ་ལ་ཕོག་པས་དབུ་མ་ནས་མར་བྱོན། ཚང་བུག་ཧཱུཾ་གིས་བཀབ། བླ་མ་ཡི་དམ་གྱི་གཙུག་ཏོར་དུ་བཞུགས་པར་
བསམ། བཞི་པ་གེགས་སེལ་བ་ནི། བསྒོམ་དྲག་ན་སྤྱི་བཙུག་དུ་སྒུང་། རོ་སྟོད་ན། སེམས་འཕྲོ་རྒོད་དུས་སུ་མ་ཆོད་ན། 
ལུས་སྟོང་ངེ་ཁྲོལ་ཚགས། ཤེས་པ་ཐུར་དུ་གཏད་པ་རླུང་སྨད་དུ་འབེབ་པས་འཁྲུལ་འཁོར་ཧ་དང་བྱུགས་པ་ལ་སོགས་པའི་གདམ་པ་
དང་། ཁ་ཟས་དང་སྤྱོད་ལམ་ལ་སོགས་པ་ཕ་རོལ་པོའི་ཁམས་དང་སྦྱར་ཞིང་གསལ་བར་བྱའོ། གཉིས་པ་ལ་གཉིས་ཀྱི་ལས་སྦྱོར་དངོས་
ནི། དང་པོ་རང་གི་བདོག་པའི་དངོས་པོ་རྣམས་ལྷག་མ་མེད་པར་དགེ་ཕྱོགས་སུ་བཏང། བཅས་པ་དང་རང་བཞིན་གྱི་ཁ་ན་མ་ཐོ་བའི་ཉེས་

པ་ཐམས་ཅད་བཤགས་སྡོམ་བྱ། བླ་མ་ཡི་དམ་ལ་རང་གི་དབང་བླང་སྟེ། དམ་ཚིག་དང་སྡོམ་པ་ཉམས་པ་ཐམས་ཅད་སོ་སོར་
བཤགས། དགེ་བ་བྱས་པ་རྣམས་གསལ་གདབ། བཟོད་འཕོ་བར་བྱ་སྟེ། དེ་ལ་ལུས་འདི་ཆགས་ཀྱང་འབྱུང་བ་ལྔ་ལས་
ཆགས། གནས་ཀྱང་འབྱུང་བ་ལྔ་ལ་བརྟེན་དེ་གནས། མཐར་འཆི་བ་འང་འབྱུང་བ་ལྔ་བསྡུད་པ་ལ་བརྟེན་ནས་འཆི་བར་འགྱུར་བས། །
༈ སྡུད་ཚུལ་ཡང་མཛོད་དུ། །མེ་ཡིས་བདུན་ནོ་ཆུ་ཡིས་གཅིག །དེ་ལྟར་ཆུ་བདུན་ཐལ་ནས་ཀྱང་། །མཇུག་དུ་རླུང་གིས་སྡུད་པར་
བྱེད། ཞེས་པའི་ཚུལ་གྱིས་ཕྱི་སྣོད་ཀྱི་འཇིག་རྟེན་འཇིག་པའི་རྣམ་བཞག་བསྟན་པ་དང་། ཚུལ་མཚུངས་པ་སྟེ།  དང་པོ་ས་ཆུ་ལ་ཐིམ་
པས་ལུས་སྟོབས་འཆོར། ཆུ་མེ་ལ་ཐིམ་པས་ཆུ་གསུམ་མི་ཐུབ། ནང་གི་གཤེར་བའི་དངོས་པོ་རྣམས་སྐམས། མེ་རླུང་ལ་ཐིམ་པས་

༄༅། །ལུས་ཀྱི་དྲོད་མཐའ་ནས་བསྡུད། ཁ་སྣ་མིག་གསུམ་སྐམས། རླུང་རྣམ་པར་ཤེས་པ་ལ་ཐིམ་པས་ནང་དབུག་
ཐུང་ཕྱི་དབུག་རིང་། ཀླལ་པ་དང་སྐིག་པ་ལ་སོགས་འབྱུང་། རྣམ་ཤེས་འོད་གསལ་ལ་ཐིམ་པའི་དུས་སུ་ཕྱིའི་དབུག་ཆད་ཅིང་སྙིང་
ཁ་ཡན་ཆད་དྲོད་ཅུང་ཟད་ཙམ་ཡོད་པ་དང་། ལུས་ཀྱི་མདང་གསལ་ཤིང་སྣུམ་པ། ལུས་ལ་ལག་པས་རིག་ན་ཅུང་ཟད་འཇམ་སྙམ་
པ་འབྱུང་། དེ་ཙམ་ན་འཕོ་བའི་དུས་ཡིན་པས། དེ་དུས་འཕོ་བ་དྲན་དགོས། ༈ རྒྱལ་སྲས་ཐོག་མེད་པས། །ཕ་ལས་
ཐོབ་པའི་བྱང་སེམས་མཐུར་དུ་ལྟུང་། །མ་ལས་ཐོབ་པའི་རཀྟ་གྱེན་དུ་རྒྱུ། །རྣམ་ཤེས་སྟོང་ནས་བརྒྱལ་དང་ལྷན་གཅིག་དུ། །ཕྱི་
རོལ་ཡུལ་ལ་འཕོ་ཚེ་ཐུགས་རྗེས་ཟུངས། །གསོལ་བ་འདེབས་སོ་བྱམས་མགོན་སྤྱན་རས་གཟིགས། །བྱིན་གྱིས་རློབས་ཤིག་

རྒྱལ་སྲས་ཐུགས་རྗེ་ཅན། ཅེས་གསུང་པའི་དོན་ཡང་སྐབས་འོང་ངོ་། དང་པོ་འབྱུང་བ་སྡུད་པའི་འགོ་ཟུག་པ་ཙམ་ནས་བླ་མའམ་
གྲོགས་མཆེད་སྔར་གྱི་ཉམས་མྱོང་བརྟན་པ་དང་། བླ་མ་གང་ལ་མོས་པ་དེ་སྤྱོད་ནས་གསོལ་འདེབས་བྱ་ཞིང། འཕོ་བ་གང་བབ་ནི། 
བསྐྱེད་རྫོགས་གཉིས་དྲན་ཡུལ་དུ་སློད་ཙམ་གསལ་གདབ། འོག་རླུང་འཐེན་ནུས་ན་འཐེན་དུ་བཅུག་ལ་དམིགས་པ་གསལ་གདབ། །
འཐེན་མི་ནུས་ན་ཡང་འདི་ལྟར་གསལ་གདབ་སྟེ། སྔར་ལྟར་སྦྱང་བ་ལན་གསུམ་བྱས་པས་ཕྱི་མ་ལ་ཐིག་ལེ་སྔོ་སྐྱ་དེ་མར་བྱུང་མར་སླེབ་ཙམ་ 
ན། ཁབ་ལེན་གྱི་རྡོས་ལྕགས་ལེན་པ་བཞིན་དུ། རླུང་སེམས་དབྱེར་མེད་གཞིའི་ཐིག་ལེ་སྔོ་དམར་དེ་ལྷག་མ་མེད་པར་ཧྲཱི་ལི་ལི་བྱུང་
གཅིག་དུ་འདྲེས་ཏེ་སྐར་མདའ་ལམ་དུ་ཞུགས་པ་བཞིན་དུ། དབུ་མ་ནས་ཡར་ཧྲཱི་ལི་ལི་བྱུང་ནས་ཐུགས་ཀའི་ཡི་དམ་ལ་ཐིམས། ཡི་དམ་

༄༅། །ཡང་ཡར་བྱུང་ཚང་བུག་ནས་རྒྱང་གིས་ཐོན་ནས། བླ་མའི་ཐུགས་ཀར་ཐིམ། བླ་མ་ཡང་སྐར་མདའ་ 
བཞིན་སོང་ནས་རྡོ་རྗེ་འཆང་གི་ཐུགས་ཀར་ཐིམས་པར་བསམ་པའི་དད་ལ་སེམས་མ་བཅོས་སྤྲོས་བྲལ་གཉུག་མའི་ངང་དུ་ལྷོད་ནས་
མ་ཡེང་བར་གནས་པའི་རྫོགས་རིམ་ཀྱི་ངང་དུ་བཞག་གོ། གདམ་ངག་འདི་ཉམས་སུ་ལེན་པ་ལ་འང་མེད་དུ་མི་རུང་བའི་གནད་རྣམ་པ་
གསུམ་སྟེ། ཚེ་འདི་ལ་མ་ཆགས་པ་དང་། གང་དུ་འཕོ་བར་འདོད་པའི་གནས་སུ་འདུན་པ་དྲག་པོ་དང་། གདམ་ངག་ལ་ཡིད་
ཆེས་པའོ། ༈ ཨུ་རྒྱན་པད་མས། །ཀྱེ་མ་བདག་ལ་འཆི་ཁ་བར་དོ་ཤར་དུས་འདིར། །ཀུན་ལ་ཆགས་སེམས་ཞེན་འཛིན་སྤངས་
བྱས་ལ། །གདམ་ངག་གསལ་བའི་ངང་ལ་མ་ཡེང་འཇུག །རང་རིག་སྐྱེ་མེད་ནམ་མཁའི་དབྱིངས་སུ་འཕོ། ཅེས་གསུང་པའི་

དོན་ནོ། དེ་ལ་བླ་མ་གཉེན་གྱི་ཞལ་ནས། །འདི་ལ་འཕོ་བརྒྱ་སྐར་མ་ཞེས་ཀྱང་བྱ། །འོད་ཀྱི་གོང་བུའི་འཕོ་བ་ཞེས་ཀྱང་བྱ། །
ཡེ་ཤེས་སྐར་མདའི་འཕོ་བ་ཞེས་ཀྱང་བྱ། འཕོ་བ་འཇའ་ཚོན་མ་ཞེས་ཀྱང་ཟེར། །སྐུ་གསུམ་གྱི་འཕོ་བ་ཞེས་ཀྱང་ཟེར་། འོག་མིན་
གསུམ་གྱི་འཕོ་བ་ཞེས་ཀྱང་ཟེར། འོད་གསལ་ཕྱག་རྒྱ་ཆེན་པོའི་འཕོ་བ་ཞེས་ཀྱང་ཟེར་ཟེར། །འཕོ་བ་ཐམས་ཅད་འདི་ལས་འབྱུང་
བ་ཡིན་ཟེར། ༈ ཀུན་སྤངས་ཆོས་རྗེའི་ཞལ་ནས། འཕོ་བ་ཐེབ་པ་ལ་ཀློད་པ་ཤིན་ཏུ་གལ་ཆེ། །སྐྱེས་ཆེན་པོ་འདེགས་པ་ལ་
འཇིག་བསྐྲག་འོང་སྲིད་པས་ཅི་ནུས་སུ་ཀློད་བས་ཐེབ་པ་ཡིན་གསུང་། དེ་ནི་ཚང་བུག་ནས་སངས་རྒྱས་ཐོབ་ཅེས་པའི་དོན་ཡང་དེ་ཡིན་
ནོ༑ གཉིས་པ་ཐ་མ་ལུས་བཅོས་སྟེ་འཕོ་བ་ནི། འཆི་ལྟས་ཤར་ནས་ངག་གི་སྨྲ་བརྗོད་སྤང་ཞིང་། སེམས་གསལ་བའི་དུས་སུ་

༄༅། །ནད་གཡོག་གྲོགས་མཆེད་ལ་སོགས་པ་རྩ་ན་ཡོད་པའི་མི་ལ་ཁ་ད་བྱས་ལ། ང་འཆི་ཁར་ལུས་གནད་སྐྱིལ་
དཀྲུང་དམ་གཞོག་གཡས་པ་འོག་ཏུ་འཇུག་པའམ། ཐ་མ་འང་སྒལ་ཚིག་དྲང་པོར་ཙམ་གྱི་སྣ་བུག་གཡས་རང་གི་སྲིན་ལག་གཡས་
པའམ། སྲིན་བལ་ལ་སོགས་པས་ཁོག་ལ་རླུང་རྒྱུ་རུ་མ་གཞུགས། སྨད་ཀྱི་ཆ་ལ་རྣམ་པ་ཐམས་ཅད་དུ་མ་རེག མྱ་ངན་དང་
ཆགས་སྡང་གིས་གཏམ་མ་གཏོང། ཆོས་ཀྱི་གླེང་མོ་དང་བླ་མ་དཀོན་མཆོག་ལ་གསོལ་བ་གདབ་པ་དང་། སྐྱབས་འགྲོ་གྱིས། །
ང་ལ་ཡང་དེ་ལྟར་གྱིས་ཤིག་གི་དྲན་པའི་བསྐུལ་མ་གྱིས། དབུག་འགྲོ་ཁར་སྤྱི་གཙུག་གི་སྐྲ་ལ་དལ་བུས་ཡང་ཡང་འཐོན་གཅིག་བྱས་
ལ། འཆི་བའི་དུས་སུ་རང་སྔར་གྱི་དམིགས་པའི་སྟེང་དུ་འཕོ་བར་བྱའོ། དེ་ཡང་འཆི་ལྟས་མ་ཚང་ན་འཕོ་བའི་དུས་སུ་མ་བབ་ཡིན་

པས། འཕོས་ན་ཉེས་པ་ཅན་དུ་གྱུར་ཏེ། ༈ གདན་བཞི་ལས། །དུས་ལ་བབ་ན་འཕོ་བར་བྱ། དུས་མིན་ལྷ་རྣམས་
གསོད་པར་བྱེད། ལྷ་ནི་གསོད་པར་འགྱུར་བས་ན། །མི་དེ་ངེས་པར་དམྱལ་བར་འཚེད། ཅེ་ས་སོ། བླ་མ་གཉེན་ཁོང་
རང་སྐུ་འདས་ཁར། སྤྱི་བོར་སྲན་འབྲུ་ཚོས་པ་ཙམ་གྱི་དྲོད་བྱུང་བ་ཡིན་སྐད་དོ། གཉིས་པ་འཆི་བ་གཅིག་འཆར་བ་ལ་བཙན་ཐབས་
སུ་འཕོ་བ་ནི། སྦྱོར་བ་སྐྱབས་འགྲོ་སེམས་བསྐྱེད་དང་། དངོས་གཞི་བསྐྱིད་རིམ་དང་། སྤྱི་བོར་བླ་མ་སྙིང་ཁར་ཡི་དམ་རྩ་དབུ་མ
གསང་གནས་ཀྱ་ཆོས་འབྱུང་གི་སྟེང་ན། གཞིའི་ཐིག་ལེ་རྣམས་སྐད་ཅིག་དྲན་རྫོགས་སུ་གསལ་གདབ་སྟེ། སྦྱང་བའི་དམིགས་
པ་མཉམ་བཞག་སྟེ། ལས་སྦྱོར་གྱི་ཐིག་ལེ་ལྷག་མ་མེད་པར་དམིགས་པའི་སྟེང་དུ་འཕོ། གསུམ་བ་སྐྱོན་ཡོན་གྱི་སྒོ་ནས་མཇུག་བསྡུ་

༄༅། །བཾ་ནི། འཆི་ལྟས་དུས་བཞིན་དུ་འདི་ལྟ་བུའི་རྣལ་འབྱོར་གྱིས་སྟེང་ན་ཚང་བུག་ནས་མི་འཕོ་བར་འོག་སྒོའི་
ལམ་ན་འཕོས་ན་ནི་ངན་སོང་དུ་སྐྱེ་བར་འགྱུར་ཏེ། ༈ མཁའ་འགྲོ་མ་ཀུན་ཏུ་རྟོག་པའི་རྒྱུད་ལས། །རྣམ་ཤེས་རླུང་ལ་ཞོན་ནས་ནི། 
འོག་གི་ལམ་ནས་འཕྲོས་གྱུར་ན། ཆོས་ལ་གོམས་པའི་གང་ཟག་ཀྱང་། །ངན་སོང་དག་དུ་སྐྱེ་བར་འགྱུར། །མགྲོན་པོ་ལམ་དུ་
ཞུགས་པའི་མི། གྲོགས་ཀྱིས་བསྒྱུར་བ་ཅི་བཞིན་ནོ། ཞེས་གསུངས་སོ། དུས་སུ་འཕོ་བའི་ཕན་ཡོན་ནི། ༈ རྒྱུད་དེ་ཉིད་
ལས། །རྣམ་ཤེས་རླུང་ལ་ཞོན་ནས་ནི། །སྟེང་གིས་ལམ་ལ་འཕོས་གྱུར་ན། །སྡིག་ལ་གོམས་པའི་གང་ཟག་ཀྱང་། མཐོ་རིས་དག་
དུ་སྐྱེ་བར་འགྱུར། །མགྲོན་པོ་ལམ་དུ་ཞུགས་པའི་མི། །གྲོགས་ཀྱིས་བསྒྱུར་བ་ཅི་བཞིན་དུ། ཅེས་གསངས་སོ། དེ་ནས་

འཕོ་བའི་ཉམས་ལེན་ལ་འབད་པ་གལ་ཆ་ཞིང་། འདི་ལྟ་བུའི་རྣལ་འབྱོར་ལ་བརྟེན་ནས་སྟེང་གི་ལམ་ནས། རྣམ་ཤེས་མཁའ་སྤྱོད་
དུ་འཕོ་བའི་རྣལ་འབྱོར་པ་དང་རྣལ་འབྱོར་མ་ནི་ཤིན་ཏུ་དཀོན་ཏེ། ༈ མཁའ་འགྲོ་མ་ཀུན་སྤྱོད་ལས། །འཆི་བ་ཞེས་བྱ་རྣམ་རྟོག་སྟེ། 
མཁའ་ལ་སྤྱོད་པའི་གནས་སུ་བྱེད། དེ་འདྲ་རྣལ་འབྱོར་པ་དང་ནི། རྣལ་འབྱོར་མ་ནི་ས་སྟེང་དཀོན། ཅེས་གསངས་སོ། ཡང་
དགོན་པས་གསུང་བ། བསམ་དུ་མི་རུང་བའི་འཕོ་བ་བཀའ་བརྒྱ་དམ་པོ་ཡོད་ཀྱང་། སེམས་བསྐྱེད་ཀྱི་དབང་གིས་བྲི་བར་
བྱའོ། འདིར་བསྒོམ་པ་ལ་འཁྲུལ་འཁོར་ནི་སྐྱིལ་དཀྲུང་བྱ། རྐེད་པ་དྲང་པོར་བསྲུང་། བྱང་ཆུབ་མཆོག་དུ་སེམས་བསྐྱེད། ཞེན་
པ་མཐའ་དག་ཚར་བཅད། ལུས་ཡི་དམ་གྱི་ལྷ་རུ་བསྒོམ། དེའི་ནང་སྟོང་པར་ཕྲུ་མ་ཕུས་བཏབ་པ་བཞིན་ཡོད་པའི་ནང་དུ། ལྟེ་བར་སའི་

༄༅། །དཀྱིལ་འཁོར་གྲུ་བཞི་པ་གཅིག་ཡོད་པར་བསམ། སྙིང་ཁར་ཆུའི་དཀྱིལ་འཁོར་ཟླུམ་པོ་དཀར་པོ། མགྲིན་
པར་མེའི་དལ་གྲུ་གསུམ་དམར་པོ། སྤྱི་བོར་རླུང་གིས་དལ་ལྗང་ཀུ་ཟླ་གམ་གཅིག་ཡོད་པར་བསམ། ཚང་བུག་རྒྱ་མཐོང་ཁ་ཕྱེས་པ་
བཞིན་ཧ་རེ་བཞག །སྤྱི་གཙུག་གིས་ཐད་ཀར་ཁྲི་གང་གི་སྟེང་དུ། བླ་མ་དང་ཡི་དམ་ཐ་དད་མེད་པ་དུས་གསུམ་སངས་རྒྱས་ཐམས་ཅད་
ཀྱི་ངོ་བོར་བཞུགས་པར་བསམ། དེ་ལ་མོས་གུས་དུད་པ་བྱས་ལ་གསོལ་བ་གདབ། དེ་ནས་སེངྒེ་རྣམ་གྲོལ་གྱི་ཕྱག་རྒྱས་སྒོ་དགུ་
བཀག་ཅིང་། གསང་བའི་རྩ་ཁ་དབྱེ། རླུང་བུམ་པ་ཅན་ལེགས་པར་དགང་སྟེ། རླུང་སེམས་ཐམས་ཅད་ལྟོད་ར་སའི་དཀྱིལ་འཁོར་
ལ་འུབ་ཧྲིལ་ཀྱིས་བསྡུ། དེ་སའི་རླུང་གི་ངོ་བོ་གྱུར་པ་སྙིང་ཁར་ཆུའི་དལ་ལ་ཐིམ། རླུང་ཡང་རིམ་ལ་གྱིས་གྱེན་ལ་འདེག་ཅིང་

དེ་ཆུ་རླུང་གིས་ངོ་བོར་གྱུར་པ། མགྲིན་པར་མེའི་དལ་ལ་ཐིམ། དེ་མེ་རླུང་གི་ངོ་བོར་གྱུར་པ། སྤྱི་བོར་རང་གི་དལ་ལ་ཐིམ། དེ་རླུང་
གི་ངོ་བོར་གྱུར་པ། །རྣམ་པར་ཤེས་པས་ཐིམ་སྟེ། དེ་ཁྱབ་བྱེད་ཀྱི་ནམ་མཁའི་རླུང་དང་གཉིས་སུ་མེད་པར་ཚང་པའི་བུ་ག་ནས་ཡར་ལ་ལྟོས་
གྱིས་ཐོན་ཏེ། བླ་མའི་ཐུགས་ཀར་ལྟེམས་ཀྱིས་སོང་བ་ལ་རིག་པ་གཏད་ལ། རླུང་གྱེན་ལ་དྲག་དུ་ཕུལ་ཞིང་། བླ་མའི་ཐུགས་དུས་གསུམ་
སངས་རྒྱས་ཐམས་ཅད་ཀྱི་ངོ་བོར་དང་དབྱེར་མེད་འདྲེས་ནས། ཆོས་སྐུའི་ངོ་བོར་གྱུར་པའི་ངང་ལ་བཞག་ཅིང་། རླུང་དྲག་དུ་ཕུལ་བས། 
བུམ་པ་ཅན་རབ་ཏུ་ཁེགས་ན། ཐུན་གཅིག་གིས་འཕོ། འབྲིང་ཐུན་གཉིས་ཀྱིས་འཕོ། ཐ་མ་ཙམ་ཁེགས་ཀྱང་ཐུན་གསུམ་གྱིས་འཕོ། 
འབྲིང་དང་ཐ་མའི་དབང་དུ་བྱས་ན། རླུང་ཕྱི་མ་དེ་བཟློག་པ་ཅུང་ཟང་དཀའ་ཡང་། ཞད་གཅིག་བཟློག་སྟེ། ཁམས་གོ་བཟློག་གི་

༄༅། །དམིགས་པ་དེ་གསལ་གདབ་ལ། ཁམས་རྣམས་མྱུར་དུ་འུབ་ཧྲིལ་གྱིས་བསྡུས་ལ། བླ་མའི་ཐུགས་དང་
དབྱེར་མེད་དུ་འདྲེས་པ་ལ་རིགས་པ་གཏད། རླུང་དྲག་དུ་ཕུལ་ལོ། གསུམ་གྱི་ཐ་མ་ལ། བླ་མའི་ཐུགས་དང་རིག་པ་འདྲེས་པ་ཉིད་
ལ་ཤེས་པ་གཏད་ཅིང། རླུང་ཞད་གཅིག་བཟློག་ལ་དྲག་དུ་ཕུལ་ལོ། ངེས་པར་འཆི་དགོས་པའི་དུས་སུ་མིན་པ་གཞན་དུ་བྱ་མི་བཏུབ་
ཅིང་། ཅུང་ཟད་ཀྱིས་ཀྱང་ཚེ་ལ་གནོད་པས་ཚོད་ཡོད་མི་བྱ་གསུངས། བསམ་དུ་མི་རུང་བའི་འཕོ་བ་འདི་གཅིག་རྒྱུད་ཡིན། བཀའ་
རྒྱ་མ་འདི་ཤིན་ཏུ་དམ་པས་ཤིན་ཏུ་གསང་བར་བྱའོ། ཅེས་གསངས་སོ། སྔོན་འགྲོའི་ཆོས་འདི་རྣམས་ལ་ཞི་ལྷག་གི་དགོངས་པ་
མངོན་དུ་མ་རྟོགས་ནའང་། ཐར་བ་བྱང་ཆུབ་ཐོབ་པའི་ལམ་གྱི་གཞི་ཡིན་པས། འདི་ལ་བློ་སྦྱར་ཞིང་བསྒྲུབ་པ་ནི་ཤིན་ཏུ་གལ་ཆེའོ། །

བསྒོམ་པ་ཏིང་ངེ་འཛིན་ནི་ཐུན་མོངས་མ་ཡིན་པའི་ཟབ་ལམ་འདི་ལ། འཇུག་པའི་སྐལ་བ་མེད་པ་འགའ་ཡོད་དེ། ༈ ནམ་མཁའ་
རྡོ་རྗེ་བས། མི་ཁོམས་བརྒྱད་དང་བྲལ་ནས། དལ་འབྱོར་བཅྭོ་བརྒྱད་འཛོམས་ཞིང་། སངས་རྒྱས་ཀྱི་བསྟན་པ་དང་མཇལ་
ནས། ཐོས་བསམ་བསྒོམ་གསུམ་གཞན་མང་དུ་བྱས་ཀྱང་། སྐལ་པ་དང་ལས་འཕྲོ་མེད་ན་ཡང་དག་པའི་ལམ་འདི་ལ་འཇུག་པའི་
བློ་མི་སྐྱེ་བ་དང་། འགྲན་སེམས་དང་། གྲགས་པ་དང་། རྙེད་བཀུར་འདོད་ནས་ཐོས་པ་མཁས་པས་མིང་ཆེན་ཁ་ཅིག་ཆོས་རང་
ཀྱི་གཉེན་པོར་མ་སོང་ནས། སྒྲ་ཚིག་ཙམ་ལ་གདེང་བཅའ་ཞིང་། བསྒོམ་པ་ལ་དོན་མེད། ཟླུམ་པོའི་ཆོས་ཡིན་ཟེར་ཞིང་སྨད་
པ་དང་། འཕོངས་བརྙེད་ཚོལ་འདོད་ནས་དབང་ཆོག་རབ་གནས་ཀྱི་ལག་ལེན་བསླབ་པ་ཁ་ཅིབ། རང་མི་ཚེ་ལྟོ་ལ་བསྐྱལ་ནས། །

༄༅། །གཞན་ལ་ཡང་གཞན་དོན་དགོས་པ་ཡིན་བསྒོམ་ནི་རང་དོན་ཐེག་དམན་ཡིན་ཟེར་བ་སྐད་དང་། ཆགས་སྡང་གིས་
བློ་ཕྲོག་པ་ཁ་ཅིག །དམག་ཁྱེར། འཐབ་འཁྲུགས། བདུན་སྲིད། སོ་ནམ་རྩོལ་བསྒྲུབ་སྣ་ཚོགས་བྱེད་ཅིང་། བསྟན་
པ་ལ་བསམ་དགོས་པ་ཡིན། རང་གཅིག་པུར་སྡུག་སྒུར་བྱས་པས་སངས་རྒྱས་པ་མིན་ཟེར་བ་དང་། བསྐྱེད་རིམ་བ་ཁ་ཅིག་དགྲ་
ལ་ཞེ་སྡང་བའམ། ནོར་དང་གྲགས་པ་དང་། ཚེ་དང་བསོད་ནམས་འཕེལ་འདོད་ནས། མཐུ་སེར་བ་ཐན་འགྱེད་དང་། ནོར་ལྷ་དབང་
བསྡུད། མེ་མཆོད་ལ་སོགས་ཐབས་སྣ་ཚོགས་ཀྱིས་ཚེ་འདི་ཁོ་ན་བསྒྲུབ་ཅིང་། ཡི་དམ་ལྷ་དགོས་པ་ཡིན། སྒོམ་ལ་གོལ་ས་ཆེ་
བ་སྐད་དང་། ལྟོ་འདུན་ཅན་འགའ་ཞིག་གིས། བཟོ་རྩིས་སྨན་གསུམ་ལ་སོགས་པ། སྐྲུ་གླ་སྤྲད་གསུམ་ལ་མི་ཚེ་ཟད་བཅོལ་ཞིང་

བརྒྱག་མེད། ང་ལ་དབང་མེད། མི་ཁོམ་ཤེས་ཟེར་བ་དེ་རྣམས་ནི། ཏིང་ངེ་འཛིན་འདི་ལ་འཇུག་པའི་སྐལ་བ་མེད་ཅིང་། །
ཁ་ཚོད་ཙམ་འདོད་ནས་རེ་ཞིག་ཞུགས་ཀྱང་། མཐར་མི་ཕྱིན་པ་ཡིན་ནོ། ༈ དགོངས་འདུས་ལས། འཇིག་རྟེན་པ་དང་ཐེག་
དམན་དང་། །ལོག་སྲེད་ལོག་ལྟ་ཕྱོགས་ལ་ཞེན། །དད་མེད་བློན་ཞན་བྱིང་རྨུག་ཆེ། །གང་ལའང་མི་བརྩོན་མུན་པར་མཚུངས། 
འདི་ལོག་དམ་ཉམས་འདི་ལམ་ལོག། །བྱང་ཆུབ་ཐེག་པ་གཏིང་ནས་ཆད། །སེམས་གྱི་མྱུ་གུའི་རྩ་ཚིག་བས། །དོན་འགྲོའི་
ལམ་དུ་ཁ་སྦུབ་ཡིན། ཅེས་པ་དང་། ཇོ་བོ་རྗེས། །གྲགས་སོགས་འཇིག་རྟེན་ཆོས་ཀྱི་ཕྱིར། །རྩོད་པ་སློང་ཞིང་རྩོད་པར་
སྦྱངས། །ཉན་བཤད་ལ་སོགས་འགྲན་ཕྱིར་བྱེད། །ཚེ་འདི་དོན་མེད་མྱུར་དུ་འདས། །མཆོག་གི་ལས་ལ་དེ་ཉམས་འགྱུར། ཅེས་

༄༅། །པ་དང་། ༈ སྐྱོབས་པ་ལས། །ཁ་ཅིག་བཟོ་དང་རིག་བྱེད་སྣ་ཚོགས་བྱེད། །ཁ་ཅིག་མཐུ་དང་གྲགས་
པ་སྣ་ཚོགས་བསྒྲུབ། ཁ་ཅིག་དམན་པའི་གྲུབ་མཐའ་སྣ་ཚོགས་འཛིན། ཁ་ཅིག་འཇིག་རྟེན་བུ་དང་ནོར་ལ་ཆགས། །ཕལ་ཆེར་ཚེ་
དང་བསོད་ནམས་སྤེལ་བར་བྱེད། ནམ་ཡང་ཐར་པ་ཐོབ་པ་མ་ཡིན་ནོ། ཅེས་གསུངས་པས། དེས་ན་ཟབ་ལམ་འདི་ཉམས་སུ་
བླང་བའི་གང་ཟག་ནི། འཁོར་བ་ལ་ངེས་འབྱུང་གི་བསམ་པ་ཞེ་ཐག་པ་ནས་སྐྱེས་པས། ཚེ་འདི་ཡི་བྱ་བ་ཐམས་ཅད་བློ་བཏང་ནུས་པ། 
ལུས་དང་སྲོག་ལ་ཡང་མི་ལྟོས་པར་བྱང་ཆུབ་བསྒྲུབ་པའི་སྐལ་ལྡན་འགའ་ཞིག་གིས་མཐར་སྐྱོལ་བ་ཡིན་ནོ། ༈ རྗེ་བཙུན་གྲགས་པ་རྒྱལ་མཚན།
གྱིས། །ཚེ་འདི་ལ་ཞེན་ན་ཆོས་པ་མིན། ཁམས་གསུམ་ལ་ཞེན་ན་ངེས་འབྱུང་མིན། །བདག་དོན་ལ་ཞེན་ན་ངེས་འབྱུང་མིན། །བདག་

དོན་ལ་ཞེན་ན་སེམས་བསྐྱེད་མིན། །གཟུང་འཛིན་ལ་ཞེན་ན་ལྟ་བ་མིན། ཅེས་གསུང་པས། ཞེན་པ་བཞི་བྲལ་ཀྱི་གང་ཟག་གིས་
འགྲུབ་པའོ། གཉིས་པ་དངོས་གཞི་རང་ལ་ལྟ་བ་གཅིག་འཆར་དུ་རྟོག་པ་ནི་མི་ནུས། རིམ་གྱིས་བསྒྲོད་པར་བྱེད་པ་ལ། ཐོག་
མར་གོང་དུ་བཤད་པ་བཞིན་དུ། ཤིན་ཏུ་དབེན་ཤིང་ཉམས་དགའ་བའི་གནས་བརྩལ་བར་བྱ་སྟེ། ༈ མདོ་སྡེ་རྒྱན་ལས། །
བློ་ལྡན་གང་དུ་བསྒྲུབ་པའི་ཡུལ། །ལེགས་པར་རྙེད་དང་གནས་བཟང་དང་། །ས་བཟང་བ་དང་གྲོགས་བཟང་དང་། ཅེས་པ་དང། 
༈ རྗེ་པད་མ་འབྱུང་གནས་ཀྱིས། བཻ་རོ་ཙ་ན་ལ་གསུང་པ། སྐྱེས་བུ་དགོན་པ་ལ་གནས་པས། རྙེད་པ་དང་བཀུར་སྟི་འདོད་
པའི་དགོན་པ་བསྟེན་པ་མ་ཡིན་པར། ཤིན་ཏུ་འདོད་པ་ཆུང་ཤིང་ཆོ་ག་ཤེས་པས་དགོན་པ་བསྟེན་པ་སྟེ། དགོན་པ་དེ་ཡང་ཚ་གྲངས་

༄༅། །སྙོམས་པ། ཧ་ཅང་སྣང་ཡེལ་ཆེ་བ་ཡང་མ་ཡིན། ཧ་ཅང་སྣང་ཡེལ་ཆུང་བ་ཡང་མ་ཡིན་པ། བཀྲ་ཤིས་
པ། ཆུ་བཟང་བ། ཉིན་བར་སྒྲའི་ཀླག་ཅོར་ན། མཚན་མོ་མི་མ་ཡིན་གྱི་བར་ཆོད་མེད་པ། གཅན་གཟན་གཏུམ་པོ་ལ་
སོགས་པས་འཇིགས་པ་མེད་པའི་དགོན་པ་བསྟེན་པར་བྱ། དེ་ལྟ་བུའི་གནས་སུ་བསོད་ནམས་བསགས་པའི་ཕྱིར་། ཆུ་གཏོར་
བཏང་། ཚ་ཚྭ་བཏབ། བཀའ་བསྒྲགས། སེམས་བསྐྱེད་བླང་། སྡོམ་པ་སྲུང་། སྐྱབས་སུ་འགྲོ། སེམས་
བཅོས་པའི་བླ་མ་མ་གཏོགས་པ། གེགས་སུ་མ་གྱུར་པ་མེད་པས། ཕྱི་ནང་གི་འགྲིམ་བཅད་ལ། ར་བ་གངས་ཀྱི་སེང་གེ་ལྟ་
བུ་གཅིག་པུ། འབྲིང་ནགས་ཀྱི་གླ་བ་ལྟ་བུར་མཐོང་ཡང་མི་ལ་བསྟན། ཐ་མ་ལུག་ཁྱུའི་རི་བོང་ལྟར་མང་ཚོགས་སུ་མི་སྡོད་དེ། །

གཅིག་པུར་བསྡད་ལ་ཁ་ཟས་ཁམས་དང་མཐུན་པ་བསྟེན་ཅིང་། ངལ་དུབ་དང་མི་སྙོམས་པ་ཀུན་སྤང་། ཅེས་གསུང་པས། །
བསྒྲུབ་པ་པོ་འདུག་པའི་ས་ཕྱོགས་དང་མི་དཔོན་གདུང་པ་ཅན་ཆོས་ལ་མི་དད་པ་ཡོད་པའི་ས་ཕྱོགས་དང་། འཐབ་འཁྲུགས་དང་
དམིགས་ཁྱེར་མང་བའི་ཕྱོགས་དང་། བརྒྱག་དང་ཆུ་སྡོར་ལ་སོགས་པའི་མཐུན་རྐྱེན་རྙེད་དཀའ་བའི་ས་དང་། ས་དང་ཆུ་ངན་པའམ་
གྲུབ་མཐའ་མི་གཅིག་པའམ། ཆགས་སྡང་ཆེ་བའི་དགོན་པ་དང་། ཐེག་དམན་དང་། སྤྲོས་བཅས་ལ་བརྩོན་པའི་གྲོགས་དང་། 
དགྲ་རྐུན་གཅན་མེད་པའི་ས་དང་། བུད་མེད་ལ་སོགས་པ་ཉོན་མོངས་པ་བསྐྱེད་པའི་རྐྱེན་ཡོད་ས་དང་། འདུས་ཚོགས་དང་འགྲིམ་སྲང་
ཡོད་པའི་ས་དང་། རྨོ་རྐོ་དང་སོ་ནམ་ཚོངས་བུན་ལ་སོགས་པས་ཕྱིན་ཅི་ལོག་ཏུ་ཁྲིད་པའི་ས་དང་། རྟ་ཕྱུགས་དང་ཁྱི་ལ་སོགས་

༄༅། །པའི་དུད་འགྲོ་སྐྱོང་དྲན་བྱེད་པའི་ཕྱོགས་གང་ཡང་མ་ཡིན་པ། ལས་གསར་བུ་པ་ལ་གནོད་པའི་རྐྱེན་གང་
ཡང་མེད་པ། མཐུན་རྐྱེན་ངང་གིས་རྙེད་སླ་བ། ཆུ་བཟང་ཞིང་ཉི་མ་རིང་བ། རྒྱབ་རི་མཐོ་ལ་མདུན་རི་དམའ་ནས་ཐག་རིང་བ། །
ཐད་ཀར་བྲག་དཀར་དང་གངས་རི་ལ་སོགས་པ་མིག་ལ་གནོད་པའི་ས་རྟགས་མེད་པ། དབྱར་དངས་ཞིང་མཐོ་ན་བྱིང་རྨུག་མི་འབྱུང་བ། རྒུན་
དམའ་ཞིང་དྲོ་ན། རྒོད་འཐོར་མ་འབྱུང་བ་དང་། གསར་བུ་བས་སྤོས་པ་ཆུང་ལ་ལྔ་བསྒོམ་གྱི་གདེང་ཡོད་པའི་གྲོགས་བཟང་པོ་ལ་
སོགས་པ་ཡོད་པ། མདོར་ན་དགེ་སྦྱོར་ལ་འགལ་རྐྱེན་མེད་ཅིང་མཐུན་རྐྱེན་འཛོམ་པའི་གནས་བཙལ་ལ། གདམ་ངག་ཞུ་སའི་
བླ་མ་དང་། གྲོགས་བཟང་པོ་མ་གཏོགས་པ།  ཕྱི་ནང་གི་འོང་འདུག་འཚམས་བཅད། དེའང་དབེན་ཁང་དང་། བརྒྱག་ཆུད་དང་། 

 ཐབ་ཆ་ལ་སོགས་པ་ཡང་། རང་གིས་འབྱོར་པ་དང་བསྟུན་ལ། རེ་ཞིག་གང་འཛོམ་ཙམ་གྱི་སྟེང་ནས་འདོད་པ་ཆུང་ཞིང་ཆོག་ཤེས་
པར་བྱའོ། ༈ ཀླུ་དབང་གིས། །ནོར་རྣམས་ཀུན་གྱི་ནང་ན་ཆོག་ཤེས་པས། །རབ་མཆོག་ལགས་པར་ལྷ་མིའི་སྟོན་པས་
གསུང་། །ཀུན་ཏུ་ཆོག་ཤེས་མཛོད་ཅིག་ཆོག་མཁྱེན་ན། །ནོར་མི་བདོག་ཀྱང་དེ་ཉིད་འབྱོར་བ་ལགས། ཅེས་གསུངས་སོ། །
གནས་རི་ཁྲོད་དུ་ཕྱིན་པས་མི་ཆོག་ཕྱི་ནང་གསང་གསུམ་ཕྱི་མཚམས་བསྡམ་དགོས་ཏེ། ལུས་ཕྱི་མཚམ་བསྡམ། དགེ་ནང་མཚམས་
བསྡམ། ཡིད་གསང་མཚམ་བསྡམ། ལུས་ཕྱི་མཚམས་བསྡམ་ཡང་། ངག་སྨྲ་བཅད་མ་བྱས་ན། དགེ་སྦྱོར་ལ་བོག་མི་
ཐོན། ངག་སྨྲ་བཅད་བྱས་ཀྱང་། ཡིད་གསང་མཚམས་བསྡམ་ནས། བསམ་མཐའ་མི་དེད་པ་འདི་བོག་ཆེ། དེའི་དོན་ཀྱིས་

༄༅། །བསྒོམ་བསྒྲུབ་བྱེད་པའི་དུས་སུ། ལུས་ངག་ཡིད་གསུམ་གྱི་བྱ་བ་ཕྲུགས་སུ་སྤང་དགོས་པར་གསུངས་སྟེ། ལུས་
ཕྱིའི་བྱ་བ། སྲོག་གཅོད་པ། མ་བྱིན་པ་ལེན་པ། མི་གཙང་བ་སྤྱོད་པ་གསུམ་སྤང་པ་ཨ་ཅང་ཆེ། ཚོང་དང་སོ་ནམ། མཁར་
ལེན། བཟོ་རྩིས་དང་། སྨན་དང་། མོ་དཔྱད། གྲོང་ཆོག་ལ་སོགས་པ་འཇིག་རྟེན་པའི་རྩོལ་སྒྲུབ་ཐམས་ཅད་སྤང་། ནང་
གི་བྱ་བ་ནི། བསྒོམ་པའི་དུས་སུ། ཕྱག་དང་། བསྐོར་བ་དང་། གར་དང་ཕྱག་རྒྱ་ལ་སོགས་ཆོས་སྤྱོད་ཀྱི་ལུས་ཀྱི་ཡེང་བ་ཐམས་
ཅད་སྤང། གསང་བའི་བྱ་བ་ནི། ལུས་གཡོ་འགུལ་ཙམ་ཡང་མི་བྱ་བར། ལྷ་ཁང་ནང་གིས་འདེར་སོ་ལྟར་སྟོད་པའོ། ངག་ཕྱིའི་
བྱ་བ་ནི། རྫུན་དང་། ཕྲ་མ། ངག་འཁྱལ། ཚིག་རྩུབ་བཞི་སྤང་བ་ཨ་ཅང་ཆེ་སྟེ། སྔར་ཕྱི་བར་གསུམ་གྱི་གླེང་ལང་དང་། 

བསྟོད་སྨད། བདེན་རྫུན།  ཡིན་མིན་གྱི་སྨྲ་བརྗོད་ཐ་མལ་བ་ཐམས་ཅད་སྤང་། ནང་གི་བྱ་བ་ནི། བསྒོམ་པའི་ཚེ་ན་སྔགས་
དང་། དབྱངས་དང་། བསྟོད་པ། འདོན་བཟླས་ལ་སོགས་ཆོས་སྤྱོད་ངག་གི་གཡེང་བ་ཐམས་ཅད་སྤང་། གསང་བའི་
བྱ་བ་ནི། དབུགས་དྲག་པོ་ཙམ་ཡང་མི་འགུལ་བར། སྐྱེས་བུ་ལྕེ་བཅད་པ་ལྟར་སྡོད་པའོ། ཡིད་ཕྱིའི་བྱ་བ་ནི། བརྣབ་སེམས་
གནོད་སེམས། ལོག་ལྟ་གསུམ་སྤང་བ་ཨ་ཅང་ཆེ་སྟེ། སྔ་ཕྱིའི་བསམ་མ་ནོ། ལེགས་མ་ལེགས། སྐྱོན་ཡོན་བཟང་ངན། །
བདག་གཞན་གྱི་བྱ་བ་ལ་སོགས་འཇིག་རྟེན་གྱི་བསམ་པ་ཐམས་ཅད་སྤང། ནང་གི་བྱ་བ་ནི། བསྒོམ་པའི་དུས་སུ། ལྷ་བསྒོམ་
པ་དང་།  ཕྱག་མཚན་དང་། ཡིག་འབྲུ་དང་།  རྩ་རླུང་ཐིག་ལེ་ལ་སོགས་མཚན་མར་འཛིན་པའི་ཡིད་བྱེད་ཐམས་ཅད་སྤོང་། གསང་

༄༅། །བའི་བྱ་བ་ནི། སྒོམ་ཉིད་ཀྱང་ཡེང་ལ་མི་བྱེད་པར། སྐྱེས་བུའི་སྙིང་ཕུར་ལྟར་དུ་སྡོད་པའོ། ཀློང་གསལ་
ལས། །ཕྱི་ནང་གསང་བའི་བྱ་བ་ནི། །ལུས་ངག་ཡིད་ཀྱི་དགུ་འཕྲུག་བཏང་། ཅེས་པ་དང་། ༈ སངས་རྒྱས་གསང་
བས། །ཆོས་སྤྱོད་དགུའི་སྤྲོས་པ་དོར། །རྒྱུད་ལ་ལྡན་ཡང་བླང་བྱ་མིན། །མཚན་མར་གཡེང་བ་ཡིན་ཕྱིར་རོ། །སྤྱོད་དགུ་
དོར་བའི་གཅིག་ཆ་འང་། །མི་དམིགས་མཐུན་པའི་སྤྱོད་ཅེས་བྱ། ཅེས་གསུངས་སོ། དངོས་གཞིའི་ངོ་བོ་ལ་བཞི་སྟེ། དང་
པོ་གནས་པ་རྩེ་གཅིག་གི་རྣལ་འབྱོར། གཉིས་པ་མི་གཡོ་བ་སྤྲོས་པ་བྲལ་བའི་རྣལ་འབྱོར། གསུམ་པ་མཉམ་པ་ཉིད་རོག་ཅིག་
གི་རྣལ་འབྱོར། བཞི་པ་ལྷུན་གྲུབ་བསྒོམ་དུ་མེད་པའི་རྣལ་འབྱོར་དང་བཞིའོ། མན་ངག་གིས་གསང་ཁྲིད་འདི་ལ། བཀའ་

སྲོལ་སོ་སོའི་བཞེད་ཀྱིས། ལམ་བསྒྲོད་ཚུལ་མི་འདྲ་བ་མང་ཡང་། བོད་གངས་ཅན་གྱི་ཁྲོད་འདིར། གསང་སྔགས་རྙིང་མའི་
བསྒྲུབ་རྒྱུད། ས་སྐྱ་པའི་བཤད་རྒྱུད། རྗེ་དྭགས་པོ་རིན་པོ་ཆེའི་བསྒོམ་རྒྱུད་དང་། གསུམ་ཡོད་པ་ལ། ལྟ་བ་མཐོན་པོར་
སྨྲ་བའི་གང་ཟག་ནི་མང་སྟེ། གསང་སྔགས་ཐུན་མོང་མ་ཡིན་པའི་གྲོལ་ལམ་གྱིས་ཆོས་ཚུལ། ས་ལམ་ཐམས་ཅད་གདན་ཐོག་གཅིག་
དུ་བསྒྲོད་པར་བྱེད་པའི་ཐབས། ཤིན་ཏུ་ཟབ་པ་བས་ཆེས་ཟབ་པ། རྗེ་རིན་པོ་ཆེའི་ཅི་ལྟར་ངོ་སྤྲད་པ་བཞིན། །ཁོ་བོ་ངེས་ཤེས་ 
སྐྱེས་པས། མདོ་རྒྱུད་སྤྱི་དང་འགལ་བ་མེད་པའི་དོན་བྲི་བར་བྱའོ། དེ་ལ་སྤྱིར་ཐེག་ཆེན་གྱིས་ལམ་དང་། ནང་རྣལ་འབྱོར་པའི་
ཉམས་མྱོང་བྲང་སྤྲད་ན། རྩེ་གཅིག་དང་རྩེ་གཅིག་གི་རྣལ་འབྱོར་ལ། རྩེ་གཅིག་ནི་གནས་པ་ཐོག་མཐའ་བར་གསུམ་ནས་བཟུང་སྟེ། །

༄༅། །ཞི་གནས་དྭངས་ཆ་མན་ཆད། ཚོགས་ལམ་པ་དང་མཐུན། ཐེག་པ་དང་སྦྱར་ན་ཉན་རང་གཉིས་ཀྱི་མངོན་རྟོགས་
དེའི་སྟེང་ནས་རྩེ་གཅིག་གི་རྣལ་འབྱོར་ལྷག་མཐོང་གི་ཉམས་སྐྱེ་དགོས་སྟེ། རྩེ་གཅིག་ཆུང་དུ་ལ། དྲོད་ཀྱི་ཡེ་ཤེས། རྩེ་གཅིག་
འབྲིང་པོ་ལ། རྩེ་མོ་དང་། བཟོད་པ་གཉིས་ཀྱི་ཡེ་ཤེས། རྩེ་གཅིག་ཆེན་པོ་ཉམས་ཀྱི་འཁོར་ཡུག་ལ་ཆོས་མཆོག་གི་ཡེ་ཤེས། །
ལམ་དང་སྦྱར་ན་སྦྱོར་ལམ་པ། ཐེག་པ་དང་བསྟུན་ན་སེམས་ཙམ་པ། རང་རིག་རང་གསལ་གསལ་སྟོང་གི་ཡེ་ཤེས་ཡིན་ནོ། དེའི་ 
སྟེང་ནས་སྟོང་ཞེན་གྱི་དྲི་མ་བཅད་པ་ལ། སྤྲོས་བྲལ་གྱི་རྟོགས་པ་ཤར་དགོས། འདི་ལ་གསུམ་སྟེ། སྤྲོས་བྲལ་ཆུང་ངུས་དང་པོ། 
ཆོས་ཉིད་ཀྱི་བདེན་པའི་དོན་རྟོགས་པ་དབུ་མའི་ལྟ་བ། ས་གཉིས་པ་ གསུམ་པ་ བཞི་པ་ ལྔ་པ་ནི་སྤྲོས་བྲལ་འབྲིང་པོ། །

ས་དྲུག་པ་འགྱུ་སྟོང་དབྱེར་མེད་མངོན་དུ་གྱུར་པ་ནི། སྤྲོས་བྲལ་ཆེན་པོ། ས་བདུན་པ་རོ་གཅིག་ཆུང་དུ། ས་བརྒྱད་པ་རོ་གཅིག་
འབྲིང་པོ། ས་དགུ་པ་རོ་གཅིག་ཆེན་པོ། ཐེག་པ་དང་བསྟུན་ན། འདིར་གསང་སྔགས་ཀྱི་དགོངས་པ་ཁོང་དུ་ཆུད་པ། ས་བཅུ་
པ་བསྒོམ་མེད་ཆུང་དུ། ས་བཅུའི་རྒྱུན་མཐའ་བ་བསྒོམ་མེད་འབྲིང་པོ། བསྒམ་མེད་ཆེན་པོ་སངས་རྒྱས་ཀྱིས། བསྒོམ་མེད་
ཀྱི་རྣལ་འབྱོར་འདི་ཐེག་པ་དང་བསྟུན་ན། །རྫོགས་ཆེན་པ་དང་མཐུན། ཅེས་ཨུ་རྒྱན་པད་མ་དང་མཁན་ཆེན་འོད་ཟེར་བླ་མ་གཉིས་
ཀྱིས་གསུངས་སོ། རྣལ་འབྱོར་བཞི་རིམ་འདི་རྣམས་ལ། དྭགས་པོ་བསྒོམ་ཚུལ་གྱིས་འདི་ལྟར་དུ་གསུངས། །ངང་ལ་
གནས་པ་རྩེ་གཅིག་ཡིན། །སྒྲོ་འདོག་ཆོད་པ་སྤྲོས་བྲལ་ཡིན། །སླང་ལྦང་མེད་པ་རོ་གཅིག་ཡིན། མྱོང་བ་དག་པ་བསྒོམ་མེད་

༄༅། །ཡིན། ༈ མཉམ་བཞག་གི་རྟོགས་པ་བཞི་ནི། རྩེ་གཅིག་དུས་སུ་རང་བཞིན་རྟོགས། །སྤྲོས་བྲལ་
དུས་སུ་ངོ་བོ་རྟོགས། །རོ་གཅིག་དུས་སུ་མཚན་ཉིད་རྟོགས། །བསྒོམ་མེད་རྟོགས་པའི་འཁོར་ཡུག་ལ། རྗེས་ཤེས་ཀྱི་འཁོར་
ས་བཞི་ནི། །རྩེ་གཅིག་མུན་པའི་དཀྱིལ་ན་འཁྱམས། །སྤྲོས་བྲལ་མེད་པའི་སྟོད་རྫིས་ཁྱེར། རོ་གཅིག་འདྲེས་པའི་
བར་ལ་ཡེང་། །བསྒོམ་མེད་ཉི་མ་སྤྲིན་གྱིས་གཡོག ༈ རྗེས་ཤེས་ཀྱི་ཤར་ལུགས་བཞི་ནི། རྩེ་གཅིག་རྗེས་ཤེས་ཨ་འཐས། 
སྤྲོས་བྲལ་རྗེས་ཤེས་སྟོང་པ། རོ་གཅིག་རྗེས་ཤེས་སྒྱུ་མ། བསྒོམ་མེད་རྗེས་ཤེས་ཡིད་རྗེར་ཤར་རོ། རྗེས་ཤེས་ཀྱི་དྲི་མ་བཞི་
ནི། རྩེ་གཅིག་ལ་དངོས་འཛིན་གྱི་དྲི་མ། སྤྲོས་བྲལ་ལ་ངོ་མ་ཤེས་ཀྱང་དྲི་མ། རོ་གཅིག་ལ་ཉམས་ཀྱི་དྲི་མ། བསྒོམ་མེད་ལ་ཤེས་

བྱའོ་དྲི་མ། ༈ དྲན་པ་བཞི་ནི། རྩེ་གཅིག་ལ་ཨ་འཐས་ཀྱི་དྲན་པ། སྤྲོས་བྲལ་ལ་སྟོང་ཉིད་ཀྱི་བཟུང་དྲན། རོ་གཅིག་
ལ་ཡང་དག་གི་དྲན་པ། སྒོམ་མེད་ལ་བློ་འདས་ཀྱི་དྲན་པ། ༈ བྲལ་ཐོབ་བཞི་ལ། རྩེ་གཅིག་ལ་བྲལ་བ་ཡོད་ལ་ཐོབ་པ་མེད། །
སྤྲོས་བྲལ་ལ་བྲལ་ཐོབ་གཉིས་ཀ་ཡོད། རོ་གཅིག་ལ་བྲལ་བ་མེད་ལ་ཐོབ་པ་ཡོད། བསྒོམ་མེད་ལ་བྲལ་ཐོབ་གཉིས་ཀ་མེད། །
༈ མཉམ་རྗེས་ཀྱི་ས་འཚམས་བཞི་ནི། རྩེ་གཅིག་ལ་མཉམ་རྗེས་མཚན་ཉིད་པ་མེད། རང་སའི་མཉམ་རྗེས་ཡོད། སྤྲོས་ 
བྲལ་དུས་སུ་མཉམ་རྗེས་གཉིས་ཤག་གིས་འབྱེད། རོ་གཅིག་དུས་སུ་མཉམ་རྗེས་འདྲེན། བསྒོམ་མེད་མཉམ་བཞག་ཁོ་ན་ཡིན།། 
དེ་ལ་མཉམ་བཞག་ཕུང་པོ་ལྔ་བྲལ་གྱི་རྟོགས་པ། རྗེས་ཤས་རྣམ་ཤེས་ཚོགས་བརྒྱད་ཀྱི་དྲི་མ་དག་ལུགས་ནི། རྩེ་གཅིག་དུས་སུ་

༄༅། །གཟུགས་ཀྱི་ཕུང་པོ་དང་བྲལ། སྒོ་ལྔའི་རྣམ་ཤེས་དག  སྤྲོས་བྲལ་དུས་སུ་ཚོར་བའི་ཕུང་པོ་དང་བྲལ། ཡིད་ 
ཀྱེ་ཤེས་པ་དག  རོ་གཅིག་དུས་སུ་འདུ་ཤེས་དང་འདུ་བྱེད་ཀྱི་ཕུང་པོ་དང་བྲལ། ཉོན་མོངས་པ་ཅན་གྱི་ཡིད་དག །བསྒོམ་མེད་དུས་སུ་
རྣམ་པར་ཤེས་པའི་ཕུང་པོ་དང་བྲལ། ཀུན་གཞིའི་རྣམ་པར་ཤེས་པ་དག  རྣལ་འབྱོར་བཞིའི་ཁྱད་པར་ནི། རྩེ་གཅིག་སྤྲོས་བྲལ་
གཉིས་ཀྱི་ཁྱད་པར་ལ། རྣམ་རྟོག་ཆོས་སྐུར་ཤར་མ་ཤར་ཡིན། སྤྲོས་བྲལ་རོ་གཅིག་གཉིས་ཟུང་དུ་ཚུད་མ་ཚུད་ཡིན། བསྒོམ་མེད་
རོ་གཅིག་གཉིས་ཡང་དག་གི་དྲན་པ་འགྱེལ་མ་འགྱེལ་ཡིན། ༈ ཕག་མོ་གྲུ་པས། རྣལ་འབྱོར་བཞི་ལ་འདི་ལྟར་དུ་གསུང་། དེ་ལྟར་
རྣལ་འབྱོར་བཞི་པོ་ནི། བཞི་གསམ་བཅུ་གཉིས་སུ་ཕྱེན་ན། རྩེ་གཅིག་ཆུང་དུ་ལ་བདེ་གསལ་གྱི་ངོ་བོ་མཐོང་།  འབྲིང་ལ་ཏིང་ངེ་འཛིན་

ལ་རང་དབང་ཐོབ། ཆེན་པོ་ལ་ཉམས་ཀྱི་འཁོར་ཡུག་དུ་འགྲོ། སྤྲོས་བྲལ་ཆུང་དུ་ལ་སྐྱེ་འགགས་མེད་པ་རྟོགས། འབྲིང་
པོ་ལ་རྩ་བ་དང་བྲལ་བར་རྟོགས། ཆེན་པོར་ཕྱི་ནང་གི་ཆོས་ལ་སྒྲོ་འདོག་ཆོད་པའོ། རོ་གཅིག་ཆུང་ངུ་ལ་ཁོར་འདས་གཉིས་གཅིག་
ཏུ་འདྲེས། འབྲིང་པོ་གཟུང་འཛིན་གྱི་རྩ་བ་རྦད་ཀྱིས་ཆད། ཆེན་པོར་ཐམས་ཅད་མཉམ་པ་ཉིད་ཀྱི་ངང་དུ་ཞི་བའོ། བསྒོམ་ 
མེད་ཆུང་ངུར་བསྒོམ་བྱ་བསྒམ་བྱེད་མེད། འབྲིང་བོར་ལྷུན་གྲུབ་གྱི་རང་ས་ཟིན། ཆེན་པོར་འོད་གསལ་གཉིས་མ་བུ་འདྲེས། འདི་
རྣམས་ལ་ངོ་བོ་མཐོང་མ་མཐོང་། རྩལ་རྫོགས་མ་རྫོགས། རྣམ་རྟོག་བསྒོམ་དུ་ཤར་མ་ཤར། ཡོན་ཏན་སྐྱེ་མ་སྐྱེ། ཀུན་རྫོབ་
ལ་བྱོན་ཚུད་མ་ཚུད། གཟུགས་སྐུའི་ས་བོན་ཐེབ་མ་ཐེབ། འདི་རྣམས་ཀྱི་དོན་ནི། བསྒྲུབ་རྒྱུད་ཀྱི་བསྟན་འཛིན་རྣམས་ཀྱི་ཐུགས་

༄༅། །དམ་ཧྲིལ་པོ་ཡིན་པས། ཁོང་དུ་ཆུད་པ་ནི་གལ་ཤིན་ཏུ་ཆེའོ། ༈ རྩེ་གཅིག་ཉམས་སུ་ལེན་པའི་ཚུལ་ལ་
གཉིས་རྩེ་གཅིག་དང་རྩེ་གཅིག་གིས་རྣལ་འབྱོར་རོ། རྩེ་གཅིག་ལ་གནས་པ་སྐྱེ་དགོས་ཏེ། ༈ དཀོན་མཆོག་སྤྲིན་གྱི་མདོ་ལས།། 
ཞི་གནས་ནི་སེམས་རྩེ་གཅིག་པའོ་གསུང་། འདི་ལ་དམིགས་བཅས་སྣང་ཐོག་དུ་གཅུན་ལུགས་དང་། དམིགས་མེད་རིག་ཐོག་
ཏུ་གཅུན་ལུགས་གཉིས་སོ། དང་པོ་ནི། ༈ གསང་སྒྲོན་ལས། མ་ཟིན་ཟིན་ཕྱིར་གནང་བཞི་བཅའ། ཅེས་གསུང་པའི་
དོན་ནི། བཅའ་བ་ལུས་ཀྱི་གནད་ལ། ༈ ལམ་རིམ་ལས། བདེ་ལྡན་བྲོད་པ་ཆོས་བདུན་ཚུལ། ཅེས་གསུང་པས། ལུས་
བདེ་བ་དང་ལྡན་ཞིང་། ཐར་པ་ལ་ཕྲོད་པའི་ཆོས་བདུན་དང་ལྡན་པའི་ཚུལ་གྱིས་ལུས་རྣལ་ལ་ཕབ་དགོས་པ་ཡིན། དེ་ཡང་ལུས་དྲང་

ན་རྩ་དྲང་། རྩ་དྲང་ན་རླུང་དྲང་། རླུང་དྲང་ན་སེམས་དྲང་། སེམས་དྲང་ན་སངས་རྒྱས་ཀྱི་དགོངས་པ་ལ་སླེབ་པའི་དགོངས་
ཆད་ཡོད། ཆོས་བདུན་པོ་གང་ཞེ་ན།  རྐང་པ་རྡོ་རྗེ་སྐྱིལ་དཀྲུང་། ལག་པ་མ་ཉམ་བཞག་གི་ཕྱག་རྒྱ་ལྟེ་འོག་དུ་བཅའ་བ། རྐེད་
པ་དོང་རྩེ་རྩེགས་པ་ལྟར་དུ་བསྲུང་བ། མགྲིན་པ་ལྕགས་ཀྱུ་ལྟར་ཡིད་ཙམ་བཀུག་པ། མིག་སྣ་རྩེར་དབབ་པ། ལྕེ་ཡར་རྐན་ལ་
སྦྱར་བ། དཔུང་བ་རྒོད་གཤོག་ལྟར་བརྒྱང་བ་དང་བདུན་ནོ། ཡང་ན་རྐང་བ་རེ་མིག་ལྟར་བསྣོལ་བ། བསྒོམ་ཐག་བྱིན་རླབས་ཆོས་
སྤྱོད་ནང་དུ་ཡོད་བཞིན་བྱིན་གྱིས་རླབས་ནས་བཅུག ལག་པ་གཉིས་ཀྱིས་པུས་མོར་འཁྱུད་པ་ནི་བཅའ་བ་ལུས་ཀྱི་གནད་དོ། རྒྱུ་བ་རླུང་
གིས་གནད་ནི། རླུང་རོ་ཐང་གསུམ་འབུད། དེ་ནས་རླུང་རང་ཐོག་དུ་བཞགས། དེའི་དོན་ནི། རླུང་རྟ་སེམས་ལ་སེམས་རྟ་རླུང་

༄༅། །བྱ་བ་ཡིན་པས། དཔེར་ན་མི་ལ་དོན་ཡོད་ན་རྟ་ཁ་ནས་བཟུང་ན།  མི་དེ་སྡོད་པ་བཞིན་དུ། རླུང་
འཆིང་ན་སེམས་འཆིང་བ་བ་བ་ཡིན། དམིགས་པ་ཡུལ་ཀྱི་གནད་ལ། ཨ་འམ་ཧཱུཾ་སོགས་ཡི་གེ་འབྲུ། རྡོ་རྗེ་པདྨ་ལ་སོགས་
ཕྱག་མཚན། རྫས་ཤིན་ཏུ་ཕྲ་བ་གཅིག་ལ་རིག་པ་གཏད་དགོས། དེས་ནི་རླུང་སེམས་ལས་སུ་རུང་བའི་དགོས་ཆེད་ཡིན་ཏེ། ༈
གསང་སྙིང་ལས། །ཤིན་ཏུ་ཕྲ་བའི་དམ་ཚིག་མཆོག །ཤིན་ཏུ་ཕྲ་བའི་ཨ་རྣམས་བསྒོམ། ཅེས་པ་དང་། གསང་སྒྲོན་
ལས། །དམིགས་པ་དག་ལ་བརྟེན་ནས་སུ། །མི་དམིགས་པ་དག་རབ་ཏུ་སྐྱེ། །མི་དམིགས་པ་ལ་གོམས་བྱས་ན། །དམིགས་
མེད་ངོ་བོ་ཉིད་དུ་འགྲུབ། ཅེས་གསུངས་སོ། འཛིན་པ་སེམས་ཀྱི་གནད་ནི། ཡིད་མིག་རླུང་གསུམ་རྩེ་གཅིག་ཏུ་གཏད་དགོས། 

ཏེ། དཔེར་ན་དམིགས་པའི་ཀ་བ་ལ། དྲན་པའི་ཐག་པས་བསྡམས་ནས་ཡིད་ཀྱི་གླང་པོ་ཆེ་དུལ་དགོས་སྟེ། །གང་གིས་གླང་ཆེན་མྱོངས་
འདྲའི་སེམས། །མཉམ་པར་བཞག་པས་བཏུལ་ནས་སུ། ཅེས་གསུངས་སོ། འདི་ལ་དབང་པོ་རབ་གཅིག་གིས། དངོས་པོ་དེ་
གནས་པ་འདི་ལ། མི་གཡོ་བ་གསུམ། མ་བཅོས་པ་གསུམ། ཚོགས་གནས་གསུམ་། དབེན་པ་གསུམ། སྐྱིལ་ཀྲུང་གསུམ་
མི་འགུལ་བ་གསུམ་ཅེས་གསུངས་སོ། སེམས། སེམས་དེ་དངོས་པོ། སྣང་སེམས་གཉིས་མེད་དུ་འདྲེས་ནས། རོ་གཅིག་
གིས་རྟོག་པ་ཤར་ཡང་སྲིད། དེ་མིན་ན། སྣང་ཐོག་དུ་ཞི་གནས་སྐྱེ་བ་ཡང་ཡོད། དེའི་ཐོག་ན་གནས་པ་སྐྱེ་མ་ཉན་ན། རིག་ཐོག་ 
དུ་བཞག་མ་ཤེས་པའི་སྐྱོན་ཡིན་པས་གང་ཤར་རིག་ཐོག་ན་བཞག་པ་གལ་ཆེའོ། ༈ ཕ་དམ་པ་རྒྱ་གར་གྱི། ལུས་མཐའ་དང་བྲལ་བ་ལ་

༄༅། །གློ་སྡས་མི་བྱེད། དབང་པོ་མཐའ་དང་བྲལ་བ་ལ་མིག་མི་བཙུམ། སེམས་མཐའ་དང་བྲལ་བ་ལ་རིག་པས་
སྣང་བ་ལ་མི་འདུ་ཞིང་། ཚོགས་དྲུག་གང་གི་ཐོག་དུ་ཡེང་མི་དབབ། །བསྒོམ་ཐམས་ཅད་ཀྱི་རྩ་བ་འདི་ཡིན། གཞི་སེམས་ཅན་
གྱི་ལུས་ངག་ཡིག་གསུམ་དེ། ལམ་རྣལ་འབྱོར་བས་བཅོས་མེད་གསུམ་དུ་བཞག འབྲས་བུ་སངས་རྒྱས་ཀྱི་སྐུ་གསུང་ཐུགས་སུ་
གྲོལ་གསུང་། རིག་ཐོག་གི་གཅུན་ཐབས་འདིས། དབང་པོ་རབ་གཅིག་སྤྲོས་བྲལ་ཀྱི་རྟོགས་པ་ཤར་ཡང་སྲིད།  དབང་པ་ཐ་མ་
ལ་གང་ཡིན་ཡང་། དབང་པོ་གནས་པ་བཤའ་མ་གཅིག་སྐྱེ་དགོས། དེ་མ་སྐྱེ་ན། འགྱུ་མཐས་བསྒྲིབ་ནས། སེམས་ངོ་ཤེས་
པ་མི་འོང་། ༈ ཆོས་རྗེ་འབྲི་དགོ་པས། བསྒོམ་གྱི་རྩ་བ་རྩེ་གཅིག་གི་དུས་སུ་ཟག་དགོས། རྟོགས་པའི་རུས་གཟུགས་

སྤྲོས་བྲལ་དུས་སུ་ཐོན་དགོས། རོ་གཅིག་ཡན་ཆོད་རྒྱ་དྲུག་འཆོས་པའི་བཟོ་ཡིན་སླ་གསུངས། སྣང་ཐོག་གཞི་གནས་ལེགས་པོ་གཅིག་
སྐྱེས་ན། རོ་གཅིག་གི་གཞི་བཏིང་བ་ཡིན། རིག་ཐོག་གི་གནས་པ་ལེགས་པོ་གཅིག་སྐྱེས་ན། སྤྲས་བྲལ་གྱི་གཞི་བཏིང་
བ་ཡིན། འདི་ལ་ཐོས་པ་ཁ་ལྟ་ཅན་འགའ་ཞིག་གིས། རྣམ་རྟོག་ཡེ་ཤེས་ཡིན་པས་དགག་མི་དགོས་ཅེས་ཟེར་བ་དང་། ཐམས་
ཅད་ཆོས་ཉིད་ཡིན་པས། བསྒོམ་དུ་མེད་ཟེར་བ་དང་། དེ་ལུག་གཡག་སྐོད་བྱེད་པ་ལྟར། ཉམས་ཅི་ལ་ཟེར་མི་ཤེས་པར་རྟོགས་
པའི་སྐད་བཏང་བ་དང་། ཏིང་ངེ་འཛིན་སྐྱེ་ནས་བརྟན་པ་ཐོབ་པའི་དུས་སུ། མ་བཅོས་རང་ལུགས་སུ་བཞག་པ་མི་གོ་བར། དང་
པོ་ནས་བློ་ཕྱམ་མེ་བར་བཞགས་པ་དང་། ཡང་རློ་རྨོང་གིས་སེམས་མ་བཅོས་པ་རང་ཐོག་ཏུ་བཞག་པ་ནི་མ་ཤེས་ནས་བསྒོམ་གཅིག་ལོག་

༄༅། །ནས་འོང་བསྒུག་བྱེད་པ་དེ་དག་གིས་རྣམ་རྟོག་འོག་འགྱུ་གང་བྱུང་མི་ཚོར་བས། ལུས་ཐ་མལ་དུ་སྡོད་པ་དེ་སྒོམ་ 
བྱས་སོ་སྙམ་པ་གཅིག་བྱུང་ཡང་། རིག་པ་དང་སྙིག་མི་འབྱེད་པས་བླན་བསྒོམ་དུ་སོང་བས། བློ་རྨོང་དད་པ་ལོག་པ་དང་། ཕལ་
ཆེར་བསྒམ་དྲེད་ཁྱེར་ནས། །བལྟ་སྟོང་རྫུན་བྱེད་ཅིང་། འདུས་བྱས་ཀྱི་དགེ་བ་ལ་སོགས་མཚན་བཅས་ལ་བློ་གཏང་པའམ།  ཚེ་
འདིའི་བྱེད་བརྩོལ་སླར་མང་བ་གཅིག་འོང་བར་གདའ་འོ། ༈ རྗེ་དམ་པས། མ་བཅོས་པར་བཞག་པའི་དུས་སུ། འདྲེས་
པ་ཆེ་འབྲིང་ཆུང་གསུམ་དུ་འབྱུང་སྟེ། འདྲེས་པ་ཆེན་པོ་གནས་ལུགས་གྱི་གོ་ཡུལ་ལ་བློ་བཞག་ནས། ཐམས་ཅད་ཆོས་ཉིད་ཡིན།
གཉིས་མེད་ཟད་ཐལ་ཡིན། ནམ་ཤི་སངས་རྒྱས་ཡིན། དགེ་མེད་སྡིག་མེད་ཡིན་ཟེར་ཞིང་། ཆགས་སྡང་སྤྱོད་པས་ཐ་མལ་

རང་ཁ་མ་ལ་འདྲེས། འབྲིང་ནི་རེས་ཚེ་འདིའི་བྱ་བ་བསྒྲུབ། རེས་ཕྱི་མ་དྲན་པ་དེ་ལ་ཟེར་བ་ཡིན། ཆུང་དུ་ནི། རྟོགས་པ་དང་
མ་འདྲེས་པས་ཐབས་ཀྱི་རྩོལ་བས་བཞག་ནས། སྣང་བ་སེམས་ལ་བསྡུ། སེམས་ལྷོད་ཀྱི་ཀློད། ཤེས་པ་ལ་དྭངས་མ་མ་
ཐོན། རིག་པ་ལ་གྲུངས་མ་ཕྱིན། སྐྱོན་ཡོན་མ་འབྱེད་གཏི་མུག་གི་ཆ་བ་གླང་ལྟ་བུའོ། ཅེས་པ་དང་། རྗེ་པད་མས། རྨོང་
པ་རིང་མཐོང་ཅན་དག་གིས། །གདམ་ངག་དང་ཤེས་པ་འཛིན་ཕོག་ཀྱང་ཉམས་ལ་རྙེད། ཐབས་ཟབ་མོ་བསླབ་ཀྱང་སེམས་
མ་ཟིན། ཚིག་གི་ལྟ་བ་ཤ་སྟག་ལ་ཁུང་ཕྱུང་སྟེ། གསན་གྱིས་བསྒོམ་པ་བློ་ཆུང་བ་ཡིན། ཡང་དག་པ་ལ་བྱང་རྩོལ་མེད་ཟེར་
ནས།  རང་གིས་ཉམས་མ་རྙེད་པ་ལ་སྦྱར་དེ། སྐྱེས་བུ་ཉམས་དང་ལྡན་པ་རྣམས་ལ་བསྐུར་བ་འདེབས་པ་ནི། མནར་མེད་དུ་འགྲོ་ 

༄༅། །ངེས་པ་ཡི་ན། ཅེས་གསུང་དང་། ༈ ཡེ་ཤེས་མཁའ་མཉམ་ལས། །ཆོས་དང་མི་བསྟུན་མི་
ཁ་བསྟུན། །བསྒོམ་པ་མེད་པའི་དད་པ་ལོག །ཀུན་ཀྱང་དེ་དང་འདྲ་སྙམ་ནས། །གདམ་ངག་ཅན་ལ་བསྐུར་བ་འདེབས། །
ཅེས་པ་དང་། ༈ ལམ་རིམས་ལས། །བློ་ངན་མཉམ་ལ་ཁུང་ཕྱུང་ནས། །མ་རྟོགས་ལེ་ལོ་སྙོམས་ལས་བྱས། །དོན་
མ་འགྲུབ་པ་ངན་སོང་འགྲོ། ཅེས་གསུངས་སོ། དེ་ལ་དང་པོ་རྩེ་གཅིག་གི་རྣལ་འབྱོར་སྐྱེ་བའི་ལམ་སྟེགས་གནས་པ་རབ་འབྲིང་
ཐ་མ་གསུམ་ལ་བརྟེན་ནས་སྐྱེ་བ་སྟེ། ༈ ཏེ་ལོ་པས། །ལས་ནི་དང་པོ་གཅོད་རུང་ཆུ་དང་འདྲ། །བར་དུ་ཆུའོ་གང་ཀ་དལ་ཞིང་
གཡོ། །ཐ་མ་ཆུ་བྲན་མ་བུ་འཕྲད་པ་འདྲ། །ཅེས་པས་གང་ཤར་རྟོགས་མེད་དུ་བཞག་པས་གནས་པ་ལྟར་སྣང་བ་རྟོག་པ་ཁ་

འཐམ་པའོ། དེ་ནས་ཡུན་རིང་གོམས་པས་རིག་པ་དྭངས་སྙིགས་བྱེད་པས་རིག་པ་ཅུང་ཟད་རང་ཐོག་ན་གནས་པས་རྣམ་རྟོག་ངོས་ཟིན་
པས་ཕུབ་མ་རླུང་གིས་གཏོར་བ་ལྟར་གཅིག་རྗེས་ན་གཅིག་ཟམ་མ་ཆད་པར་འོང་བ་སྟེ། ༈ ཉམས་སྒྲོན་ལས། །དེ་ཡང་དང་པོ་
ཆུ་དྲག་བཞིན། །རྣམ་རྟོག་མང་ཞིང་ཅུང་ཟད་གནས། ཅེས་གསུང་པས་རྣམ་རྟོག་དེའི་རྗེས་སུ་འབྲང་ན་བསྒོམ་དང་བྲལ། བཀགས་
ན་སྙིང་རླུང་ལང་ནས་བསྒོམ་གྱིས་སྣ་སུན་འགྲོ་བ་སྟེ། །འདིའི་དུས་སུ་བླ་མ་ཉམས་མྱོང་མེད་པ་ནི་འགོ་འཁོར་ནས་འོང་། དེའི་དུས་སུ་
རྣམ་རྟོག་དེའི་རྗེས་སུ་མི་འབྲང་མི་བཀབ། སྣ་མི་བསྐྱིལ་བར་གང་ཤར་རང་ཐོག་ན་ལྷོད་ནས་རྒྱང་འཚོ་བྱེད་པ་སྟེ། ༈ མི་དྲི་བས། །
རྟོགས་པས་བཅིང་བའི་འཇུར་བུ་འདི། ཀློད་ན་གྲོལ་བར་ཐེ་ཚོམ་མེད། ༈ ཏེ་ལོ་པས། །མ་བཅོས་གཉུག་མའི་ངང་ལ་ཀློང་ལ་

༄༅། །ཞོག།བཅིངས་བ་ཀློད་ན་གྲོལ་བར་ཐེ་ཚོམས་མེད། དེས་ཀྱང་ད་གནས་མ་ཉན་ཕར་འཕྲོ་ན། ཚུར་
གནས་འདོད་མི་བྱེད་པར་དེ་བས་མང་དུ་འཕྲོ་བཅུག་ནས། གར་འགྲོ་སར་རྒྱ་ཡན་དུ་བཏང་ནས་ངང་གིས་རྒྱང་འཚོ་བྱེད་ནས། གནས་
དུས་རང་སར་བཞགའགྱུ་དུས་མི་འགག་པར་རྒྱང་སོ་བཙུགས་པ་སྟེ། ༈ དུར་ཁྲོད་མས། །བཅིང་ན་འཇུར་བུར་རྒྱུག་ནས་འཕྲོ། 
བཏང་ནས་གཡོ་མེད་གནས་པར་གྱུར། ༈ ཤན་ཏི་བས། །གནས་ན་ཞོག་ལ་འཕྲོ་ན་ཐོང་། །གཉེར་ཁ་མ་བྱེད་ཡན་དུ་ཆུག །
ཆེད་དུ་གང་འཛིན་འཁྲུལ་པ་ཡིན། །རྫིང་ལ་འཕུར་བའི་བྱ་རོག་ལྟོས། ༈ པད་མས། རྟ་དམུ་རྒོད་འདུལ་བཞིན་ཡན་ལ་ཞོག
༈ དམ་པས། ཆུའི་ཆུ་བུར་བཞིན་དུ་རང་བྱུང་རང་བཞིན་བཞག ཅེས་གསུང་པས། གང་ཤར་ལ་དགགས་བསྒྲུབ་མེད་པར་

རང་ཐོག་དུ་ཀློད་པས་དབང་པོ་རབ་ལ། རྟོག་པ་གྲ་མ་ཉམས་པ་དེ་རང་སྤྲོས་པ་དང་བྲལ་བར་ཤར། འབྲིང་ལ་རྟོག་པ་སྤང་མེད་པར་
རང་ཞིར་འགྲོ་ནས་བསྒོམ་གྱི་སྣ་རྟོག་པའི་སྟོང་དུ་ཟིན་པའོ། བློ་དམན་པས་དང་རུང་མི་གནས་པར་འཕྲོ་ན་དེ་བས་མང་དུ་འཕྲོ་བཅོལ། །
ཡུལ་གང་ལ་འཕྲོ་བ་དེ་ཡིད་ཡུལ་དུ་ཆེད་དུ་བསམ་ཞིང་འཕྲོ་བཅོལ་ནས་དེ་རང་གིས་ངོ་བོ་ལ་རྒྱང་འཚོ་བྱེད། །རླུང་བཟུང་བ་ལ་སོགས་
པ་ཐབས་དུ་མའི་སྒོ་ནས་གནས་པ་སྐྱེ་ཅི་ཐུབ་བྱེད། སེ་གོལ་བརྡབ་ནས་ཅི་དྲན་ལྟ་བཅུག་མ་དྲན་ན་གང་མ་དྲན་པའི་ཐོག་དུ་བཞག་ལ། གནས་
འགྱུ་གཉིས་ཀྱི་འཚམས་ཕྱེ་དགོས་སྟེ། ༈ ཏེ་ལོ་པས། །བློ་དམན་སྐྱེས་བུ་དང་ལ་མི་གནས་ན། །རླུང་གིས་གནད་བཟུང་
རིག་པ་གཅུན་ལ་པོར། །ལྟ་སྟང་སེམས་འཛིན་ཡན་ལག་དུ་མ་ཡི། །རིག་པ་དང་ལ་མི་གནས་བར་དུ་གཅུན། ཅེས་གསུང་པ་

༄༅། །ལྟར་བྱས་པས་གནས་པའི་སྣ་ཟིན་ནས་ཅུང་ཟད་གནས་པ་དེར། ༈ ཉམས་སྒྲོན་ལས། །དེ་ནས་
དལ་འབབ་ཆུ་བོ་བཞིན། རེས་གནས་རེས་རྟོག་ཐུན་ཕྱེད་གནས། ཅེས་བས་མི་བསྒོམ་པའི་ངང་ནས་རྟོགས་པ་ཕྲ་རག་གང་བྱུང་
ངོས་ཟིན་པ་རང་རྟོག་མེད་དུ་ལྷན་ལྷན་འགྲོ་ཡང་སྐབས་རེ་ཏོལ་བ་རེ་འོང་། ཡང་ངོས་ཟིན་པ་དང་རྟོག་མེད་དུ་འགྲོ་བ་དེ་གནས་པ་བར་
པ་ཆུ་བོ་དལ་འབབ་ལྟ་བུ་སྟེ། དེའི་ངང་ལ་གནས་པ་ཉིན་མཚན་འཁོར་ཡུག་དུ་འདྲེས་པ་འོང་། དེ་ནི་གནས་པ་ཐ་མ་རྒྱ་མཚོ་རླབས་
དང་བྲལ་བ་དང་འདྲ་སྟེ། ༈ པྲ་ཁྲིད་ལས། །མི་རྟོག་ཐིག་ལེའི་ངང་ལ་གནས་པ་ནི། །མ་བསྐྱེད་དངས་མའི་རྒྱ་མཚོ་ཆེན་པོའི་
ངང་། །མི་གཡོ་གནས་པ་ཏིལ་གྱི་མར་མེ་འདྲ། །ཉིན་མཚན་འདས་ཀྱི་བར་དུ་དེ་བཞིན་གནས། ཅེས་གསུད་པས། དེའི་

དང་དུ་བདེ་གསལ་མི་རྟོགས་པ་གཏིང་ནས་སྐྱེ། དེ་ཡང་བདེ་བ་ལ་བྲལ་མི་ནུས་པ་འདྲ་བ། གནས་པ་ལ་འཛིན་རྒྱུ་ཡོད་ལ་ཁད་པ་འདྲ་
བ་འོང་། མི་རྟོག་པ་ལ་ཡུལ་སྣང་ཨི་ཡོད་མི་ཚོར་བ་ཟས་རྗེད་པ་ལ་སོགས་པ་འོང་། དེ་ལ་ཞེན་ན་ཁམས་གསུམ་དུ་གོལ། ཞེན་
པ་མེད་པར་སྐྱོང་ན་དེའི་ཆ་ལ་ལྷག་མཐོང་གི་ཉམས་སྐྱེ་ནས་ཡོན་ཏན་གོང་མའི་རྟེན་བྱེད།ལྷག་མཐོང་གི་རྟོག་པ་མ་སྐྱེས་ན་ཞེན་མེད་དུ་
སྐྱོང་བས་མཐར་ཕྱིན་ཙ་ཉན་རང་གི་འབྲས་བུ་ཐོབ། བདེ་གསལ་མི་རྟོག་པའི་མཚན་མ་དེ་ལ་བསྐལ་པ་མང་པོར་སྐྱོང་ནའང་ཐར་པ་ཐོབ་མི་
ནུས་སྟེ། ༈ མདོ་སྡེ་འོད་ཟེར་བཀྱེ་བ་ལས། །བྱིས་སྦས་བསམ་གཏན་བསྒོམ་བྱེད་པ། །བསྐལ་པ་བརྒྱ་སྟོང་བསྒོམ་
བྱེད་ཀྱང་། །དེ་ལ་རྣམ་གྲོལ་ཅིར་ཡང་མེད། །སྐྱེ་བ་ལེན་པ་ཐམས་ཅད་དུ། །དེ་ལ་ཞེན་ཆགས་བསྐྱེད་པར་བྱེད། །གལ་ཏེ་སྐྱེ་

༄༅། །ཉིད་གཏིང་རེག་ན། །མཐོང་བ་རྣམ་པར་དག་པར་འགྱུར། ༈ ཆོས་ཡང་དག་པ་འབྱུང་བའི་མདོར། 
ཡུན་རིང་དུས་སུ་ཚུལ་ཁྲིམས་བསྲུང་བྱས་ཤིང་། །བསྐལ་པ་མང་པོ་བསམ་གཏན་བསྐྱེད་བྱས་ཀྱང་། །ཡང་དག་ཉིད་མཐའ་འདི་
ནི་མ་རྟོགས་ན། །དེ་དག་བསྟན་པ་འདི་ལ་བློ་ཡོད་མིན། ཅེས་གསུང་པས། །དེ་ལྟར་བདེ་གསལ་ལ་ཞེན་པ་བྱེད་མཁན་དེ་བདག་
འཛིན་ཡིན་པས་རྟོག་མེད་དུ་གནས་པའི་དུས་སུ་ངར་འཛིན་དེ། བག་ལ་ཉལ་དུ་མེ་ཐལ་བས་གཡོག་པ་ལྟར་ལུས་ནས་རྐྱེན་དང་འཕྲད་པ་དང་
བདག་འཛིན་དུ་ལང་སྟེ། ༈ ཏིང་འཛིན་རྒྱལ་པོ་ལས། མི་མཁས་བདག་ཏིང་འཛིན་བསྒོམ་བྱེད་ཀྱང་། །དེས་ནི་བདག་དེ་འཛིན་
པ་འཇིག་མི་འགྱུར། །དེ་ཡི་ཉོན་མོངས་ཕྱིར་ཞིང་རབ་ཏུ་འཕེལ། །ལྷག་སྤྱོད་ཀྱིས་ནི་ཏིང་འཛིན་འདི་བསྒོམ་པས། །འདི་ནི་ནང་

གི་རྣམ་པར་གཡེང་བ་སྟེ། །བདག་དུ་རྟོག་པའི་སེམས་ཡེང་སྐྱེ་གྱུར་པ། དེ་ནི་རབ་འབར་མཚོན་ཆའི་འཁོར་ལོ་འདྲ། །ཡོངས་སུ་ 
སྨིན་ནས་མི་བཟད་སྡུག་བསྔལ་རྒྱུ།ཅེས་གསུང་པས། བདེ་གསལ་གྱི་ཞེན་པ་དེ་ངོས་བཟུང་ནས་ཆོད་དགོས་པའོ། ཞེན་པ་ངོས་
བཟུང་ནས་བཟད་པ་ལ། ༈ འཕྲང་སྒྲོལ་དུ། འདོད་ཁམས་ཀྱི་རྣམ་པར་རྟོག་པ་སྤང་པ་ལ། བསམ་གཏན་གྱི་སྙོམས་འཇུག་བཞི་
སྟེ། གཟུང་འཛིན་གྱི་རྟོགས་པ་མེད་ལ། བསྒོམ་བྱ་བསྒོམ་བྱེད་ཀྱི་འཛིན་པ་དང་བཅས་པ་ནི་བསམ་གཏན་དང་པོའི་རྟོགས་པ་དད་དཔྱོད་
པ་མེད་ལ། དགའ་བདེའི་ཏིང་ངེ་འཛིན་གྱི། རོ་མྱོང་བའི་འཛིན་པ་དང་བཅས་པ་ནི། བསམ་གཏན་གཉིས་པ། སེམས་གཡོ་བ་
མེད་ལ། དབྱུག་འབྱུར་རྔུབ་དང་བཅས་པ་ནི། བསམ་གཏན་གསུམ་པའོ། རྣམ་རྟོག་ཐམས་ཅད་དང་བྲལ་ཞིང་། གསལ་སྣང་གོ་མ་

༄༅། །འགག་པ། ནམ་མཁའ་དྭངས་པའི་དཀྱིལ་ལྟ་བུ། རྟོག་མེད་རང་གསལ་བའི་ཏིང་ངེ་འཛིན་ནི། བསམ་
གཏན་བཞི་པའི་ཏིང་ངེ་འཛིན་ནོ། གཟུགས་ཁམས་ཀྱི་རྣམ་པར་རྟོག་པ་སྤང་པ་ལ། གཟུགས་མེད་ཀྱི་སྙོམས་འཇུག་བཞི་སྟེ། ཆོས་
ཐམས་ཅད་ནམ་མཁའ་ལྟ་བུ་ཡིན་ནོ་སྙམས་ནས་བློས་བརྟག་ནས་འཇོག་པ་ནི། ནམ་མཁའ་མཐའ་ཡས་སྐྱེ་མཆེད། །རྣམ་པར་ཤེས་པ་
མཐའ་ཡས་ཞིང་ཕྱོགས་མེད་པ་ཡིན་སྙམ་དུ། །བློས་བརྟགས་ནས། དེ་ལ་རྣམ་པར་འཇོག་པ་ནི། རྣམ་ཤེས་མཐའ་ཡས་སྐྱེ་
མཆེད། སེམས་ཅིའི་ངོ་བོར་མ་གྲུབ་སྟེ།སྟོང་པ་ཡིན་ནོ་སྙམས་ནས་བློས་བརྟགས་སྟེ། མཉམ་པར་འཇོག་པ་ནི། ཅི་ཡང་
མེད་པའི་སྐྱེ་མཆེད། འདུ་ཤེས་ཀྱི་གསལ་རིག་ཡོད་པ་ཡང་མ་ཡིན། མེད་པ་ཡང་མ་ཡིན་ཏེ། རློས་ཕྱང་མ་བཏུབ་པ་ཡིན་སྙམས་

ནས་བློས་འཇོག་པ་ནི། །ཡོད་མིན་མེད་མིན་གྱི་སྐྱེ་མཆེད། ཅེས་གསུངས་སོ། ༈ ཀུན་འདུས་རིག་པའི་སྒྲོན་མེ་ལས། །དྲན་
པ་རྒྱུན་འགོགས་འདུ་ཤེས་མེད་པའི་བསྒོམ་པ། སྣང་བ་རྒྱས་འདེབས་ཡིད་དཔྱོད་བློའི་བསྒོམ་པ། བདེ་གསལ་ཉམས་ལ་ཞེན་
བསམ་གཏན་བཞིའི་བསྒོམ་པ། ཅང་མེད་སྟོང་བསྒོམ་སྐྱེ་མཆེད་མུ་བཞིའི་བསྒོམ་པ། ཅེས་གསུངས་སོ། བསྒོམ་གྱི་
གོལ་སྒྲིབ་འདི་རྣམས་མ་ཆོད་ན། ༈ རྗེ་པད་མ་འབྱུང་གནས་ཀྱིས། བདེ་བ་ལ་ཆགས་ན་འདོད་ཁམས་སུ་གོལ། གསལ་བ་ལ་
ཆགས་ན་གཟུགས་ཁམས་སུ་གོལ། མི་རྟོག་པ་ལ་ཆགས་ན་གཟུགས་མེད་ཁམས་སུ་གོལ། ཅེས་གསུང་པས་བསྒོམ་པའི་གོལ་
ས་སྙོམས་འཇུག་དགུ་སྐོར་ཡིན་པས་འདི་རྣམས་ཆོད་པ་ཤིན་ཏུ་གལ་ཆེ།དེ་ཡང་རང་གིས་མི་ཚོར་བ་ཡིན། བླ་མ་དེས་ཁྲིད་ཤེས་དགོས་

༄༅། །ཏེ། དྭགས་པོ་དང་ཞུས་ལེན་དུ། ཐུན་བཞི་ལ་ངེས་པར་བརྩོན་འགྲུས་ཆེན་པོ་བྱས་པས། ལུས་བདེ་སེམས་
དགའ་བའི་ཏིང་ངེ་འཛིན་སྐྱེས། དེ་བླ་མ་ལ་ཞུས་པས། འདི་མཐར་ཐུག་ཡིན་སྐྱོང་དང་གསུངས་ནས། བདེ་བ་དེ་བྱུང་བ་ལ་དགའ་
མ་བྱུང་བ་ལ་མི་དགའ་བ་དང་བཅས་ཤིང་སྐྱོང་ན་འདོད་ལྷ་རིགས་དྲུག་དུ་སྐྱེ། གསལ་སིང་དེ་བ་གཅིག་བྱུང་། དེ་བྱུང་བ་ལ་དགའ། མ་
བྱུང་བ་ལ་མི་དགའ་བའི་སྙོམས་དང་བཅས་ཤིང་སྐྱོང་ན་གཟུགས་ཁམས་སུ་གོལ། མི་རྟོགས་པ་ནམ་མཁའ་མཐའ་དབུས་མེད་པ་ལྟ་བུ་
གཅིག་བྱུང་བས། བླ་མ་ལ་ཞུས་པས། འདི་ཆོས་སྐུ་ཡིན་སྐྱོད་གསུང་ནས་བྱུང་བ་ལ་དགའ་མ་བྱུང་པ་ལ་མི་དགའ་བ་དང་བ་བཅས་ཤིང་སྐྱོང་
བས་སྐྱེ་མཆེད་མུ་བཞིར་གོལ། བདེ་བ་གསལ་བ་མི་རྟོག་པ་དེ་ཞི་གནས་ཡིན། དེ་ལ་མ་ཞེན་མ་ཆགས་པར་སྤྱོད་ཀྱང་ཉན་རང་གི་བྱང་ཆུབ་

ཐོབ་པ་སྲིད་དེ། ཆོས་སྐུ་ཐོབ་པར་མི་འགྱུར་རོ། ཅེས་གསུངས་པས། དང་པོ་བདེ་གསལ་མི་རྟོག་པའི་གནས་པ་གཤའ་མ་གཅིག 
སྐྱེ་དགོས། དེ་མ་སྐྱེ་ན་ཐ་མལ་གྱི་ཤེས་པ་སྒོམ་དུ་འཆར་བ་མི་སྲིད། དེ་ལ་དགོངས་ནས་སངས་རྒྱས་ཀྱིས། ཆུ་བོ་ནི་ར་ཛ་ནའི་འགྲམ་
དུ་ལོ་དྲུག་ལ་འགོག་པའི་ཏིང་ངེ་འཛིན་ལ་བཞུགས། འོད་ཟེར་བླ་མ་ལ་ཞགས་བདུན་ལ་ཟ་མ་མ་དགོས་པ་དང་། དྭགས་པོ་ལ་ཞགས་བཅུ་
གསུམ་ཙམ་ལ་རྟོག་པ་མི་རྒྱུ་བ་བྱུང་བ། མི་ལ་ལ་ཞུས་པས། དེ་ཡང་བསྒོམ་ཡིན་སྟེ་འགོགས་པའི་བསམ་གཏན་ཡིན་པས་བྱང་
ཆུབ་ཐོབ་མི་ནུས། བྱེ་མ་བརྩིར་བ་ལ་མར་མི་འོང་། ཡུངས་ནག་བཙིར་ན་འོང་བ་ཡིན། ཅེས་གསུང་པས་དང་པོ་ཆོས་བརྒྱད་
གྱི་རྟོག་པ་མགོ་ནོན་ནས་ཡོན་ཏན་གོང་མ་དེ་སྐྱེ་བའི་རྟེན་ལ་གནས་པ་དེ་མེད་ཐབས་མེད། དེ་ལ་ཞེན་ན་ཆོས་སྐུའི་མི་མཐུན་ཕྱོགས་

༄༅། །ཡིན་པས་སངས་རྒྱས་ཐོབ་མི་ནུས། དེའི་སྟེང་དུ་གནས་མཁན་བདེ་གསལ་མི་རྟོག་པ་འཛིན་མཁན་གྱི་སྙེམས་
ཕྲ་མོ་དེ་ངོས་བཟུང་ནས།མྱོང་མཁན་གྱི་ཕྲ་བ་སྐད་ཅིག་མ་དེ་ལ་ཆོད་ཚུལ་གྱི་འགོ་གཅིག་རྩུབ་ཐུབ་དགོས། དེ་མ་ཐུབ་ན་གནས་པ་རྐྱང་
བ་ལ་ཞེན་ནས་བསྐལ་པ་མང་པོ་ལ་གནས་ཀྱང་བདག་འཛིན་གྱི་རྟོག་ཆོད་མི་ནུས་སྟེ། ༈ འཕགས་པའི་སྤྲིང་ཡིག་དུ། །འཇིག་རྟེན་
དག་ན་ཏིང་འཛིན་བསྒོམ་བྱེད་དེ།དེ་ཡིས་བདག་དུ་འཛིན་པ་གཞིག་མི་བྱེད། །དེ་ཡི་ཉོན་མོངས་ཕྱིར་ཡང་འཕེལ་འགྱུར་ཏེ། །ལྷག་
སྤྱོད་ཀྱིས་ནི་ཏིང་ངེ་འདི་བསྒོམ་བཞིན། ཅེས་གསུད་པས་མུ་སྟེགས་ལྷག་སྤྱོད་ཀྱིས་ལོ་བཅུ་གཉིས་ལ་རྟོག་མེད་དུ་གནས་པས་རལ་པ་ལ་
བྱི་བས་ཚང་བཅས་ནས་རལ་པ་བྱི་བས་བཅད་པ་ལ་ཞེ་སྡང་སྐྱེས་པས། དེའི་གཉེན་པོར་མུང་ཙེར་སྐྱེས། འདིའི་དུས་སུ་བདག་འཛིན་

ཉོན་མོངས་པ་ཅན་གྱི་ཡིད་དེ་སྡག་བསྔལ་གྱི་རྩ་བ་ཡིན་པས་མཉམ་བཞག་རང་གི་གསེབ་དུ་དེའི་སེམས་གནས་མི་གནས་སྙམ་པ་ཕུབ་མ་
རླུང་ལ་ཕྱར་བ་དང་འདྲ་བ་གཅིག་འོང་། དེ་ལྟར་མི་འོང་ནས་རྟོག་མེད་དུ་གནས་པའི་དུས་སུ་ཡང་། མེ་ཐལ་བས་གཡོགས་པ་ལྟར་བག་ལ་
ཉལ་དུ་ལུས་པས། གཉིད་འཐུག་པོ་དང་འདྲ་ངོ་བོ་གཏི་མུག་ཡིན། དེ་རྐྱེན་དང་འཕྲད་ཙ་ང་བདག་དུ་ལང་ནས་ཆགས་སྡང་དུ་གར་བ་
སྟེ། ༈ འཕགས་པ་ཞི་བ་ལྷས། །བསམ་ཏན་ནགས་མེས་ཡང་དང་ཡང་དུ་ནི། །ཉོན་མོངས་ཚང་ཚིང་བསྲེགས་པར་གྱུར་ཀྱང་ནི། །
བདག་ལྟའི་རྩ་བ་བརྟན་པོ་མ་སྨད་པས། །ཆར་གྱི་རླན་བཞིན་མོད་ལ་རབ་ཏུ་དམ་པས། རྟོགས་པ་མེད་པའི་ཉམས་སྐྱེད། །་བྲོང་
བ་ལ་ཞིན་པ་མང་། བསྒོམ་ཆེན་པ་ཕལ་ཆེར་འདིར་ལུས་པ་ཡིན། རྟོགས་པ་ཉམས་ཀྱི་ཅ་ལ་མི་འཆར་མི་སྲིད། ཅེས་གསུང་པས།

༄༅།   །གནས་པ་དེ་སྐྱེས་པ་དང་གཅོད་ཤེས་དགོས་པས། གཅོད་པ་གལ་ཆེའོ། །གོལ་ས་བཅད་པ་ནི།ཞི་གནས་
ཀྱི་སྟེང་དུ་ལྷག་མཐོང་གི་ཡེ་ཤེས་སྐྱེ་ན། གོལ་ས་གསུམ་མཆོད་ཡིན། དེ་ལ་དང་པོ་ཞི་ལྷག་གཉིས་ཀྱི་ངོ་བོ་ནི། ༈ དཀོན་མཆོག་
སྤྲིན་ལས། ཞི་གནས་ནི་སེམས་རྩེ་གཅིག་པའོ། །ལྷག་མཐོང་ན་ཡང་དག་པ་ཅི་ལྟ་བ་བཞིན་དུ་ཆོས་ཐམས་ཅད་སོ་སོར་རྟོགས་པའོ། །
༈  ལྗོན་པས་ཞུས་པའི་མདོ་ལས། ཞི་གནས་ནི་རྩེ་གཅིག་པའོ། །ལྷག་མཐོང་ནི་རིག་པའོ། ༈ །པདྨའི་ལམ་རིམ་དུ། དེ་
ལྟར་རང་ལུགས་སུ་བཞག་པའི་རྣམ་རྟོག་ཕྲ་རགས་ཐམས་ཅད་རང་སར་ཉལ་གྱིས་ཞི་ནས། སེམས་རང་སར་ལྷན་ནེ་གནས་པ་གཅིག་འོང་སྟེ་དེ་ཀ་
ལ་ཞི་གནས་ཟེར། དེའི་གདང་མ་འགག་པ་ཡུལ་མེད་རྩ་བྲལ་རང་གསལ་དུ་རྗེན་ལྷང་ངེ་བ་གཅིག་འོང་། དེ་ཀ་ལ་ལྷག་མཐོང་ཟེར། ཅེས་

པས་ཞི་གནས་སེམས་རྩེ་གཅིག་དུ་སྐད་ཅིག་མ་རང་ཐོག་ན་ཆགས་པ་དེ་ཡིན། དེ་ལ་ལྷག་མཐོང་རང་ངོ་ཤེས་པ་དེ་མེད་ན་སྐད་ཅིག་མ་རང་
ཐོག་ན་ཆགས་ནས་ཡུལ་འཛིན་གྱི་ཞེན་པ་མེད་པའི་དུས་སུ་ཡང་ངོ་བོ་གཏི་མུག་ལུང་མ་བསྟན་ཡིན། ཞི་གནས་སེམས་རྩེ་གཅིག་དེ་མེད་
ན་ལྷག་མཐོང་གི་ཉམས་དང་རྟོགས་པ་སྐྱེ་ཐབས་མེད། རྟོག་དཔྱོད་ཀྱི་ཤེས་རབ་ཅི་ཙམ་ཟབ་ན་ཡང་རྣམ་དཔྱོད་ཀྱི་བློ་ནི་ལྷག་མཐོང་གི་
དམིགས་པ་ཡིན། དེ་བས་ན་ཞི་གནས་ཀྱི་སྟེང་ན་ལྷག་མཐོང་སྐྱེ་བ་སྟེ། དེ་ལ་དང་པོ་བདེ་གསལ་མི་རྟོག་པ་ཞི་གནས་ཀྱི་སྐད་ཅིག་མ། 
བསམ་ཏན་བཞི་པ་ཤིན་ཏུ་དག་པ་ཐོབ་པོ་སྐད་ཅིག་མ་རང་ཐོག་ན་གནས་པ་ཞི་གནས་དྭངས་པའི་དྭངས་ཆ། འདི་ལྷག་མཐོང་གི་རྟེན་ཡིན་ཏེ། 
༈  གསང་སྒྲོན་ལས། ཞི་གནས་བསྒོམས་པས་ལྷག་མཐོང་སྐྱེ་ཞེས་གསུང་། ལྷག་མཐོང་ལ། ལྷག་མཐོང་གི་དམིག་པ་ལྷག་

༄༅།    །མཐོང་གི་ཉམས། ལྷག་མཐོང་གི་རྟོགས་པ། འདི་གསུམ་འབྱེད་དགོས། ༈  བློ་གྲོས་རྒྱལ་མཚོའི་
ཞུས་པའི་མདོ་ལས། བྱང་ཆུབ་སེམས་དཔའ་མཉམ་པར་བཞག་པ་ན། ལྷག་མཐོང་གིས་ཆོས་རྣམས་མཐོང་། མཉམ་པར་མ་
བཞག་པས་ནི་མ་ཡིན་ནོ། །དེ་ལ་ལྷག་མཐོང་གང་ཡིན་པ་ནི་ཤེས་རབ་སྟེ། ཤེས་རབ་དེས་སང་ས་རྒྱས་མངོན་དུ་འགྱུར་རོ། ༈ རྒྱུད་
བླ་མར། རང་བཞིན་ཆོས་དབྱིངས་གང་ཡིན་དེ་རྟོགས་པ། །མཉམ་པར་བཞག་པའི་རྣལ་འབྱོར་པ་དེས་མཐོང་། ༈  དུས་འཁོར་ 
རྩ་རྒྱུད་དུ། ལུས་ངག་སེམས་ནི་དབེན་པ་ཡིས། །མི་རྟོག་ཏིང་འཛིན་སྐྱེ་བར་འགྱུར། །མི་རྟོག་ཏིང་འཛིན་སྐྱེས་པ་ཡིས། །མི་
རྟོག་ཡེ་ཤེས་སྐྱེ་བར་འགྱུར། ༈ །ཡང་དགོན་པས། །བློ་བྲལ་གྱི་གསལ་སྟོད་རྗེན་པ་འདི། རང་ས་རུ་ཞོག་ལ་རང་ལ་ལྟོས་དང་། ལྷག་

མཐོང་གིརང་ཞལ་མཐོང་བ་གཅིག་འོང་གིས། ཞེས་གསུང་པས་ཞི་གནས་ཏིང་ཕོར་ནང་གི་ཆུ་དང་འདྲ་བ་གཅིག་གི་སྟེང་དུ། །
ལྷག་མཐོང་རང་གི་ངོ་བོ་གཟུགས་བརྙན་མཐོང་བ་ལྟར་གནས་ལུགས་རང་ཞལ་མཐོང་བ་གཅིག་དགོས་པ་ཡིན། དེ་ལ་ལྷག་མཐོང་
གི་རྟོགས་པ་ནི་མཐོང་ལམ་སྤྲོས་བྲལ་ཆུང་ངུ་ལ་སྐྱེ། ལྷག་མཐོང་གི་ཉམས་ནི་རྩེ་གཅིག་གི་ངོ་བོ་ཡིན། བདེ་གསལ་མི་རྟོག་པ་མཚན་
མ་ཅན་འདི་ནི་རྩེ་གཅིག་སྐྱེ་བའི་རྟེན་ཡིན་པས་མཚན་མའི་མྱོང་ཚོར་རྣམས་རིམ་པ་ལྷག་མཐོང་གི་དམིགས་པས་གཅོད་པ་སྟེ། ༈ གསེར་
ཕྲེང་དུ། རྟོག་མཁན་ཤེས་མཁན་ཐོས་མཁན་དང་། །རིག་མཁན་སེམས་ལས་བྱུང་བའི་ཕྱིར། །གོང་བཞིན་སེམས་ལ་ལྟ་རྟོག་
གྱིས། །ཅེས་གངུང་པས། ཕྱི་དབང་པོའི་ཡུལ་ཡིད་དུ་འོང་མི་འོང་གང་བྱུང་ཡང་སེམས་རང་གིས་བསམ་པའི་རང་གཟུགས་མིན་པ་

༄༅།།གཞན་ལོགས་སུ་ཨི་སྣང་ངང་གིས་བསམ་མཁན་པོ་རང་གི་རྒྱུད་ནས་རྒྱང་འཚོ་བྱེད། དེ་ཡང་བསམ་མཁན་བསམ་
ཡུལ་སྐད་ཅིག་མའི་སྟེང་དུ་འཛོམ་པ་སྟེ། འཆུག་མ་ཤོར་བར་རང་ཐོག་ན་ཆོད་དགོས། སྐད་ཅིག་མ་དང་པོར་སྣང་སེམས་ཡ་མ་
བྲལ་བར་ཡོད་པ་དེ་རང་ཐོག་ལ་རྩོལ་མེད་དུ་འཚོ་བ་གཅིག་གིས་ཆོད་ན། བློ་ཡུལ་དུ་ཤར་ཚད་སེམས་ལ་ཆོད་པའི་གནད་གཅིག་ཡོད། དེ་
ལྟར་མ་ཤེས་ན་སྣང་བ་གང་ཤར་སྐད་ཅིག་མིའི་ངང་ན་སྣང་སེམས་ངོ་བོ་གཅིག་པ་མ་རིག་ནས་སྐད་ཅིག་མ་གཉིས་སོང་ཙ་སྣང་བ་ཕར་ལུས། རིག་པ་
ཚུར་ལུས་ནས་ཡུལ་ཡུལ་ཅན་གྱི་འཁྲུལ་བ་རང་ཁམ་ལ་བློ་རྩེ་གཏད་ན་ཆོད་པའི་དུས་མེད། །ཉམས་ཀྱི་ཕྲ་རགས་ཆོད་པ་ལ། ༈ ཕག་མོ་གྲུ་བས། ཉམས་
ལ་ཞེན་པ་བྱུང་བ་ན། ཞེན་པའི་བློ་ལ་ཅེར་གྱིས་ལྟོས། །བལྟས་པས་ཞེན་པ་རང་སར་དག །སྐྱེ་འགག་མེད་པའི་ངང་ལ་གནས། ༈ ཡུམ་ལས། 

རྟོག་པ་དང་བཅས་ཤིང་དཔྱོད་པའི་ཏིང་ངེ་འཛིན་བསྒོམ་པར་བྱའོ། །ཅེས་གསུང་བས་བདེ་གསལ་མི་རྟོག་པའི་མྱོང་ཚོར་བློ་ཡུལ་དུ་བྱུང་བ་དེ།བྱུང་
མ་ཐག་ངོས་བཟུང་ནས་རྟོག་མེད་དུ་མི་བཞག་ནས། བློ་ཡུལ་དུ་ལམ་མེ་བ་དེ་ཚོར་མཁན་ཁོ་རང་མིན་པའི་བདེ་རྒྱུ་གསལ་རྒྱུ་མི་རྟོག་པར་གནས་རྒྱུ་
གཅིག་ལོགས་སུ་ཨི་སྣང་ངང་གིས་རྒྱང་འཚོ་བྱེད། དེ་ཡང་བདེ་མཁན་སྐད་ཅིག་ན་ཆགས་པའི་ངང་ནས་བདེ་ཡུལ་དེ་ཅི་འདྲ་འཚོ་ཤེས་
དགོས། དེ་ལྟར་བློ་ཡུལ་དུ་གང་བྱུང་བ་དེ་དང་ཚོར་མཁན་གཉིས་སྐད་ཅིག་མའི་སྟེང་དུ་དབྱེར་མེད་པའི་གསར་ཡོད་པ་རྩོལ་མེད་ཀྱི་ངང་ནམ་བས་འཚོ་རྒྱང་
སྲུང་བྱེད། དེ་ལྟར་བདེ་གསལ་ལ་སོགས་པའི་ཡུལ་མཐའ་སེམས་སུ་ཆོད་པ་དང་། ཆོད་མཁན་སྐད་ཅིག་མ་དེ་སྤང་ཡང་མི་སྤང་། ཕར་
ཕར་ཡང་མི་དེང་ནས་རང་ཐོག་དུ་རྒྱུ་རྒྱང་འཚོ་བྱེད། དེ་ལ་ཐོས་པ་དང་རྟོག་དཔྱོད་ལ་བརྟེན་ནས་བློ་འདས་སྐྱེ་མེད་ལ་སོགས་པའི་ཟབ་ཟབ་པོ་དེ་མཐར་

༄༅། །ཐུག་པ་འདྲ་བ་གཅིག་བྱུང་ནའང་། ནང་དུ་དཔྱོད་མཁན་གྱི་བློ་སྤུ་རྩེ་ཙམ་གཅིག་སྣང་ནང་ན་ཡང་གྲུབ་མཐའི་འཛོད་པ་ལྷག་
 མཐོང་གི་དམིགས་པ་ཡིན། ལྷག་མཐོང་གི་རྒྱུ་ཐོས་བསམ་ཡིན་གསུངས། དེ་ལྟར་གང་ཤར་སྐད་ཅིག་མ་རང་ཐོག་ན་རྩོལ་མེད་དུ་ཆགས་པའི་
ངང་ནས་ང་རང་གིས་ངོ་བོ་ཅི་འདྲ་གཅིག་སྣང་རྒྱང་འཚོ་བྱེད། དེ་ལྟར་རྩོལ་མེད་དུ་འཚོ་བའི་ལྷག་མཐོང་གི་དམིགས་པ། དེ་ལ་བལྟས་པས་བློས་
འཇུག་མི་དགོས་པར་རྟོག་མེད་ཀྱི་ངང་དུ་སྐྱེ་མེད་ཀྱི་ངེས་ཤེས་ལྷང་ལྷང་སྐྱེ་བ་དེ་ལྷག་མཐོང་གི་ཉམས་ཡིན། དེ་ཡང་ཞི་གནས་རྟོག་མེད་དུ་
གནས་པ་ལ་ཞེན་ནས་ཞི་འོག་གིས་བལྟ་ནས་སྐྱེ་འཇིག་མི་སྣང་བར་སྨྲ་བསམ་བརྗོད་མེད་དེ་འདིར་བྱུང་སྙམ་པ་གཏི་མུག་ལ་བདག་དུ་འཛིན་པའི་
འཇིག་ཚོགས་ཀྱི་ལྟ་བ་དང་། འདིར་སྦྱང་གཞི་ཆོས་ཉིད་རང་སྐྱེ་འཇིག་དང་བྲལ་བ་དེ་མངོན་སུམ་དུ་རྟོགས་པས་རྣམ་རྟོག་ལ་རགས་ཚོད་ཀྱི་འགོ་་

ཟུག་པ་དང་། མཐོང་ལམ་དུ་ཕྲ་མཐའ་མཉམ་བཞག་དུ་ཆོད་པ་རྣམས་འདྲ་ནོར་ཆེ། དེ་ཡང་གོ་མཁན་རིག་མཁན་གྱི་རྟོག་པ་ཁོ་རང་སྤྲོས་པ་
དང་བྲལ་བའི་ངེས་ཤེས་གཉིད་ནས་བློས་བཟོ་མ་ཡིན་པ་སྐྱེ། དེ་སྐྱེས་པ་དང་སྣང་སེམས་གྲུབ་མཐའ་ལ་སོགས་པ་ཤེས་བྱ་སྤྱིའི་རགས་པ་དེ་
རྟོག་མཁན་ཁོ་རང་གི་ཐད་དུ་ཆོད་པ་ཡིན། དེ་ཡང་བློ་ཡུལ་དུ་ཤར་ཚད་ཐམས་ཅད་སེམས་རིག་པ་སྐད་ཅིག་མའི་འགྱུ་ལྡོག་ཡིན་པས། རྣམ་
རྟོག་ཁོ་རང་ལ་ཆོད་ཚུལ་ཟུག་པ་ཡིན། ཟུག་པས་བློ་ཡུལ་དུ་ཤར་ཚད་ལ། ངེས་ཤེས་འདི་མ་སྐྱེས་བར་དུ་ཐོས་པའི་གོ་བ་བློས་བྱས་ཀྱིས་
སྤྲོས་པ་གནས་པ་རྟོག་མེད་དུ་བསྐལ་པའི་བར་དུ་གནས་ཀྱང་ཐར་བ་ཐོབ་པ་ལ་དོན་མེད་དེ། ༈ སྤྱོད་འཇུག་ཏུ། གང་གིས་ཆོས་ཀྱི་
དོན་པོ་མཆོག །སེམས་ཀྱི་གསང་འདི་མ་ཤེས་ན། །དེ་དག་དོན་མེད་གྱི་ནར་འཁྱམས། ༈ གླིང་རས་ཀྱིས། །དང་པོ་རྩེ་གཅིག་

༄༅། །གནས་པའི་ལམ། །ངེས་ཤེས་ཅུང་ཟད་སྐྱེས་པ་དྲོད། །དེ་ཉིད་འཕེལ་བ་རྩེ་མོ་སྟེ། །སེམས་མེད་པ་ལ་མི་སྐྲག་
པས། །བཟོད་པ་ཡིན་ཏེ་རྩེ་གཅིག་ནི། །ལོ་ཀའི་ཆོས་ཀྱི་མཆོག་ཡིན་ནོ། གསུང་། ངེས་ཤེས་འདི་མ་སྐྱེ་བར་དུ་གནས་པ་
འཁོར་ཡུག་དུ་ཡོད་ཀྱང་གནས་མཁན་གྱི་རྟོག་པ་དེ་སྟོང་པར་མ་ཤེས་པས་ཆོད་ཚུལ་མ་ཟུག་པ་ཡིན། འདི་ནས་མཉམ་བཞག་གསལ་སྟོང་
དུ་གནས་པའི་ངང་དུ་ངེས་ཤེས་སྐྱེ་བས། ངེས་ཤེས་སྐྱེ་མཁན་རང་དེ་ཕྲ་བ་ཡིན་པ་ངོས་བཟུང་ནས་རང་ཐོག་ལ་ཆོད་དགོས། དེ་ལྟར་
རྟོག་ཡུལ་རྟོག་མཁན་རིམ་པས་ཆོད་པའི་ཁྲིད་ཐབས་ཤེས་དགོས། ཕྲ་བ་ཐམས་ཅད་རང་སྣང་གི་ཡུལ་ལ་མ་ཤོར་བར་སྐད་ཅིག་མའི་སྟེང་
དུ་ཆོད་དགོས། བླ་མ་བཟང་ངན་ཡང་འདི་ནས་ཁྱད་པར་ཕྱེ། བློ་རབ་འབྲིང་གི་ཁྲིད་ལུགས་ཡང་སོ་སོར་འདི་ནས་ཕྱེ། བློ་རབ་ལ་ཐབས་

གཙོ་ཆེར་སྟོན་ནས་ཤེས་རབ་དང་ཡ་མ་བྲལ་བར་ཟུང་འཇུག་གི་གཤིས་ལ་ཁྲིད། །བློ་དམན་ལ་ཤེས་རབ་གཙོ་ཆེར། བསྟན་ནས་ཐབས་
དང་ཡ་མ་བྲལ་བར་ཟུང་འཇུག་གི་གཤིས་ལ་ཁྲིད་ཤེས་པའི་བླ་མ་གཅིག་དགོས། དེ་ཡན་ཆད་གནས་ཐབས་རེ་བསྟན་པ་ཡིན་པས་གང་
ཡིན་གྱིས་ཆོག །རྩེ་གཅིག་གིས་ངོ་བོ་ངོས་བཟུང་པ་ནི་གོང་ལྟར་ཡུལ་སྣང་སེམས་སུ་ཤེས་སེམས་སྣ་ཚོགས་སུ་ཤར་པ་དེ་སྐད་ཅིག་མར་ཐག་
ཆོད་ནས་མཉམ་བཞག་སྐད་ཅིག་མ་རང་ཐོག་ན། ཆགས་པའི་ངོ་བོ་གསལ་ལྷང་ངེ་སྡོད་པ་དེ་རང་ངོ་ཤེས་ན་རྩེ་གཅིག་གི་ངོ་བོ་མཐོང་། དེ་ལྟར་
གནས་ཀྱང་ངེས་ཤེས་དེ་མ་སྐྱེ་ན་རྩེ་གཅིག་མུན་ལ་ཁྱི་སྣ་འཁྱམས་ཅེས་འཁོར་ས་ཡིན། དེའི་སྟེང་ན་ལྷག་མཐོང་གི་ཉམས་གྱི་བདེ་གསལ་
མི་རྟོག་པ་གསུམ་ལ་རྣམ་རྟོག་རྒྱུན་ཆད་པའི་དང་དེ་ལ་གསལ་ལ་མི་འགགས་པའི་ཤེས་པ་རྗེན་པ། རང་རིག་རང་གསལ་སེང་ངེ་ཡེ་རེ་བ་དེ་

༄༅། །གསལ་བ། །དེ་ལ་ཡུལ་ཅན་གྱི་བསྒོམ་བྱ་བསྒོམ་བྱེད་མེད་པ་དེ་མི་རྟོག་པ། དེ་ལ་འབད་རྩོལ་མེད་པར་རང་ལུགས་ 
སུ་གནས་པ་དེ་བདེ་བའོ། འདིའི་སྐབས་སུ་རྒོད་ཚང་བས། རྩེ་གཅིག་བརྒྱུད་དུ་སེམས་ལས་སུ་རུང་བའི་ཏིང་ངེ་འཛིན་དེ། དུས་
དེར་ཆུ་དངས་པ་ལྟ་བུ་ལ་སངས་རྒྱས་ཀྱི་སྐུ་བླ་བའི་གཟུགས་བརྙེན་ཤར་བ་ལྟ་བུར་ཤར་ཏེ། ༈ རྟག་ཏུ་དུས། དེ་བཞིན་གཤེགས་པའི་
ཞལ་མཐོང་བར་གསུང་པས། རང་གི་མྱོང་བ་དང་སྦྱར་ནས་རྗེ་ལ་ཡང་འདི་ལྟ་བུའི་ཏིང་ངེ་འཛིན་འདུ་འབྲེལ་མེད་པར་ཡོད་པར་འདུག་སྙམ་
ནས་བླ་མ་ལ་སངས་རྒྱས་དངོས་ཀྱི་འདུ་ཤེས་སྐྱེ། འབྲིང་པོར་མྱོང་བ་ཇེ་བརྟན་དུ་སོང་ནས་ཉམས་གསལ་སྟོང་ནམ་མཁའ་འདྲ་བ་དེ་
དྲན་པའི་ཟིན་ན་རྒྱུད་དུ་འོང་། རེས་མ་ཟིན་ཀྱང་འོང་། དེ་ལྟར་ཉམས་སུ་བླང་བས། རྩེ་གཅིག་ཆེན་པོའི་ཉམས་ཀྱི་འཁོར་ཡུག་མ་

བྱ་བ་རྟོག་པ་ཐམས་ཅད་ཉམས་དེའི་ངང་དུ་ཐིམ་ནས་ཉིན་མཚན་མེད་པར་གསལ་སོང་ནམ་མཁའ་དྭངས་བའི་དཀྱིལ་ལྟ་བུར་འཆར་། ཅེས་
གསུང་པས་ངེས་ཤེས་སྐྱེ་བའི་ངང་ནས་སྐྱེ་མཁན་སྐད་ཅིག་མ་དེ་རང་ཨི་བྱུང་རྒྱང་འཚོ་བྱེད། ཡང་དེ་ཆོད་པ་དང་དེའི་ངང་ལ་གོམས་བཅུག 
ཡང་དེའི་ངང་ལ་ཆོད་མཁན་དེ་ངོས་བཟུང་ནས་ཡུལ་རགས་པ་ཆད་པ་བཞིན། ཡང་ཡུལ་ཅན་གྱི་ཕྲ་བ་དེས་བཟུང་ཞིང་རིམ་པས་སྐད་
ཅིག་མའི་སྟེང་དུ་ཆོད་ནས། ང་དེ་ཡུལ་ཡུལ་ཅན་བྲལ་ཟིན་སྙམ་པ་ཡང་ཡང་འོང་། དེ་རང་ཡུལ་ཡུལ་ཅན་གྱི་ཕྲ་བ་ཡིན་པས་ངོས་
བཟུང་ནས་རྩོལ་མེད་དུ་བཞག །འདིའི་དུས་སུ་མཉམ་བཞག་ལ་གསལ་སྟོང་ལྷང་ངེ་གནས། རིག་པ་ཉོག་པའི་དུས་སུ་གནས་ཙམ་ལས་
མི་གསལ། དེ་མཉམ་བཞག་གི་རྗེས་ཤེས་ཡིན། ངེས་ཤེས་ལ་སྐབས་རེ་སྣང་བ་བུན་ལོང་འོང་། རེས་ཨ་འཐས་སུ་འོང་། ༈ 

༄༅། །ཞང་གིས། ཚེ་གཅིག་རྣལ་འབྱོར་ཤར་དུས་སུ། །རང་གིས་སེམས་ཀྱི་རང་བཞིན་རྟོགས། །བར་
སྣང་དག་པའི་དཀྱིལ་ལྟ་བུ། །གསལ་སྟོང་མ་འགགས་མཐའ་དབུས་མེད། །ངེས་ཤེས་ཡེ་རེ་གནས་པ་དེ། །རྣལ་འབྱོར་དང་པོའི་
མཉམ་བཞག་ཡིན། དེ་ལས་རྣམ་རྟོག་འཕྲོས་པ་དེ། །མལ་དུ་བསྒོམ་ཡང་རྗེས་ཤེས་ཡིན། །གསལ་སྟོང་སེང་ངེ་ཡེ་རེ་བ། །
གནས་ན་ལབ་ལོབ་འགྲོ་འདུག་ཀྱང་། །མཉམ་བཞག་ངང་ལ་གནས་པ་ཡིན། ཅེས་གསུང་པས་བློ་ཡུལ་དུ་གྱུར་ཚད་ཀྱི་རྟོགས་པ་སྐད་
ཅིག་མ་གྲ་མ་ཉམས་པ་རང་ཐོག་ན་རྩོལ་མེད་དུ་བཞག །རྩེ་གཅིག་འབྲིང་པོ་མཉམ་བཞག་ལ་རྒྱུན་དུ་གསལ་སྟོང་སིང་ངེ་བ་འོང་། སིང་
ངེ་བ་སྙམ་པའི་ཕྲ་མོ་དེ་རང་ངོས་བཟུང་ནས་གནས་པར་མི་བཞག་པར་སྐད་ཅིག་མའི་རང་ཐོག་ན་འཚོ། དེ་ལྟར་གཅུན་པའི་སེམས་ནང་

དུ་གནས་པའི་སྟོབས་དང་། ད་ལྟ་བསྒོམ་པའི་རླུང་ནང་དུ་ལོག་པའི་རྩལ་ཕྱེ་བས་རྩ་མདུང་ན་རིག་དྲུག་གི་ས་བོན་ཡི་གེའི་གཟུགས་སུ་
ཡོད་པར་རླུང་སེམས་ཚུད་པས་ཕྱི་རོལ་དུ་མཐོང་སྣང་མི་འདྲ་བ་དུ་མ་འོང་བ་སྟེ། ཉམས་རྟགས་ཅི་ལྟ་བུ་འབྱུང་བ་ནི། སེམས་དང་རླུང་
ནི་རྟེན་དང་བརྟེན་པའམ། དབྱེར་མེད་ཡིན་པས་སེམས་གནས་པའི་ཚེ་རླུང་ནང་དུ་ཟིན་པ་ལས། ཉམས་རྟགས་བཞི་འབྱུང་སྟེ། །
སྣང་ཉམས་ལུས་ཉམས་སེམས་ཉམས། རྨི་ལམ་གྱི་ཉམས་སོ། དེའང་རྩ་རོལ་ནས་སྣ་བུག་གཡས་སུ་རྒྱུ་ ས་ཆུ་མེ་རླུང་ནམ་
མཁའ་ལྔ་རིམས་ཀྱིས་སྣ་བུག་ནས་རྒྱུ་བ་ལ་དང་། བའི་རླུང་ལྔ་ཟིན་པ་ལ། ས་རླུང་ཟིན་པའི་དུས་སུ། མིག་གིས་མཐོང་བའི་ཉམས་སུ། སྤྲིན་ལྟ་
བུ། ཁམས་ལོང་ལོང་བ་དང་། སྐྱ་རིབ་རིབ་པ་དང་། སྐྱ་བུན་བུན་པ་དང་། སྔོ་ཕྱུར་ཕྱུར་བ་དང་། སྤོས་རིང་གི་དུ་བ་ལྟ་བུ་

༄༅། བུ་དང་། དུད་པ་སྔོ་ཁྲེང་གིས་འཁྲིགས་པ་ལྟ་བུ་འབྱུང་ངོ་། སེམས་ཉམས་སུ་གནས་ཆ་ཆེ་བ། བྱིང་བ་མུན་
ནེ་པ་འབྱུང་ངོ་། ལུས་ཉམས་སུ་ལྗིད་ཧྱོ་བེ་བ། མནན་པ་ལྟ་བུ། སུམ་ཚད་བ་འདྲ་བ་འབྱུང་ངོ་། རྨི་ཉམས་སུ། དུ་བ་རླང་པ་
སུབ་མ། སྨུག་པ་ལྟ་བུ་རྣམས་དང་། ཁད་པ་འགྱེལ་བ། ས་ཕུག་དང་། ས་ནང་ལ་ཉལ་བ་རྨིས་སོ། ཆུ་ཀློང་ཟིན་པའི་དུས་སུ་
མཐོང་སྣང་དུ། སྨིག་རྒྱུ་ལྟ་བུ་སྐྱ་རིབ་རིབ་པ་དང་། ཆུ་འགྲོ་བ་ལྟ་བུ་དང་། ཆར་ཟ་མ་ཟིམ་འབབ་པ་ལྟ་བུ་དང་། མཚོ་དང་ཆུ་རླབ་ལ་
སོགས་པ། འབབ་ཆུ་དང་། ཆུའི་རིགས་སྣང་ངོ་། ལུས་ཉམས་སུ། ལུས་འཇམ་ཞིང་མཉེན་པ་འདྲ་བ་དང་། གྲང་
སིལ་སིབ་པ་འབྱུང་། རྨི་ལམ་དུ་ཆུ་ལ་བརྒལ་བ་དང་། རྐྱལ་པ་དང་། ཆུའི་ཁྱེར་བ་ལ་སོགས་ཆུའི་རིགས་རྣམས་རྨའོ། མེ་རླུང་

ཟིན་པའི་དུས་སུ། སྣང་ཉམས་སུ་སྲིན་བུ་མེ་ཁྱེར་ལྟ་བུ། སྐྱ་རྩིག་རྩིག་པ་དང་། དམར་རྩིག་རྩིག་པ་དང་། མེ་སྟག་འཕྲོ་བ་
ལྟ་བུ་ལ་སོགས་པ། དམར་པོའི་གཟུགས་སྣང་ངོ་། སེམས་ཉམས་སུ། གནས་པའི་ཞོར་ལ་ཤེས་པ་ཚབ་ཚུབ་ཅུང་རེ་
འབྱུང་བས། ངལ་བསོ་ཞིང་ཀློང་ལ་བསྒོམ་མོ། ལུས་ཉམས་སུ་དྲོད་ཆེ་ཞིང་རྡུལ་ནས་གོས་ཕུང་འདོད་པ་འབྱུང་། ཞོར་ལ་ལྟོག་
པ་སྙམས། སྐོམ་སྙམས་འབྱུང་ངོ་། རྨི་ལམ་དུ། རི་དང་ཁང་ཁྱིམ་རང་གི་ལུས་ལ་སོགས་པ་ལ་མེ་འབར་བ་རྨིའི། རླུང་གི་རླུང་
ཟིན་པས། སྣང་ཉམས་སུ། མར་མེ་ལྟ་བུ་དཔུང་བའི་ཟུར་དུ་སྐྱ་ལྷག་གིས་བ་ཡལ་ནས་འགྲོ་བ་དང་། སྔོན་ཕྱོགས་སུ་མར་མེ་རེ་རེ་
འབར་བ་དང་། མང་པོ་དང་། མར་མེའི་འོད་ལྟ་བུ་འབྱུང་ངོ་། སེམས་ཉམས་སུ་གཏད་སོ་མེད་པའི་ཕྱོགས་ཆ་འདྲ་བ་འབྱུང་ངོ་། །

༄༅། །ལུས་ཉམས་སུ་ལུས་ཡང་བ། ཡེང་ཡེང་བྱེད་པ་འབྱུང་ངོ་། རྨི་ལམ་དུ་ནམ་མཁའ་ལ་འཕུར་བ་དང་། རྟ་
རྒྱུག་པ་དང་། བྱའི་ཁྱུ་རྨིའོ། ནམ་མཁའི་རླུང་ཟིན་པས། སྣང་ཉམས་སུ་སྤྲིན་མེད་པའི་ནམ་མཁའ་ལྟ་བུ་ལག་མཐིལ་ཙམ་
དང་། སྒོ་གང་ཙམ་དང་། ནམ་མཁའ་རྒྱ་ཆེན་པོ་མཐོང་བ་སྙམ་པ་འབྱུང་ངོ་། འགག་ཞིག་ལ་འདིར་སྟོང་པ་དགྲར་ལང་ཞེས་པ། 
ཐམས་ཅད་མེད་པ་སྙམ་ནས་སྐྲག་པ་འབྱུང་། ཞེས་གསུངས་སོ། སེམས་ཉམས་ཆེད་དུ་མ་བསྒོམས་ཀྱང་གསལ་དྭངས་སུ་ 
འཆར་རོ། ལུས་ཉམས་སུ་ལུས་ཡོད་མེད་མ་ཚོར་བ་དང་། ལུས་ལ་བྱུག་སྙིང་འདོད་པ་འབྱུང་ངོ་། རྨི་ཉམས་དུ། སྐས་རིང་པོ་
གྱེན་ལ་འཇོག་པ་དང་། ཁང་སྟེང་དང་ གཡས་ཀྱི་རླུང་རྟགས་ལྔ་པོ་དེ་མུན་པ་ལ་བསྒོམ་དུས་འབྱུང་བ་ཤས་ཆེ། རི་རྩེ་ནས་ནམ་མཁའ་རྒྱ་ཆེན་པོ་མཐོང་

བ་རྨིའོ། ཡང་གཡོན་རྐྱང་མ་ནས། སྣ་ཁུང་གཡོན་དུ་རྒྱུ་བའི་རླུང་ལྔ་ཟིན་པ་ལ། ནམ་མཁའི་རླུང་མེ་ཆུ་ས་ལྔ་སྐྱེ་རིམ་ནས་རྒྱུ་བ། ནམ་མཁའི་རླུང་ཟིན་པས་སྣང་ཉམས་སུ་འབར་
བ་ཅེས་པས། མེ་འབར་བ་ལྟ་བུ་སྐྱ་ལྷབ་ལྷབ་ཡལ་ནས་འགྲོ་བ། དང། མེ་ལོང་ཧས་བཏབ་པ་
ལྟ་བུ་དང་། མེ་ལོང་གཡས་པའི་འོད་ལྟ་བུ་ལྷབ་ལྷབ་པ་དང་། བར་སྣང་ཐམས་ཅད་སྤྲང་འདབ་ལྟ་བུ་སྐྱ་རྩིག་རྩིག་པས་གང་བ་དང་
གསེར་འོད་ལམ་ལམ་པ་འབྱུང་ངོ་། སེམས་ཉམས་སྔར་གྱི་ནམ་མཁའ་དང་འདྲ་བ། ས་རྡོ་ཐམས་ཅད་ཀྱང་མེད་སྙམ་པ་དང་། །
རྟོག་མེད་དུ་གནས་པ་འབྱུང་ངོ་། ཞོར་ལ་རང་བར་སྣང་དུ་ཡོད་པ་འདྲ་བ་འབྱུང་ངོ་། ལུས་ཉམས་དང་རྨི་ལམ་སྔར་གྱི་ནམ་མཁའ་
དང་འདྲའོ། རླུང་གི་རླུང་ཟིན་པས། སྣང་ཉམས་སུ་ཟླ་བ་ཅེས་པ་ཀྱང་ལོ་ཟླ་བ་ཤར་བ་ལྟ་བུ་དང་། སྤྲིན་བར་ནས་ཟླ་བ་

༄༅། །ལྟ་བུ་ཟླ་བ་ཕྱེད་པ་དང་། ཉ་གང་བ་ལྟ་བུ་དང་། ལྕགས་སྒྲོགས་ལྟ་བུ་གཉིས་སྦྲེལ་གསུམ་སྦྲེལ་ལྟ་བུ་དང་། ཤེལ་
དཀར་གྱི་ཕྲེང་བ་རྒྱུས་པ་ལྟ་བུ་འབྱུང་ངོ་། ཡང་སྐྱ་གློག་གློགས་པ་འོད་དང་སྐར་མདའ་ལྟ་བུ་འབྱུང་ངོ་། སེམས་ཉམས་གསལ་སིང་
ངེ་བ་དང་། ནམ་མཁའ་ལ་ལྡིང་བ་ལྟ་བུ་འབྱུང་ངོ་། ལུས་ཉམས་སུ་ལུས་ནམ་མཁའ་ལ་ཡོད་པ་འདྲ་བ་དང་། དངོས་སུ་ལུས་
གནང་མི་ཞིག་བར་ནམ་མཁའ་ལ་འཕགས་པ་ལ་སོགས་པ་འབྱུང་ངོ་། མེ་རླུང་ཟིན་པས། ཉི་མ་ཞེས་པས། སྣང་ཉམས་སུ་རི་
རྩེའམ། ཁང་པའི་ལོག་ལ་ཉི་མ་ཤར་བ་ལྟ་བུ་དང་། ཟླ་བ་གཟས་ཟིན་པ་ལྟ་བུའི་དམར་ཁོག་ཁོག་པ་དང་། ཉི་མ་ལྷག་གེ་ཤར་
བ་ལྟ་བུ་དང་། འོད་སྔོན་དམར་དང་། ལྗང་སེར་སྔོ་བ་ལ་སོགས་པའི་ཀྱིལ་ལེ་བ་སྣང་ངོ་། སེམས་ཉམས་གསལ་ཡང་བློ་རྒོད་

ཤེས་པ་རྩུབ། སྤྲོ་ཐུང་བ་གཅིག་འབྱུང་བས་ཀློད་ཅིང་བསྒོམ་པ་གལ་ཆེའོ། ལུས་ཉམས་སུ་དྲོ་བ་དང་། ཁ་སྣ་ནས་དུ་བས་འཚུབ་པས་འདྲ་བ། །
ཁོང་པ་ན་མེ་འབར་བ་འདྲ་བ། བརྡུང་བས་དངོས་པོ་མེད་སྙམ་པ་འབྱུང་ངོ་། རྨི་ལམ་སྔར་གྱི་མེ་དང་འདྲ། ཆུ་རླུང་ཟིན་པས། སྣང་ཉམས་
རྡོ་རྗེ་ཞེས་པ། ཐིག་ལེ་ནག་པོ་མིག་ལྟ་བུ། སླང་ང་ཙམ། སྲན་མ་ཙམ། ཡུངས་དཀར་ཙམ་གྱི་ནམ་མཁའ་གང་བ་འབྱུང་། སེམས་
ཉམས་རེས་བཟང་། རེས་ངན་ནོ། འདི་ཡང་ཀློད་ཅིང་བསྒོམ་མོ། ས་རླུང་ཟིན་པས། མཆོག་གི་ཆ་ཞེས་པ། སྣང་ཉམས་སུ་ཀློག་
ལྟ་བུའི་དཀར་ཁྱུག་ཁྱུག་པ་དང་། སྐར་མདའ་ལྟ་བུ་དང་། སེར་ཁྱུག་ཁྱུག་པ་འབྱུང་། སེམས་ཉམས་སུ་གསལ་ལ་བརྟན་པ་མི་འཕྲོ་བ་ལྷན་
ནེ་གནས་པ་འབྱུང་། ལུས་ཉམས་སུ་ལུས་ གཡོན་གྱི་རླུང་རྟགས་ལྔ་པོ་ཉིན་པར་གསལ་སར་བསྒོམ་པ་ལ་འབྱུང་བ་ཤས་ཆེ། གཡོ་འགུལ་མི་འདོད་པ་འབྱུང་། །

༄༅། །གཞན་ཡང་རླུང་སྙིང་ཁར་འདུས་པས། སྙིང་ཁ་ཚ་ཞིང་སྤྲུག་པ་དང་། སྡངས་པ་དང་། སྨིན་མཚམས་སུ་
འདུས་པས། དེ་ཉིད་དུ་སྡུད་པ་དང་། སྤྱི་བོར་འདུས་པས། ཟ་ཤིང་འཁྲིགས་པ་དང་། ལུས་ཀྱིས་རྩ་མདུད་གྲོལ་བས། སྟེང་ནས་
འདུས་པས། འོག་དུ་བྲུལ་སྙམ་པ་དང་། མ་བསམ་པར་འགུལ་ཡེང་ཡེང་པ་དང་། ལུས་ཁོར་བུལ་ཟ་བ་དང་། འཁྲིགས་པ་དང་། ཤ་འགུལ་
ལིང་ལིང་འོང་བ་དང་། ཚ་ཚག་བྱེད་པ་དང་། ན་ཕྲི་ལི་ལི་བ་དང་། སྤྲིང་བིར་རི་རི་བ་དང་། ངོ་ལ་བརྒྱས་ཐུམ་པ་འདྲ་བ་ལ་སོགས་
པ། ལུས་ལ་རྣམ་འགྱུར་ཅི་ཡང་འབྱུང་ངོ་། དེ་རྣམས་ལུས་རྣམས་ཟིན་པར་མར་ཤེས་ན། མཛེ་ལ་སོགས་པའི་ནད་ཡིན་སྙམ་
ནས། མོ་རྩིས་དང་བརྟགས་ལ། རིམ་གྲོ་ལ་སོགས་བྱེད་པའི་བར་ཆོད་དུ་འགྲོ་བ་ཡོད་པས། ཉམས་ཡིན་པར་ངོ་ཤེས་ནས་རང་ཁར་བཞག་

གོ །གཞན་ཡང་སེམས་ཉམས་ཅི་ལར་འབྱུང་བ་ནི། ༈ ཉམས་སྒྲོན་ལས། རླུང་གིས་མཚན་མ་རྣམ་ལྔ་ཡང་། །དུ་བ་ལྟ་བུ་ལོང་ལོང་
དང་། །སྨིག་རྒྱུ་ལྟ་བུ་གྱུ་གྱུ་དང་། །སྲིན་མེ་ལྟ་བུ་དམར་འཕྲོ་དང་། །མར་མེ་ལྟ་བུ་དམར་ཀེམ་གསལ། །མཁའ་ལ་ཉི་ཤར་ལྟ་བུ་གསལ། །
ཤུག་སྣང་བརྒྱད་པོ་སྣང་བ་ཡང་། །གྲུབ་ཞུགས་འགྲོ་བ་སྙམ་བྱེད་དང་། །མཁའ་ལ་འཕུར་བ་སྙམས་བྱེད་དང་། །སྣང་བ་མུན་
པར་འགྱུར་བ་དང་། །ནམ་མཁའ་རྡུལ་གྱིས་གང་བ་དང་། །མཁའ་ལ་འོད་དུ་འབར་བ་དང་། །ལུས་དང་འབྱུང་བའི་སྣང་མིན་པར། །
སེམས་ཉིད་གསལ་སྟོང་དྭངས་པ་དང་། མེ་ལོང་སྐར་མདས་བརྒྱན་པ་དང་། །སངས་རྒྱས་ཞིང་ཁམས་མཐོང་བའང་འགྱུར། ཅེས་
པ་དང་། ༈ དབང་མདོར་བསྟན་ལས། དུ་བ་སྨིག་རྒྱུ་མཁའ་སྣང་དང་། །སྒྲོན་མེ་འབར་བ་ཟླ་ཉི་མ། །མུན་ཅན་ཆ་དང་ཐིག་ལེ་ཆ། 

༄༅། །སྣ་ཚོགས་གཟུགས་བརྙན་འོད་གསལ་བ། ཅེས་སོ། གཞན་ཡང་རླུང་བཅུ་དུས་གཅིག་ཟིན་པས། །
ཐིག་ལེ་དཀར་སེར་དམར་ལྗང་། འོད་ལྔའི་མུ་ཁྱུད་གང་རུང་གིས་བསྐོར་བ། ཆེ་ཆུང་མ་ངེས་པ་མཐོང་ཞིང་། དེའི་དབུས་སུ་སྤྲུལ་སྐུ་
རྒྱན་མེད་པ། ལོངས་སྐུ་རྒྱན་ཅན་རེ་རེ་དང་། ལྔ་ལྔའི་ཚོམ་བུ་ལ་སོགས་པ་མཐོང་སྟེ། ༈ དུས་གྱི་འཁོར་ལོ་ལས། ནམ་
མཁའ་ཀུན་ནས་ཞེན་པའི་སེམས་དང་མིག་ནི་མི་བཙུམ་པར་ཡང་རྡོ་རྗེའི་ལམ་དུ་ར་བ་ཞུགས་པའི། སྟོང་པ་ལས་ནི་དུ་བ་སྨིག་རྒྱུ་རབ་གསལ་
དྲི་མ་མེད་པའི་མཁའ་སྣང་ཉིད་དང་མར་མེ་དང་། འབར་བ་དང་ནི་ཟླ་བ་ཉི་མ་རྡོ་རྗེ་རྣམས་དང་མཆོག་གིས་ཆ་དང་ཐིག་ལེ་མཐོང་བར་འགྱུར། དེ་
ཡི་དབུས་སུ་སངས་རྒྱས་སྐུ་ནི་ཡུལ་དང་རྣམ་པར་བྲལ་བ་དུ་མ་ལོངས་སྤྱོད་རྫོགས་པའི་སྐུ། ཅེས་སོ། གཞན་ཡང་ཉམས་ཀྱི་སྣང་

བ་ལ། དམྱལ་བ་བཙོ་བསྲེག་གི་རྣམ་པ་ཅན་སྣ་ཚོགས་པ་དང་། ཡིད་བཏགས་བཀྲེས་སྐོམ་གྱིས་གདུང་བའི་རྣམ་པ་དུ་མ་དང་། དུད་
འགྲོའི་རིགས་སུ་གྱུར་པ་སྣ་ཚོགས་དང་། མིའི་བྱེ་བྲག་སྐྱེས་པ་དང་བུད་མེད་རྒྱན་ཆ་ལུགས་མི་འདྲ་བ་སྣ་ཚོགས་དང་ལྷ་མ་ཡིན་གོ་མཚོན་ཅན་
དུ་མ་དང་། ལྷའི་བུ་དང་བུ་མོའི་རྒྱན་ཅན་རྩེ་བ་དང་། ལུང་པ་དང་། རི་དང་། ཐང་དང་། ཙི་ཤིང་ནག་ཚ་ལ་ལ་སོགས་དབྱིབས་ཁ་
དོག་མི་འདྲ་བ་མང་པོ་དང་། ཁང་ཁྱིམ་དང་། ལྷ་ཁང་དང་མཆོད་རྟེན་དང་། གདུགས་དང་། རྒྱལ་མཚན་དང་། མེ་ཏོག་
གི་རིགས་མང་པོ་དང་། སངས་རྒྱས་དང་། བྱང་ཆུབ་སེམས་དཔའ་དང་། ཁྲོ་བོ་དང་ཡི་དམ་ལྷ་དང་། མཁའ་འགྲོ་དང་། ཆོས་
སྐྱོངས་ལ་སོགས་པ་འཕགས་པའི་རིགས་དང་། སྤྲུལ་ནག་འཇིགས་སུ་རུང་བ་དང་། ལྷ་འདྲེ་མ་རུང་བ་དང་། ལས་ཀྱི་གཤིན་རྗེ་

༄༅། །འཇིགས་སུ་རུང་བ་ལ་སོགས་མདོར་ན། ཤེས་བྱ་ལ་ཅི་སྲིད་པ་གང་བྱུང་ཡང་ཉམས་ལ་འཆར་ཞིང་མཐོང་བ་དང་། 
 རྨི་ལམ་དུ་རྨིས་སོ། ༈ ལམ་འབྲས་ལས། སྲིད་པའི་རྩེ་མོ་མན་ཆད་ཏིང་ངེ་འཛིན་གྱི་ཉམས་སུ་བཤད་ཀྱིས་མི་ལོངས་པ་འབྱུང་
ངོ་༑ ཅེས་པ་དང་། ༈ ཤ་བ་རི་བས། རྟག་བཅུ་རྫོགས་པར་གྱུར་པ་ན། །ཐིག་ལེ་ཆེན་པོའི་སྣང་བ་འབྱུང་། །སྣ་ཚོག་ཐིག 
ལེ་ཆེན་པོ་ལ། །རེ་ཁཱ་ནག་པོའི་རི་མོ་འབྱུང་། །དེ་ནང་འགྲོ་བ་དྲུག་སོགས་དང་། །ཤིན་ཏུ་ཕྲ་བའི་སྤྲུལ་སྐུ་དང་། །ལོང་སྐུ་དུ་མི
མཐོང་གྱུར་པ། །སྣ་ཚོགས་གཟུགས་བརྙན་འོད་གསལ་བའོ། ཅེས་པ་དང་། ༈ ཉམས་སྒྲོན་ལས། གཞན་ཡང་རླུང་ཟིན་
བག་ཆགས་དང་། །སེམས་ཉིད་ཕྱོགས་མེད་རང་སྣང་ཕྱིར། ངན་སོང་གསུམ་ནས་སྡུག་བསྔལ་དང་། །འདོད་ཁམས་ལྷ་མིའི་

སྣང་ཚུལ་དང་། །གཟུགས་ཁམས་གཟུགས་མེད་བསམ་ཏན་དང་། །པདྨའི་ཚལ་དང་སངས་རྒྱས་ཞིང་། ཉམས་ཀྱི་སྣང་བ་ཅིར་
ཡང་འཆར། ཅེས་སོ། དེ་ཡང་རྣལ་འབྱོར་པའི་ཁམས་རྩ་རླུང་གི་བྱེད་པས། ཉམས་འདི་རྣམས་བྱུང་བར་མ་གསུང་པའི། མན་
ངག་གི་ཁྲིད་རིམ་ཉམས་སུ་བླང་བ་ལ་ཡང་། ཉམས་འདི་དག་ཅི་ལྟ་བ་བཞིན་འབྱུང་བར་སྣང་ལ། སྦྱོར་དྲུག་ལ་སོགས་ཉམས་སྣང་
འབྱུང་བར་གསུང་པ་ལ། ཞུགས་ཀྱང་སྣང་ཉམས་མྱོང་བས་འགྲུབ་མི་འོང་བར་སྣང་བས། སྤྱིར་ཉམས་དགའ་ཞིག་ལུས་གནད་ལྟ་སྟངས་
རྟེན་འབྲེལ་གྱི་བྱེད་པ་ལས་འབྱུང་ཡང་ཕལ་ཆེར་གང་ཟག་གི་ཁམས་དང་། རྩ་རླུང་གིས་བྱེད་པ་ཡིན་པར་འདུག་པས། འདིར་བྲི་བའི་དགོས་
པ་ནི་སྣ་ཚོགས་ལས་ཉམས་དེ་དང་བྱུང་ན། དེའི་མན་ངག་ལས་འདི་མ་བཤད་སྙམ་ནས། ཐེ་ཚོམས་ཟ་བ་དང། སྐུ་གཟུགས་ཞིང་ཁམས་

༄༅། །ལ་སོགས་པ་བཟང་བཟང་འདྲ་བ་བྱུང་ན་དགའ་ཞིང་ངོམ་ནས་རློམ་པ་ཆེར་བྱེད་པ་དང་། ལྷ་འདྲེ་མ་རུང་བའི་གཟུགས་བརྙན་
ལ་སོགས་མི་སྡུག་པ་བྱུང་ན། བྱེད་མའམ། ལྷ་འདྲེ་ཆོ་འཕྲུལ་བྱུང་སྙམ་ནས། བསྲུང་བཟློག་རིམས་འགྲོ་མོ་རྩིས་ལ་སོགས་བྱེད་ཅིང་
བསྒོམ་བཞག་པས། དགེ་སྦྱོར་གྱི་བར་ཆོད་དུ་གྱུར་ལ། རྣམ་རྟོག་དེ་ཉིད་ཀྱིས་སྣ་བླང་ནས་རྐྱེན་པོ་འབྱུང་བའང་སྲིད་དོ།  དེ་ལ་ཉམས་
ཐམས་ཅད་ངོ་ཤེས་པ་ནི། སྐྱོན་ཡང་ཡོན་ཏན་དུ་གྱུར་ལ། བར་ཆད་ཀྱང་དངོས་གྲུབ་དུ་གྱུར་བར་གསུངས་སོ། དེ་ཡང་རྟགས་གཅིག་
ལ་འོང་བ་ཀུན་ལ་འོང་བ་མིན། གསུང་བས་གང་ཟག་གཅིག་ལ་འབྱུང་བ་འདྲ་བ། བསྒོམ་ཆེན་ཀུལ་འབྱུང་བ་མིན་པས། འགའ་ཞིག་
ལ་ལུས་ཉམས་གཙོ་ཆེ། འགའ་ཞིག་ལ་སྨད་ཉམས་གཙོ་ཆེ། འགའ་ཞིག་ལ་སེམས་ཉམས་གཙོ་ཆེ་བར་བྱུང་བར་ཡིན། རྟགས་ཀུན་

གཅིག་ལ་བྱུང་བ་མིན། ཅེས་གསུངས་པས་གཞུང་དུ་གང་བཤད་ཀུན་གང་ཟག་གཅིག་ལ་བྱུང་པ་མིན་ནོ། དེ་ལ་ཉམས་ཁྲིད་པ་འགའ་ཞིག་
གིས་སྣང་ཉམས་མ་བྱུང་ན་བསྒོམ་དྲུག་དུ་བྱེད་པ་ཡོད་ཀྱང་། སེམས་ཉམས་བདེ་གསལ་མི་རྟོག་པ་གསུམ་གྱི་ཞི་གནས་ལེགས་པོ་ཅིག་བྱུང་ན་
 བསྒོམ་གྱི་ངོ་བོ་ཡིན་ནོ། ༈ རྒྱུད་སྙིང་ལས། །སྨིག་རྒྱུ་ལ་སོགས་རྟགས་གང་ཞིག །ལྐོག་དུ་གྱུར་པ་དགོས་མིན་ཏེ། །མངོན་སུམ་འགྲུབ་
པའི་ནམ་མཁའ་ཆེ། །རྟགས་ཀྱི་དགོས་པ་ག་ལ་ཡོད། ཅེས་སོ། ཡང་སེམས་ཁྲིད་པ་འགའ་ཞིག་གིས་ཞི་གནས་བསྒོམ་ཡིན། །
སྣང་ཉམས་བྱུང་ན་འཁྲུལ་སྣང་ཡིན། །དེ་ལ་དོན་མེད་ཟེར་བ་ཡོད་ཀྱང་། ༈ ལམ་འབྲས་ལས། སེམས་ཅན་ལ་ཉོན་མོངས་པའི་
སྣང་བ། རྣལ་འབྱོར་པ་ལ་ཏིང་ངེ་འཛིན་ཉམས་ཀྱི་སྣང་བ། བདེ་བར་གཤེགས་པ་ལ་དག་པའི་སྣང་བ། ཅེས་སོགས་རྒྱུད་མན་ངག་

༄༅། །ཐམས་ཅད་ནས་འཁྲུལ་གྲོལ་ལམ་གསུམ་དུ་སྣང་བ་གསུམ་འབྱུང་བར་གསུང་བས། ད་ལྟའི་ཐ་མལ་གྱི་འཁྲུལ་
སྣང་འདི་ལ་ནི་ཞེན་ཆེ་བས། མ་འཁྲུལ་བར་འོད་ཉམས་ཀྱི་སྣང་བ་ནི་འཁྲུལ་སྣང་དུ་འདོད་པ་སྟེ། གོ་ནོར་བ་ཡིན་ནོ། དེས་ན་མེ་འབར་
བ་ན་དུ་བ་མི་འབྱུང་མི་སྲིད་པ་བཞིན་དུ། ལེགས་པར་བསྒོམ་པ་ལ། ཉམས་འགའ་ཞིག་མི་འབྱུང་མི་སྲིད་པ་ཡིན་ཏེ། ༈ ཉམས་
སྒྲོན་ལས། འགྲོ་དྲུག་རྩ་གནས་རླུང་ཚུད་དང་། །ཐོག་མེད་བག་ཆགས་སྣ་ཚོགས་དང་། །སེམས་ཉིད་ཅིར་ཡང་འཆར་བའི་ཕྱིར། 
འགྲོ་དྲུག་སྣང་ཚུལ་སྣ་ཚོགས་དང་། །ལྷ་དང་ལྷ་མོ་སྣ་ཚོགས་དང་། །སྐྱེད་མོའི་ཚལ་དང་ཞིང་ཁམས་སོགས། །ཉམས་ཀྱི་བྱེ་བྲག། 
ཅར་ཡང་འཆར། ཅེས་པ་དང་། ༈ དུས་འཁོར་སྙན་རྒྱུད་ལས། སྒོམ་པ་སྟོང་ཉིད་བསྒོམ་པ་ཡིས། །འགགས་པ་

རླུང་ནི་འགག་པར་འགྱུར། །སྐྱེ་བ་ཤུགས་ལ་བདེ་བ་སྐྱེ། །འབྱུང་བ་ལམ་རྟགས་མ་ནོར་འགྱུར། །ངོ་བོ་སྟོང་པ་ཉིད་ཡིན་ནོ། སོ་
སོའི་རྟོག་པ་ཐམས་ཅད་སྡུད། ཅེས་པ་དང་། གྲུབ་ཆེན་ཨུ་རྒྱན་པས། །བདེ་གསལ་མི་རྟོག་ཏིང་འཛིན་ལས་སུ་རུང་། །འབྱུང་བའི་
རླུང་རྣམས་ནང་དུ་ཟིན་པ་ཡིས། །རྟགས་དང་ཡོན་ཏན་རྣམས་ནི་རིམ་བཞིན་འབྱུང་། ཅེས་སོ། གཞན་ཡང་བསྒོམ་པའི་དུས་སུ། 
རྣ་བས་རོལ་མོ་ལ་སོགས་པའི་སྒྲ་སྣ་ཚོགས་ཚོར་བ་དང་། ལྕེས་མ་ཟོས་པས་རོ་ཞིམ་མི་ཞིམ་མྱོང་བ་དང་། སྣས་དྲི་བཟང་ངན་གང་རུང་
ཚོར་བ་དང་། ལུས་ཀྱིས་བདེ་མི་བདེའི་རིགས་བྱ་འཇམ་རྩུབ་མྱོང་བ་འབྱུང་སྟེ། ༈ སྦྱོར་དྲུག་ལས། རྣམ་རྟོག་གཞོམ་དུ་མེད་
པའི་གཟུགས་མཐོང་། སྒྲ་ཐོས། དྲི་ཚོར་རོ་དང་རེག་བྱ་མྱོང་། ཅེས་པ་དང་། ༈ ལམ་འབྲས་ལས། འབྱུང་བཞིའི་རླུང་

༄༅། །དུས་གཅིག་འདུས་པས། དྲི་རོ་སྣ་ཚོགས་མྱོང་བར་གསུངས་སོ། འདི་རྣམས་འབྱུང་བར་མ་ངེས་ཏེ། བྱུང་
ན་ཉམས་སུ་ཤེས་དགོས། དེ་ལྟར་བསྒོམ་པའི་དུས་སུ། ལུས་སེམས་རྨི་ལམ་མཐོང་སྣང་དུ་གང་བྱུང་ཐམས་ཅད། རང་གི་
བསྒོམ་པའི་ཉམས་སྣང་ཡིན་པ་ལ། བཟང་ངན་དུ་འཛིན་ཅིང་བདེན་པར་ཞེན་པ་ནི། བདུད་ཀྱི་བར་དུ་འགྲོ་བས། ལམ་གྱི་མི་
མཐུན་པའི་ཕྱོགས་ཡིན་ཅིང་། འཁྲུལ་སྣང་ཡིན་བཅོས་སུ་མེད་སྙམས་ནས། ཉམས་སུ་མ་ཤེས་ན་ལུང་མ་བསྟན་ཐ་མལ་ཡིན་ཅིང་། བསྒོམ་
དུ་ཅི་བྱུང་ཉམས་ཡིན་པར་ཤེས་ནས། བཟང་ངན་གྱི་དབྱེ་བསལ་ཆགས་ཞེན་མེད་པར་གང་ཤར་རང་གྲོལ་དུ་བསྐྱངས་ན། མཐུན་པའི་ལམ་
རྟགས་ཀྱི་ཡོན་ཏན་ནོ། ༈ ལམ་འབྲས་ལས། རིམ་པ་ཡིན་མིན་དུ་སྐྱེ་བའི་དྲོད་ཐམས་ཅད་བྱུང་རྒྱལ་དུ་བསྐྱེད་དེ། ཅེས་པ་དང་། 

༈ ཉམས་སྒྲོན་ལས། །རྟགས་དང་མཚན་མ་ཅི་སྣང་ཡང་། །དོན་རྟོགས་དགའ་བྲོད་རློམ་སེམས་བདུད། །བཟང་ཅན་རྟོག་དཔྱོད་
མི་བྱའོ། །རང་བྱུང་རང་ཞིང་ངས་སྨྲའོ། ཅེས་པ་དང། སྣང་བ་བཅུ་བདུན་པ་ལས། །ཕྱི་ནང་རྟགས་ཀྱི་རིམས་པ་རྣམས། སྐྱེས་
ཀྱང་དགའ་བྲོད་མི་བྱ་ཞིང་། །མེད་ཀྱང་མི་དགའ་མི་བྱའོ། ཅེས་པ་དང་།  གསང་སྒྲོན་ལས། རང་གིས་ཉམས་ཀྱི་བྱེ་བྲག་
རྣམས། །ཚད་མ་གསུམ་ལ་བརྟེན་ནས་ནི། །དེ་ཡི་ཟིན་ན་བདེ་དང་འཕྲད། ཅེས་པ་དང་། ༈ ཀུན་མཁྱེན་ཇོ་མོ་ནད་པས། །
ཉམས་བན་བུན་ཟང་ཟིང་འུར་པོ་འདི། །རྒྱུས་མེད་ཀྱིས་བལྟས་ན་སྐྱོན་དུ་མཐོང་། །ཉམས་མེད་ལ་དྲིས་ན་མག་བོ་འཁོར། །འདི་
བདེ་སྟོང་རྒྱས་པའི་མྱུ་གུ་ཡིན། །འདི་ལ་བཅོས་པ་མ་བྱེད་པར། །བྱུང་རྒྱལ་དུ་བསྐྱངས་ན་དེ་ཀས་ཆོག །ཅེས་གསུངས་སོ། དེ་

༄༅། །ལ་རྟགས་ནི་རྣལ་འབྱོར་པ་ལ་ནང་དུ་ཏིང་ངེ་འཛིན་བཟང་པོ་ཡོད་པའི་རྟགས་སུ། ཚེ་འདིའི་བྱ་བ་ལ། བློ་ལྡོག་
ནས་བདེ་སྡུག་གཉིས། ཐོབ་ཤོར་གཉིས་དང། བསྟོད་སྨད་གཉིས། བཟང་ངན་གཉིས་ལ་སོགས་པའི་ཆོས་བརྒྱད་ཀྱི་
སྤང་བླང་ཆུང་བ་དང་། རང་གི་ཡུལ་ཁྱིམ་དང་། ནོར་རྫས་གཉེན་འདུན་ཐམས་ཅད་ལ་མི་ཆགས་པར། ས་ཕྱོགས་མེད་དུ་
འགྲོ་འདོད་པ་དང་། འཁོར་བ་ལ་མི་གཙང་བའི་འདམ་རྫབ་ལྟ་བུར་མཐོང་ནས། ངེས་འབྱུང་གི་བསམ་པ་ཞེ་ཐག་པ་ནས་སྐྱེ་བ་དང་། 
ཉོན་མོངས་པ་ཤེས་ཆུང་བ་དང་། སེམས་ཅན་ལ་ཕྱོགས་རིས་མེད་པའི་སྙིང་རྗེ་སྐྱེ་བ་དང་། བླ་མ་ལ་སངས་རྒྱས་ཀྱི་འདུ་ཤེས་སྐྱེ་བ་
དང་། གདམ་ངག་ལ་ནན་ཏུར་བྱེད་པ་དང་། ལུས་ཡང་ཞིང་སྲིན་བུ་ཉུང་ལ་གསོ་སླ་བ་ལ་སོགས་འབྱུང་བར་གསུངས་སྟེ། ༈ ཉམས་

སྒྲོན་ལས། །དྲོད་ནི་བཟོད་པ་ཕྲ་ཐོབ་ནས། །ལུས་ཡང་བདེ་ལ་འབྱུང་བ་དང་། །དབུགས་ཀྱི་རྒྱུ་བ་མི་ཚོར་དང་། །སེམས་ཉིད་རྣལ་
དུ་ཕེབ་པ་ཡིས། །གསལ་ལ་ཡུལ་མེད་མི་རྟོག་ནས། །འཁོར་བའི་ཆོས་ལ་སྐྱོ་བ་དང་། །རང་གིས་གནས་ལ་མི་ཆགས་ཞིང་། །ཐག་རིང་
གཞན་དུ་འགྲོ་བར་འདོད། །ངར་འཛིན་ཕྱོགས་ཆ་རེ་དོག་དང་། །ཉོན་མོངས་ཆགས་སྡང་ཞེན་པ་ཆུད། །ཐ་སྙད་བརྗོད་པ་ཀུན་བརྟག་ 
ཆུང་།  །དོན་དམ་འཁྲུལ་ལ་ཡ་མཚན་ཞིང་། །བྱམས་དང་སྙིང་རྗེ་ཕན་སེམས་ལྡན། །ཆོས་བརྒྱད་ཆུང་ཞིང་དོན་ལ་བརྩོན། ཅེས་
པ་དང་། པྲ་ཁྲིད་ལས་ཀྱང་དེ་ལྟར་དུ་གསུངས། གསང་སྒྲོན་ལས། །དྲོད་ནི་རྣམ་པ་གསུམ་ཡིན་ཏེ། །ཕྱི་རྟགས་ལུས་ནི་ཡོད་
མི་ཚོར། །ནང་རྟགས་དབུག་ནི་རྒྱུ་མི་ཚོར། །གསང་རྟགས་དངོས་པོའི་ཞེན་པ་ཆུང་། ཅེས་པ་དང་། ཆོས་ཉིད་གོམས་པའི་རྟོགས་

༄༅། །ནི་འདི་ལྟར་ལགས། གང་ལའང་ཞེན་པ་མེད་ཅིང་ཆགས་པ་ཆུང་། རྟགས་ཆེན་དེ་ཡོད་གཞན་གྱི་ཁར་མ་ལུས། 
ཅེས་པ་དང་། ༈ རྗེ་པད་མས། ཆོས་ཉིད་གོམས་པའི་རྟགས་སུ། འཁྲུལ་པ་མེད་པར་ཀུན་ལ་བྱམས་པ། ཟས་ནོར་ལ་ཆོག་ 
ཤེས་ཤིང་ཆགས་པ་ཆུང་བ། སྙིང་རྗེ་ཆེ་བ། ཆོས་ལ་ཕྱོགས་རིས་མེད་པ། གདམ་ངག་ལ་ནན་ཏན་བྱེད་པ། ཅེས་གསུངས་སོ། 
ནང་རྟགས་ནི་བདེ་གསལ་མི་རྟོག་པའི་ཏིང་ངེ་འཛིན་ཉིན་མཚན་མེད་པར་གནས་པའི་ཡེ་ཤེས་འབྱུང་ངོ་། དེ་ལ་ལྷག་མཐོང་གི་ལྟ་བས་
མ་ཟིན་པའི་བསྒོམ་ཆེན་པོ་ཁ་ཅིག་སངས་རྒྱས་ཀྱི་དགོངས་པ་དོན་དམ་པའི་སྙིང་པོ་དེ་ང་ལ་འཆར། གཞན་ཐམས་ཅད་ཀྱི་ཆོས་དེ་ཕྱིར་ཤུན་
ཡིན་སྙམ་ནས། མངོན་པའི་ང་རྒྱལ་དང་བཅས་ཏེ། གཞན་ལ་བསྒོམ་དགོས་པ་ཡིན་ཟེར་ཞིང་། རང་བསྒོམ་དུས་ཉམས་འདི་

མཆོག་དུ་ཞེ་ན། མི་བསྒོམ་དུས་ཐ་མལ་རང་རྒྱུད། ཆགས་སྡང་དང་བཅས་པ་ཡོད་པ་ནི་དེ་ལྟར་མ་ཡིན་ཏེ། ཁམས་གོང་མའི་ལྷ་
རྣམས་ལ་ཡང་། བདེ་གསལ་མི་རྟོག་པ་བསྐལ་པ་མང་པོར་རྒྱུན་ཆད་མེད་པ་ཡོད་མོད་ཀྱང་། ཉམས་དེ་ཉིད་ལ་ཞེན་ཅིང་། བསྒོམ་
མཁན་གྱི་སེམས་དེ་རང་རྒྱུད་པར་བདག་འཛིན་དང་བཅས་ནས་ཡོད་པས། འཁོར་བ་ལས་གྲོལ་ཞིང་ཐར་པར་མི་འགྱུར་རོ། གཞན་
ཡང་རྩེ་གཅིག་གི་རྣལ་འབྱོར་གྱི་སྐབས་འདིར། བྱིང་རྨུག་རྒོད་འཐོར་གྱི་སྐྱོན་ངོས་བཟུང་དགོས་སྟེ། དེ་ལ་བྱིང་བ་ནི། ཏིང་ངེ་
འཛིན་མི་གསལ་ཞིང་། དྲན་མེད་དུ་ཤེས་པ་ཉན་ནས་ཅི་བྱས་མི་ཚོར་བའོ། རྨུག་པ་ནི་གཉིད་ཡར་བ་བཞིན་དུ་ནག་ཐིབ་བ་སོད་ནས་ཡིད་
ལ་ཅི་ཡང་མི་གསལ་བའོ། རྒོད་པ་ནི་སེམས་ཅུང་ཟད་ཞིག་གནས་ཀྱང་དྲན་པ་ཙག་ཙིགས་མང་བའོ། འཐོར་བ་ནི་རྣམ་རྟོག་ཁ་འབྱམས་

༄༅། །ནས་བརྗེད་པའོ། དེ་ཡང་མལ་སྟན་པ་དེ་ཞིང་དྲོ་དྲག་པ་དང་། བཟའ་བཏུང་བཟང་ལ་མང་བ་དང་། ལས་དྲག་པོ་བྱས་ནས་ཐང་
ཆད་པ་ལ་སོགས་ཀྱིས་བྱིང་ཞིང་རྨུག་པ་ཡོད་པས། རྐྱེན་དེ་བསལ་བར་བྱའོ། རྒོད་འཐོར་ན་ཉིན་པར་མི་ཚོགས། འདུ་འཛི། བྱེད་རྩོལ། དྲི་རྟོག་
གླེང་ལང་གི་རྐྱེན་གྱིས་བྱུང་བ་ཡིན་པས། རྐྱེན་དེ་དག་ངོས་བཟུང་ལ་སྤང་ངོ་། རྐྱེན་གང་ཡང་མེད་པར་བྱིང་ཞིང་རྨུག་ན། བསིལ་ཞིང་མཐོ་བའི་སར་
སྟན་སྲབ་པ་ལ་བསྡད། ལུས་སེམས་བསྒྲིམ། ལྟ་སྟང་བསྟོད། ཤེས་པ་ཧུར་ཕྱུང་ལ་བསྒོམ། བཟའ་བཏུང་ཉུང་དུ་བྱའོ། རྒོད་ཅིང་
འཐོར་ན་དམའ་ཞིང་དྲོ་བའི་སར། སྟན་འབོལ་མོ་ལ་བསྡད། ལུས་སེམས་ཁོང་ཀློང་། ལྟ་ལྟང་དམའ་ནས། བསྒོམ། བཟའ་
བཏུང་བཟང་ལ་མང་བར་བྱའོ། དེ་རྣམས་ནི་བྱིང་རྒོད་གསལ་བའོ། ༈ ཡང་ཏིང་ལས། །བསྒོམ་པའི་དུས་ལ་བྱིང་རྒོད་སྤང་། 

བྱིང་རྒོད་མ་སྤང་ན་མིང་གི་བསྒོམ་ཆེན། མན་ངག་ཁ་ཅིག་ཏུ་བྱིང་རྒོད་བསལ་ཐབས་ལ། རླུང་རྩོལ་དམིགས་བཅས་ལ་སོགས་གསུང་
ཡང་༑ འདིར་ནི་དེ་དག་རང་ཡང་བར་ཆད་ཡིན་པས་མི་བྱ། འོན་ཀྱང་བྱིང་རྒོད་ཤིན་དུ་ཆེ་ན། མན་ངག་གང་ཟག་གིས་ཀྱང་བསལ་ལོ། 
ཅེས་གསུངས་སོ། གཞན་ཡང་བསྒོམ་པའི་ཚེ་ལུས་སེམས་བཙའ་བ་གལ་ཆེ་བས། ལུས་ཀྱི་སྤྱོད་ལམ་དྲག་པོ་བྱས་ན། ཙོ་ཆད་
ཅིང་འཆུས་ནས་ཏིང་ངེ་འཛིན་མི་སྐྱེ་བས་ན་མི་བྱ། འགྲོ་འདུག་མང་ན་བྱིང་རྨུག་རྒོད་འཐོར་བཞི་ཀ་འབྱུང་བས། ལས་གསང་
བུ་བས་མ་ལ་གཅིག་དུ་སྡོང་། རྒོད་འཐོར་གྱི་རྒྱུ་ཡིན་པས། ལྟད་མོ་ལྟ་བ་དང་། མང་འཚོགས་སུ་འགྲོ་བ་དང་། རྩོལ་བསྒྲུབ་མི་བྱ། 
ཟས་ངན་ན་ཁམས་ཉོག་ཅིང་རླུང་ནད་འབྱུང་བས། བཟང་ལ་གཙང་བའི་ཟས་རན་ཚོད་བཟའ། ལུས་བརྙ་བ་དང་གཉིད་མི་ཕེབ་པ་

༄༅། །དང་། ཟ་འཐུང་ཡིད་ལ་མི་འོང་བ་དང་། བསྒོམ་འཚེར་བ་དང་། ལུས་མི་བདེ་བར་རྩུ་བ་ཤིག་གེ་བྱུང་ན། 
འབྱུང་བ་ཉམས་པ་ཡིན་པས། འབྲི་མར་གྱིས་གཞུང་རྒྱུད་དང་། ཚིགས་རྣམས་དང་སྤྱི་བོ་དང་རྐང་ཞབས་སུ་བསྐུལ་ནས་ཉི་མ་ལ་
བསྡད་ཅིང་ལག་མཐིལ་གྱིས་དྲག་ཏུ་མཉེས། བཟའ་བཏུང་ཡིད་ལ་གོང་འོད་བཏུང་། སྤྱོད་ལམ་སྡུག་པ་ཙིར་མི་བྱ་བར་བགས་ཡང་
བསྟན། སྤྱིར་ཉིན་མོའི་གཉིད་གྱིས་འབྱུང་བ་འཁྲུགས་ནས་ནད་དང་བར་ཆད་འབྱུང་བར་གསུངས་པས་སྤང་ངོ་། ༈ སེམས་ཀྱི་
བཙའ་ཐབས་ལ་དྲུག་སྟེ། དམ་ཚིག་ཉམས་ན་གཡེང་བ་འབྱུང་བས་བསྒོམ་མི་ཁོམ་ལ། བསྒོམ་ཁོམ་ནའང་འདུག་མི་ཚུག །
སེམས་མི་གནས་ནས་བསྒོམ་ལྟ་བར་འགྲོ། ལྟ་བ་ཁ་འབྱམས་སུ་འགྲོ་བས། ཏིང་ངེ་འཛིན་ཇེ་མེད་དུ་འགྲོ་བར་གསུང་བས། །

དམ་ཚིག་མ་ཉམས་པར་བསྲུང་བ་དང་གཅིག །བསྒོམ་སྐྱེ་བ་དོ་བ་ལ་བསམ་དཔྱོད་མང་ན་ཏིང་ངེ་འཛིན་ཆུ་རྙོག་པ་ལྟར་འགྲོ་བས། །
སེམས་རང་ཐོག་ན་ལྷོད་ནས་བཞག་པ་དང་གཉིས། གསལ་ཡང་ཡུན་རིང་ན་བྱིང་རྒོད་དུ་འགྲོ་བས། མ་དུབ་ཙམ་གྱི་ཐུན་བྱ་བ་དང་
གསུམ། ཏིང་ངེ་འཛིན་གྱི་ཡོན་ཏན་མངོན་ཤེས་རྫུ་འཕྲུལ་ཆེན་པོ་ཡོད་ཀྱང་། གཉིས་འཛིན་རྩད་ནས་མ་ཆོད་པར་དུ། དབེན་པ་
བསྟེན་ཅིང་འཇིག་རྟེན་གྱི་བྱ་བ་སྤང་བ་དང་བཞི། ཉམས་རྟོགས་མངོན་ཤེས་ཅི་བྱུང་ཡང་། ང་རྒྱལ་དང་རློམ་སེམས་སྤང་བ་དང་ལྔ།
ཏིང་ངེ་འཛིན་གྱི་དམིགས་ཁྲིད་ཉམས་རྟོགས་ཀྱི་སྐྱེ་ཚུལ། དམིགས་པའི་སྐྱོང་ཐབས། ཉམས་ཀྱི་འཆར་སྒོ་ཅི་བྱུང་ཐམས་
ཅད། བླ་མ་དེ་ཉིད་མིན་པ་ལ་གསང་བ་དང་དྲུག་གིས་བཙའ་བ་གལ་ཆེ། ཏིང་ངེ་འཛིན་དེ་གོང་ནས་གོང་དུ་བོག་འདོན་པ་ནི། 

༄༅། །༈ ཉམས་སྒྲོན་ལས། །ལུང་ཟབ་ལྟ་ཞིང་བླ་མ་ལ། །རྟོགས་འབུལ་གྲོགས་དང་ཉམས་བསྡུར་དང་། །
མི་རྟག་འཆི་བས་བརྩོན་འགྲུས་བསྐྱེད། །གནས་ལུགས་དྲན་པའི་རྩིས་ཟིན་པས། །གསང་སྤྱོད་ཐབས་ལ་བརྟེན་པ་དང་། །འཁྲུལ་
འཁོར་ལྟ་སྟངས་སྣ་ཚོགས་དང་། །རླུང་དང་བདེ་བའི་མན་ངག་དང་། །དམིགས་མེད་སྙིང་རྗེ་བསྒོམ་པ་དང་། །གདམས་པའི་གནད་
དང་ཤེས་རབ་ཀྱིས། །རིག་པ་རྩལ་སྤྱད་ཉམས་བོག་འདོན། ཅེས་གསུངས་སོ། རྩེ་གཅིག་ཆེན་པོ་ལ། ༈ ཡང་དགོན་པས། 
རྩེ་གཅིག་ཆེན་པོ་ལ་མཉམ་རྗེས་མེད་པར་ཉམས་ཀྱི་འཁོར་ཡུག་དུ་འགྲོ། རྟོག་པ་ཐམས་ཅད་གནས་པའི་ངང་དུ་དག གཉིད་ཀྱང་
དེའི་ངང་དུ་ཚུད་འགྲོ། བསྒོམ་མེད་ཡིན་ནམ་སྙམ་པ་འོང་སྟེ་ཉམས་རྟོགས་པར་ནོར་བྱ་བ་ཡིན་ནོ། དེ་བསྐྱངས་ཡུན་རིང་ན་ཟག་བཅས་

གྱི་མངོན་ཤེས་དང་རྫུ་འཕྲུལ་ལ་སོགས་པ་ཡང་འོང་། རྒྱལ་བ་སྤྲུལ་པའི་སྐུའི་ཞལ་མཐོང་བ་དང་ལུང་སྟོན་པ་ཡང་འབྱུང་ངོ་། མྱོང་
རྟགས་དང་མཐོང་རྟགས་བསམ་གྱི་མི་ཁྱབ་པ་འོང་། དེའི་དུས་སུ་ཆོས་བརྒྱད་ལ་བློ་གཤེར་མར་ལོག །འདོད་ཡོན་གྱི་སྲིད་པ་མེད། 
ཕྱི་ནང་གིས་སྲིན་བུ་སྤང་ངོ་། ༈ པད་མའི་ལམ་རིམས་ལས། བླ་མ་དགེ་བའི་བཤེས་གཉེན་དུ་འཆར་ཞིང་མཐོང་། ངེས་
ཤེས་སྐྱེ་ཤིང་དག་སྣང་ཐོབ། །འཁོར་བ་ལ་བློ་ལོག་ནས་འགྲོ། ཆོས་ལ་དགའ་བ་དང་བྲོད་པ་སྐྱེ། ཆོས་བྱེད་པ་ལ་བློ་རྩེ་གཅིག་
དུ་འགྲོ། སྔགས་ཀྱི་དགའ་བ་བཞི་ལས་དགའ་བ་སྐྱེ། ཕར་ཕྱིན་ལྟར་ན་ཚོགས་སྦྱོར་གཉིས་ཀྱི་ཡོན་ཏན་སྐྱེ། ལས་རྒྱུ་འབྲས་ལ་
ཨ་འཐས་ཀྱི་རྟེན་འབྲེལ་བསྒྲིགས་ཤེས། བླ་མ་དྲིན་ཐོབ་པ་དེ་སྤྲུལ་སྐུར་མཐོང་། ཅེས་པ་དང་། ཡང་རྩེ་གཅིག་ཆེན་པོ་

༄༅། །རྩལ་རྫོགས་ཙམ་ན། སྣང་བ་ཐམས་ཅད་རང་སེམས་སུ་ཤེས་པས། ལས་ངན་གྱི་སྒྲིབ་པའི་སྐྱོན་
དག་ངན་སོང་གསུམ་དུ་མི་འགྲོ་ཞིང་། བདུད་བཞི་ལས་ཉོན་མོངས་པའི་བདུད་བཅོམ། ༈ གསང་སྒྲོན་ལས། དྲོད་ནི་
རྣམ་པ་གསུམ་ཡིན་སྟེ། ཕྱི་རྟགས་ལུས་ནི་ཡོད་མི་ཚོར། །ནང་རྟགས་དབུགས་ནི་རྒྱུ་མི་ཚོར། །གསང་རྟགས་དངོས་པོའི་ཞེན་པ་
ཆུང་། ༈ ཡེ་ཤེས་རྒྱས་པའི་མདོ་ལས། རྣལ་འབྱོར་པ་རྣམས་ཀྱི་བསྒོམ་པའི་རྟགས་ནི། ནང་དུ་སེམས་རྟོགས་པ་གོམ་པས་
ཕྱི་ལུས་ལ་མེད་པ་ནི་བསྒོམ་པའི་རྟགས་ཡིན་ནོ། གསང་སྒྲོན་ལས། །ཆོས་ཉིད་གོམས་པའི་རྟགས་ནི་འདི་ལྟར་འོང་། གང་ལ་
ཞེན་པ་མེད་ཅིང་ཆགས་པ་ཆུང་། རྟགས་ཆེ་ན་དེ་ཡོད་གཞན་གྱི་ཁར་མ་ལུས། ཅེས་གསུངས་པས་མངོན་ཤེས་ལ་སོགས་པ་

མེད་ཀྱང་འཁོར་བ་མི་རྟག་པའི་གནད་རིག་ནས་སྐྱོ་བ་སྐྱེ་ཤིང་དངོས་པོ་ལ་ཆགས་པ་ཆུང་། ཚེ་འདི་མི་རྟག་པར་གོ་ནས་བསྒྲུབ་པ་
ལ་བརྩོན་པ་དང་། སེམས་སྐྱེ་མེད་དུ་སྟོན་པའི་བླ་མ་སངས་རྒྱས་སུ་མཐོང་ནས། མོས་གུས་བྱེད་ཅིང་ཅི་གསུང་གོ་ནས་བཀའ་
བཞིན་བསྒྲུབ་པ་ནི་རྟགས་དམ་པ་ཡིན་པས་མེད་ལ་མེད་པའོ། ༈ ༈ ༈ ད་ནི་རྣལ་འབྱོར་གཉིས་པ་སྤྲོས་བྲལ་ལ། མཉམ་
བཞག་གིས་ངོ་བོ་ལམ་རིག་པ་རྩ་བ་ནས་འདས་ནས། ཡེ་ཐོག་མེད་དུས་ནས་གནས་པའི་དོན། དུས་ད་ལྟ་འཁྲུལ་རྟོག་གིས་
ཐོག་ནས་རྟོགས། ཉི་མའ་སྙིང་པོ་མཐའ་བ་ལྟ་བུ་གཅིག་འབྱུང་བ་ནི། ལྟ་སྒོམ་གྱི་གོལ་ཤོར་ཐམས་ཅད་དུས་གཅིག་ལ་ཆོད་པ་
ཞེས་བྱ།སེམས་ངོ་ཤེས་པས་སྒོམ་ཆེན། སེམས་ཆོས་སྐུར་རྟོགས་པའི་རྣལ་འབྱོར། གཞི་གནས་ཚུལ་མཐོང་བའི་རྟོགས་ལྡན་

༄༅། །བདག་མེད་མངོན་སུམ་དུ་མཐོང་བའི་སྐྱེས་མཆོག་ཤེས་བྱའོ། རྩེ་གཅིག་དང་འདི་གཉིས་ཀྱི་ཁྱད་པར་ལ། ། 
རྩེ་གཅིག་མན་ཆད་ཟག་བཅས། འདི་ཡན་ཆད་དགོངས་པ་མཉམ་བཞག་ལ་ཟག་མེད། རྩེ་གཅིག་མན་ཆད་རྣམ་པར་རྟོག་པ། འདི་
ཡན་ཆད་རྣམ་པར་མི་རྟོག་པའི་ཡེ་ཤེས། རྩེ་གཅིག་མན་ཆད་འཇིག་རྟེན་པའི་སྒོམ། འདི་ཡན་ཆད་འཇིག་རྟེན་ལས་འདས་པའི་
སྒོམ། རྩེ་གཅིག་མན་ཆད་མོས་པ་སྤྱོད་པའི་ས། འདི་ཡན་ཆད་དབུ་མ་སྦྱོང་བའི་ས། རྩེ་གཅིག་མན་ཆད་དོན་དམ་བཏགས་པ་བ། 
འདི་ཡན་དོན་དམ་མཚན་ཉིད་པ། རྩེ་གཅིག་མན་ཆད་རྗེས་དཔག་ཚད་མ། འདི་ཡན་ཆད་མངོན་གསུམ་ཚད་མ། འདི་རྣམས་
ཀྱི་སྲང་འབྱེད་ཅིང་ངོ་སྤྲད་ཤེས་ན། རང་གི་ཐེ་ཚོམ་དང་སྒྲོ་འདོག་ཆོད་ཅིང་། ཆོས་སྤྱི་བབ་ཀྱི་གོ་རྒྱ་ཡང་ཆོད་པ་ཡིན་ནོ། །

དེང་སང་གི་སྒོམ་ཆེན་ཕལ་ཆེར་འདི་ལྟ་བུའི་སྲང་འབྱེད་དཀའ། རྟག་ལོང་བ་རྒྱུག་པ་དང་འདྲ་སྟེ། གར་ཕྱིན་ཆ་མེད་དོ། 
༈ ད་ནི་རྟོག་པ་ཤར་ལུགས་ཀྱི་ངོ་བོ་ངོས་བཟུང་ན། རྩ་གཅིག་གིས་ཉམས་མཐར་ཕྱིན་པ། རང་གི་ལས་འཕྲོ་སད་པ། 
བླ་མའི་བྱིན་བརླབས་ཞུགས་པ་གསུམ་གྱི་རྟེན་འབྲེལ་ལས་སྐྱེ་བ་སྟེ། ༈ རྒྱལ་བ་ཡང་དགོན་པས། ལས་འཕྲོ་སད་པ་
བྱིན་བརླབ་ཞུགས་པ་ཉམས་མྱོང་མཐར་ཕྱིན་པ་གསུམ་གྱི་རྟེན་འབྲེལ་ལས། ཇི་ཞིག་ལྟར་ལ་སྤྲོས་བྲལ་ཆོས་ཉིད་ཀྱི་བདེན་
པ་མཐོང་བ་སྟེ། གང་མཐོང་རང་དག་མཐོང་། གང་གིས་མཐོང་ན་རང་གིས་མཐོང་། ཅི་ལྟར་མཐོང་ན་ཡུལ་ཡུལ་ཅན་
གཉིས་སུ་མེད་པར་མཐོང་ཏེ་འདས་པའི་ཤེས་པ་འགག མ་འོང་པའི་ཤེས་པ་མ་སྐྱེས་པའི་བར་དུ་ད་ལྟར་གྱི་ཤེས་པ་ཁོ་རང་གིས་

༄༅། །ཁོ་རང་ཡུལ་མེད་དུ་རང་ངོ་ཤེས་པའོ། ༈ རྫོགས་ཆེན་བྲམ་ཟེ་སྐོམ་ལས། ཀུན་གཞིའི་ཤེས་པ་བཞི་
ཆ་མའི་ངོ་སྤྲད་ཡང་འདི་ཡིན་ནོ། རྟོག་པ་དེའི་སྐད་ཅིག་མ་ལ་གཟུག་འཛིན་གྱི་ཤུབ་ནས་ཐོན། ཚིག་ཐ་སྙད་གོ་བ་ཉམས་
མྱོང་ཐམས་ཅད་ཕྱི་ཤུན་སྤུན་པར་སོང་། ཞེས་དང་། ༈ ནམ་མཁའ་རྡོ་རྗེས། །སེམས་རྣམ་རྟོག་ཆོས་སྐུར་ཤར་བ་དེ། 
དོན་དམ་སྤྲོས་བྲལ་ཆུང་ངུའི་སྐྱེ་ཚུལ་ཡིན། གནད་ཆེ་བ་གང་ཤར་ཐོག་ཏུ་གཅུན་ཅེས་གསུངས་པས། རྣམ་རྟོག་ཆོས་སྐུར་
རྟགས་དགོས། ཡང་ཟག་མེད་ཀྱི་ཆོས་ཉིད་མངོན་སུམ་དུ་མཐོང་། འཁོར་བའི་སྡུག་བསྔལ་རང་རྒྱུད་པ་དང་བྲལ་བས་
རབ་ཏུ་དགའ་བའི་ས། འཁོར་འདས་ཀྱི་ས་འཚམས་འབྱེད། ཐེ་ཚོམ་གྱི་སྒྲོ་འདོགས་ཆོད། དུས་གསུམ་གཅིག་ཏུ་རྟོགས་

སེམས་ཀྱི་སྐད་ཅིག་དོན་ཀུན་རིག་ཕྱི་རུ་བལྟས་པས་སྤྲོས་པ་དང་བྲལ། ནང་དུ་བལྟས་ཀྱང་སྤྲོས་པ་དང་བྲལ་དགོས་པའོ། ཤེས་
པ་རྟེན་མེད་པར་རིག་པ་གང་ལའང་མ་རིག་པ་སྤྲོས་པ་ཐམས་ཅད་བྲལ་བ། རིག་པའི་ངོ་བོ་དེ་ཤུན་པ་བཤུས་པ་འདྲ་བའམ། ངོ་
བོ་ལ་སྙིང་ལ་སྙིང་བཅུག་པ་ལྟ་བུ་གཅིག་འོང་། དེ་ཙམ་ན་ངོ་བོ་རྙེད་པ་ཡིན། མ་རྙེད་པ་རྙེད། ངོ་མ་ཤེས་པ་ཤེས་པས་དབུལ་པོས་
གཏེར་རྙེད་པ་ལྟ་བུ་ཟག་པ་མེད་པའི་དགའ་བས་རྒྱས་པ་སྟེ། སེམས་སྤྲོ་སེང་ངེ་དགའ་སེང་ངེ་བ་གཅིག་འོང་། དེ་ལ་ནན་ཏན་བསྐྱེད་
ནས་བསྒོམ་པས་འཁྲུལ་པའི་རྟོག་པ་ཐམས་ཅད་སངས་ནས། རྩོལ་བསྒྲུབ་ཀྱི་ཉམས་ལེན་དང་བྲལ་ནས་རིག་པ་སྤྲོས་མེད་དུ་སོང་བས། 
སྤྲོས་བྲལ་གྱི་རྣལ་འབྱོར་ཟེར་རོ། ༈ རྒོད་ཚངས་བས། རྩེ་གཅིག་གི་ཉམས་དགའ་ནས་རྟོགས་པར་རིམ་གྱིས་འགྲོ། སྣ་ཚོགས་

༄༅། །སུ་ཤར་བ་རྣམས་སྤྲོས་བྲལ་དུ་རྟོགས་ནས་དྲན་པས་ཟིན་པ་དང་དྲན་རྟོག་གཉིས་ཀ་དག་ནས། ཐ་མལ་དུ་
ཁྲེས་སེ་འགྲོ་ན་འདི་ལ་བསྒོམ་ངོ་བོ་མཐོང་ཟེར་བ་ཡིན། ཅེས་གསུངས་པས། ཐ་མལ་ལ་གསུམ་ཏེ། རྟོག་པའི་ཐ་མལ་ནི་སྐད་
ཅིག་མ་འདི་ཡིན། ཉམས་ཀྱི་ཐ་མལ་ནི་རྟོག་པ་དེ་ངོས་བཟུང་བའི་དྲན་པ་དང་རྟོག་པ་གཉིས་ཀ་དག་ནས་ཡུལ་མེད་ཁྲེས་སེ་སྡོད་པ་
འདི་ཡིན། དེ་རྩེ་གཅིག་ཆེན་པོའི་རྟོགས་པ་ཡིན། སྤྲོས་བྲལ་ཆུང་དུ་ཉམས་ཡིན། ད་རུང་ངོ་བོ་མ་མཐོང་། རྟོགས་པའི་
ཐ་མལ་ནི་རྟོག་པ་སྐད་ཅིག་མའི་ངོ་བོ་ལ་འཁོར་འདས་གཉིས་ཀས་མ་གོས་པར་ཡེ་ནས་ཡོད་པ་དེ་ངོས་བཟུང་ནས་རང་ཞིར་དག་པ་ལ་མི་
ལྟོས་པར། སྐད་ཅིག་མ་སྐྱེས་པ་ལ་མི་འགགས་པར་རང་ངོ་ཤེས་པ་དེ་དེ་ཡིན། ༈ རྒྱ་རས་ཀྱིས། རྩེ་གཅིག་དང་སྤྲོས་བྲལ་གྱི་

ཁྱད་པར་རྣམ་རྟོག་ཆོས་སྐུར་ཤར་མ་ཤར་ཡིན་གསུངས་པས། རྣམ་རྟོག་དེ་གནས་པ་ལ་ལྟོས་རིང་ལ་ཅི་ལྟར་བྱས་ཀྱང་རྩེ་གཅིག་གི་སྐྱེ་ཚུལ་
ཡིན། རྟོག་པ་སྐར་ཅིག་མ་གྲ་མ་ཉམས་པ་དེ་རང་ཆོས་སྐུར་ཤར་བ་དེ་སྤྲོས་བྲལ་ཡིན་པས་སེམས་སྐྱེ་འགགས་གནས་གསུམ་དང་བྲལ་བ་སྟེ། །
རིག་པ་སྐད་ཅིག་མ་དེ་རིག་པའི་ཐད་ནས་མ་འགགས་སྟོང་པོའི་ཐད་ནས་མ་སྐྱེས། རིག་སྟོང་གཉིས་སུ་མེད་པའི་གནས་མེད། དབྱེར་
མེད་ཟུང་འཇུག་ཅེས་པ་ཡང་མེད་པས་བློ་ལས་འདས་པ་སྟེ། དེ་རང་ངོ་ཤེས་པས་ཉོན་མོངས་སྒྲིབ་དང་བྲལ། དེར་འཛིན་གྱི་དྲི་མ་མེད་པས་
ཤེས་སྒྲིབ་སྒྲིབ་དང་བྲལ། ༈ ཡང་དགོན་པས། ཁ་ཅིག་སེམས་ལ་བརྟག་པས་དང་པོ་བྱུང་ས་མི་སྣང་བས་སྐྱེ་མེད། བར་དུ་
གནས་ས་མེད་པས་གནས་མེད། ཐ་མ་འགགས་པ་མེད་པས་འགགས་མེད་ཟེར། འདིར་གང་ཤར་གྱི་སྐད་ཅིག་མ་དེའི་ངོ་བོ་གདོད་

༄༅། །ནས་སྐྱེ་མ་མྱོང་པས་སྐྱེ་མེད་རིག་པའི་ཐང་ན་མི་འགགས་པས་འགགས་མེད། རིག་སྟོང་ཐ་དད་དུ་མི་གནས་
པས་གནས་མེད། ཅེས་གསུངས་པས་དེ་ལྟར་སྐྱེ་འགགས་གནས་གསུམ་གྱི་སྤྲོས་པ་དང་བྲལ་བས། ཤེས་བྱེད་ཀྱི་འཛིན་པ་མེད་པ་དེ་
ལྷག་མཐོང་གི་རྟོགས་པ་ཤར་ངོ་བོ་མཐོང་ཟེར་བ་སྟེ། ༈ བདེ་མཆོག་ར་ལི་ལས། །སྟོང་ཉིད་ཐབས་དང་ཤེས་རབ་ཚུལ། །ས་ལམ་
རིམས་པ་སོ་ཀུན། །རིམ་གྱིས་གནས་པ་མཁས་པས་སྤྱད། །ཅེས་གསུངས་པས་ས་ལམ་དང་སྦྱར་ན། སྤྲོས་བྲལ་རྟོགས་མ་ཐག 
དེ་མཐོང་ལམ་ཡིན་ཏེ། ༈ མངོན་པ་མཛོད་དུ། །མ་མཐོང་མཐོང་ཕྱིར་མཐོང་བའི་ལམ། མཐོང་པ་གོམ་ཕྱིར་བསྒོམ་པའི་ལམ། ༈ །
ཞང་གིས། །རྟོགས་པ་ལྷག་གིས་ཤར་བ་དེ། །མཐོང་བ་རབ་དུ་དགའ་བའི་ས། ༈ རྒྱ་རས་ཀྱིས། སྤྲོས་པ་དང་བྲལ་བ་

མཐོང་བའི་ལམ། ཅེས་གསུངས་པས་དེ་ལྟར་རྟོགས་པ་དེ་ཡང་མྱོང་ཐོག་ནས་འདྲ་ནོར་ལ་མ་ནོར་བ་གལ་ཆེ་སྟེ། དེ་ཡང་རང་སྣང་
གི་ཤར་ལུགས་རིག་པ་སྐད་ཅིག་མའི་འགྱུར་ལྡོག་སྤུ་རྩེ་རླུང་གིས་སྐྱོད་པ་ཙམ་གཅིག་ཡིན་པས། རང་གི་ཐང་སོའི་དུས་རིག་པ་མིན། 
བླ་མ་ཉམས་མྱོང་གི་སྤྱན་དང་ལྡན་པ་དགོས། རྒྱུད་ལ་མ་སྐྱེས་པ་ལ་ནོར་ནས་ངོ་སྤྲད་པ་ཡོད། སྐྱེས་པ་ངོམ་སྤྲད་པས་ཉམས་
ཐོག་ཏུ་ལུས་པ་ཡོད། སྐྱེ་བདོའ་ལ་ངོ་སྤྲད་སྔས་ནས། གོ་ཡུལ་ལ་ཤོར་བ་ཡོད་པས་འདི་ཤིན་ཏུ་དཀའ། འདྲ་ནོར་ངོས་བཟུང་
བ་ནི། དང་པོ་རག་ཆོད་དང་མཉམ་བཞག་དུས་སྐད་ཅིག་མའི་སྟེང་དུ་ཕ་མཐའ་སེམས་སུ་ཆོད་པ་གཉིས་འདྲ་ནོར། རྟོག་པ་དེ་
ངོས་བཟུང་བ་དང་རང་ཞིར་རྟོག་མེད་དུ་འགྲོ་བ་ཉམས་ཡིན་པ་དང་། རྣམ་རྟོག་སྐད་ཅིག་མ་དེ་དྲན་པས་ཟིན་པ་དེ་གནས་མི་དགོས་པར་བློ་

༄༅། །འདས་སུ་ཤར་བ་རྟོགས་པ་གཉིས་འདྲ་ནོར། རྣམ་རྟོག་སྤྲོས་བྲལ་དུ་གོ་བས་རྟོག་པ་གོ་མཁན་དུ་ལང་ནས་ཡུལ་
མེད་པ་དང་། སྐད་ཅིག་མའི་ངོ་བོ་རང་གསལ་དུ་ཤར་བས་འཁོར་འདས་ཀྱི་བློ་ཡུལ་ཟད་པ་གཉིས་ནོར་ས་ཆེ་སྟེ། ༈ རྒོད་ཚང་པས། །
སྣ་ཚོགས་སུ་ཤར་བ་སྤྲོས་བྲལ་དུ་རྟོགས་ནས་དྲན་པས་ཟིན་པ་དང་རང་ཡུལ་དུ་འགྲོ། དེ་ཡང་རྟོག་པ་དག་པས་རྗེས་ལ་བདེ་སྟོད་དམ་
གསལ་སེང་ངེ་བ་མྱོང་བ་བུ་རམ་ཟོས་པ་ལྟ་བུ་གཅིག་རྒྱུད་ཐོག་ཏུ་འདུག་ན། ཆུ་ལ་ཁ་བ་བབ་པ་ལྟར་ཉམས་ཀྱི་ངང་དུ་དག་པ་ཡིན་ཏེ། ཉམས་
དེ་ཤར་ཙ་མི་རྟོག་པར་ཀད་སོང་། ཡང་དྲན་པས་ཟིན་པ་དང་རྟོག་པ་སེམས་ཐོག་ཏུ་གྱུར་ཞིང་འགྱུ་འཕྲོ་ཆད་ནས་རྒྱུད་ཐོག་ན་དྲན་པ་དེ་ཀ་རེ་
སྡོད་ན། བྱ་ཤོད་གྱི་གོ་ཡུལ་ཡིན་པས་དེ་གཉིས་རྟོགས་པ་མིན། ༈ ཡང་དགོན་པས། ཞི་གནས་དང་རྨུག་པ་ནོར་ཉེན་ཡོད། ཞི་

གནས་ནི་རྣམ་རྟོག་ཕྲ་རག་གི། འགྱུ་བ་ཞི་ནས་སེམས་རང་སར་གནས་པའོ། རྨུགས་པ་ནི་རང་ངོ་མཤེས་པ་དང་ས་ཆ་མེད་པའི་
ཙོམ་མུ་ནེ་བ་དེའོ། ལྷག་མཐོང་ནི་གནས་ལུགས་ཀྱི་རང་ཞལ་གསལ་སྟོང་རྗེན་པར་མཐོང་བའོ། བརྟག་དཔྱད་ཀྱི་ཤེས་པ་ནི་ཚིགས་
སྙད་ལ་བརྟེན་ནས་དོན་སྤྱི་བློ་ཡུལ་དུ་ཤོར་པའོ། ཅེས་པ་དང་། ཡང་བློས་དཔྱད་ནས་ཆོས་ཐམས་ཅདམ་གྲུབ་པར་ཤེས་པ་
ཐོས་བྱུང་གི་ཤེས་རབ་དང་། ལྷག་མཐོང་ཡུལ་མེད་རང་གསལ་དུ་རང་ངོ་ཤེས་པ་གཉིས་འདྲ་ནོར། ལྟ་བ་ལ་མེད་པ་ལ་འདས་པ་
རྒྱུ་འབྲས་ཆད་པའི་ལྟ་བ་གཅིག་དང་། སྟོང་ཉིད་རྒྱུ་འབྲས་སུ་ཤར་ནས་བདེན་གཉིས་ཟུང་འཇུག་དུ་ཤར་བའི་ལྟ་བ་གཉིས་འདྲ་ནོར། །
སྟོང་པ་ལ་བློས་ཕར་དཔྱད་ནས་མ་གྲུབ་པར་འདོད་པའི་ཀུན་བརྟག་གི་སྟོང་པ་དང་། བློའི་ཆོས་ཐམས་ཅད་མ་བྲལ་མི་ལྡན་པའི་རྣམ་ཀུན་

༄༅། །མཆོག་ལྡན་གྱི་སྟོང་པ་གཉིས་འདྲ་ནར། བསྒོམ་པ་ལ་གང་ཤར་སྐད་ཅིག་མིའི་རང་ཐོག་ན་རང་ངོ་ཤེས་པ་
གཉིས་མེད་ཟུང་དུ་འཇུག་པ་དང་། བདེ་གསལ་གྱི་རོ་ལ་ཞེན་ནས་རྣམ་རྟོག་ལུང་མ་བསྟན་དུ་ལུས་པ་གཏི་མུག་ཡིན་པ་གཉིས་འདྲ་
ནོར། གནས་པ་ལ་རྣམ་རྟོག་གང་ཤར་རྟོག་མེད་དུ་གནས་པ་དང་། རྨུག་པ་གཉིས་འདྲ་ནོར། དྲན་པ་ལ་ཡེང་མེད་ཀྱི་སོ་བས་གང་
ཤར་ཟག་མེད་དུ་གཅོད་པ་སྤོང་བྱ་གཉེན་པོར་སློང་བའི་དྲན་པ་རང་སྟོང་དུ་ཤར་བ་དང་། རྟོག་པ་ཡུལ་དུ་འགྱུས་པ་དྲན་པའི་ལྕུགས་ཀྱུས་
བཀུག་ནས་རྟོག་མེད་དུ་བཞག་པའི་དྲན་པ་གཉིས་འདྲ་ནོར། ཡོད་པ་ལ་རྒྱུ་འབྲས་ཁྱད་དུ་གསོད་པ་སྨྱོ་སྤྱོད་ཐོ་ཤར་བ་དང་། རྟོགས་
པས་རང་རྒྱུད་གྲོལ་བས་འཛིན་ཆགས་ནང་དུ་ཟད་སྟེ། རྩིས་གདབ་མེད་པའི་སྤྱོད་པ་གཉིས་འདྲ་ནོར། སྟོང་ཉིད་རྒྱུ་འབྲས་སུ་

ཤར་ནས་བློ་དམན་དང་འདྲེས་པ་ལ་སྙིང་རྗེ་ཐབས་ཀྱི་སྤྱོད་པ་དང་། ནང་དུ་ཉོན་མྱོངས་མེ་བཞིན་འབར་བ་ལ་ཕྱི་རུ་ཚུལ་འཆོས་བྱེད་ནས་
ཨ་ལི་ཉི་མ་འདེ་བ་འདྲ་བའི་སྤྱོད་པ་གཉིས་འདྲ་ནོར། བསྒོམ་རྒྱུ་མེད་པར་གོལ་བ་དང་། བསྒོམ་མཁན་ཟད་པའི་བསྒོམ་མེད་
གཉིས་འདྲ་ནོར། འགྲོ་དོན་ལ་རང་འདོད་ཕུགས་སུ་བཅུག་ནས་ཟས་ནོར་ཚོལ་བ་དང་། དམིགས་མེད་ཀྱི་སྙིང་རྗེའི་འགྲོ་ལ་ཅི་ཕན་
བྱེད་པ་གཉིས་འདྲ་ནོར། བདེ་གསལ་མི་རྟོག་པ་གསུམ་ལ་ཞི་གནས་ཀྱི་བདེ་གསལ་མི་རྟོག་པ་གསུམ་ལ་ཞེན་ན་ཁམས་གསུམ་དུ་
གོལ་བས་ཆོས་སྐུའི་མི་མཐུན་པའི་ཕྱོགས་ཡིན་པ་དང་། ལྷག་མཐོང་གི་ཉམས་ཀྱི་བདེ་གསལ་མི་རྟོག་པ་གསུམ་ཞེན་མེད་དུ་སྐྱོང་བས་
མཐོང་ལམ་མངོན་དུ་བྱེད་པ་དང་། རྟོག་པའི་བདེ་གསལ་མི་རྟོགས་པ་གསུམ་གྱིས་ཆོས་སྐུ་མངོན་དུ་བྱེད་པ་རྣམས་ནོར་ས་ཆེ། དེ་ལ་

༄༅། །སོགས་པ་ནང་དུ་འདོད་བློ་མ་ཟད་བར་དུ་གོང་ས་ལ་བསམ་གྱིས་མི་ཁྱབ། ནང་དུ་འདོད་བློ་ཟད་ཙ་གོལ་ས་ཆོད་
པར་གསུངས་ཏེ། ༈ ལྕེ་བསྒོམ་ཀྱི་རིན་ཆེན་སྤུངས་པ་ལས། །བློས་བྱས་པ་ཡི་གོ་བ་ལ། །མཐར་ཐུག་ཡིན་ནོ་སྙམ་ན་གོལ། 
བདེ་གསལ་མི་རྟོག་ཉམས་མྱོང་ལ། །ཆོས་སྐུ་ཡིན་ནོ་སྙམ་ན་གོལ། །མ་བཞག་རང་གནས་ཡེ་ཤེས་ལ། །ཡེང་བ་ཡིན་ནོ་
སྙམ་ན་གོལ། །ཁྱད་གསོད་བཅོས་མའི་སྤྱོད་པ་ལ། འཁྲུལ་ཞིག་ཡིན་ནོ་སྙམ་ན་གོལ། །ཆགས་མེད་སྤྱོད་པ་རྩིས་མེད་
ལ། །ཉེས་ལྟུང་ཕོག་གོ་སྙམ་ན་གོལ། །སྙིང་རྗེའི་ཐབས་ཀྱི་སྤྱོད་པ་ལ། །དམན་པ་ཡིན་ནོ་སྙམ་ན་གོལ། །རྟིང་མེད་
ཐོ་ཅོའི་སྤྱོད་པ་ལ། །བརྟུལ་ཞུགས་ཡིན་ན་སྙམ་ན་གོལ། །འདོད་ལྡན་གཞན་དོན་བྱེད་པ་ལ། །བྱང་སེམས་ཡིད་ནོ་སྙམ་

ན་གོལ། །དབྱེ་ན་གོལ་ས་བསམ་མི་ཁྱབ། །བསྡུས་ན་འདོད་འཛིན་གཉིས་སུ་འདུས། །འདོད་འཛིན་དངོས་པོ་བདག་མེད་
རྟོགས། །འདོད་འཛིན་ཀུན་དང་བྲལ་བྱུང་ན། །གོལ་ས་བྱས་པའི་མིད་ཡང་མེད་། ༈ ཕག་མོ་གྲུབ་པས། །ཐོས་པས་
གོ་ངའི་སྟོང་ཉིད་དོ། །འགྱུར་མེད་སངས་རྒྱས་དགོངས་པ་ཡིན། །དེ་ལས་ལོག་ན་ཡོད་མིན་ཏེ། །འདྲ་ཡང་འདྲ་སྟེ་བག་མི་
འདྲ། ༈ ཞང་གིས། །དེ་ཕྱིར་ཉམས་ལ་མ་ཞེན་པར། །གཉིས་མེད་ཡེ་ཤེས་རྟོགས་པར་གྱིས། །མི་གནས་མྱ་ངན་
འདས་པ་དེ། །རྟོགས་པ་ཁོ་ནའི་སྤྱོད་ཡུལ་ཡིན། །བློས་བྱས་པ་ཡི་གཉིས་མེད་དེ། །ཐོས་པ་ཆེ་བས་རྟོགས་གྱུར་ཏེ། །ནང་ནས་
ཤར་བའི་གཉིས་མེད་ཏེ། །བླ་མའི་བྱིན་རླབས་འབའ་ཞིག་ཡིན། །དད་ལྡན་བླ་མ་ལ་གུས་ཏེ། །ནང་ནས་ངེས་པས་ཡེ་ཤེས་སྐྱེ། 

༄༅། །བརྟག་དཔྱད་མཁན་ལ་ཅི་ཡོད། །ཚིགས་ཤེས་པ་ཙམ་གཅིག་དེས་ཀྱང་བྱས། །ཅེས་གསུངས་པས། 
འདྲ་ཤོར་དེ་རྣམས་ལ་མ་ཤོར་ཞིང་ངེས་པར་རྟོག་ན་འཁོར་འདས་གཉིས་ཀྱིས་ས་འཚམས་སྐད་ཅིག་མའི་སྟེང་དུ་འབྱེད། གཞི་
ལམ་དུ་སློད། མཉམ་བཞག་བདེན་གཉིས་དབྱེར་མེད་དུ་ཤར། སྐད་ཅིག་མའི་ངོ་བོ་ལུང་མ་བསྟན་དུ་ཡོད་པ་དེ་རང་རིག་
ཡེ་ཤེས་སུ་སད་པས་མ་རིག་པ་མེད་དེ། བདག་འཛིན་སྤྲོས་པ་དང་བྲལ་བར་ཤར། སྔར་ཉམས་མྱོང་གི་གཟུང་འཛིན་གོ་བ་
མཐོན་པོ་ཡིན་པའི་བསམ་པ་ཐམས་ཅད་ཕྱི་ཤུན་སྦུན་པར་འགྲོ། འཁྲུལ་རྟོག་ཉོན་མོངས་པ་ཐམས་ཅད་ཆོས་སྐུར་ཤར། མ་
རྟོགས་པའི་སེམས་ཅན་ཐམས་ཅད་ལ་ཆོས་ལ་དམིགས་པའི་སྙིང་རྗེ་ཆེན་པོ་རང་ཤུགས་ཀྱིས་སྐྱེ་སྟེ། ༈ ཡང་དགོན་པས། སྔར་

གྱི་གོ་བ་ཉམས་མྱོང་ཆོས་སྐད་ཐམས་ཅད་ལ་རྒོད་བྲོ། ངོ་ཚ། སྤྱོད་ལམ་ལ་སྐྱག་བྲོ། གཡང་ཟད་ལྟ་ཆོས་ཉིད་མངོན་སུམ་དུ་
མཐོང་། ༈ ཕག་མོ་གྲུ་པས། །ཀྱེ་མ་སྔོན་ཆད་བདག་ཉིད་འཁྲུལ། །རང་ལ་ཡོད་པ་ངོ་མ་ཤེས། །དེ་བཞིན་འགྲོ་
བ་སྙིང་རེ་རྗེ། །གང་གིས་དེ་ལྟར་མ་མཐོང་བར། །ལུས་སེམས་དལ་བའི་ཆོས་སྤྱོད་དང་། །རྩ་རླུང་བདེ་བ་ལ་སོགས་པ། །
འདི་ཀུན་བྱིས་པའི་ཆོས་སུ་ཟད། །ད་ནི་མ་བཅོས་གཉུག་མའི་དོན། །འགྱུར་མེད་སེམས་ཀྱི་རང་བཞིན་མཐོང་། །ལུས་
སེམས་གཉིས་ཀྱི་འཛིན་པ་དག །ཐ་མལ་ཞེན་པ་གཏན་ནས་ལོག །ཅེས་གསུངས་པས། དེ་ལྟར་གོ་ཡུལ་དང་སྙམ་སྟོན་
མིན་པར་རྟོགས་ནས། རྒྱུད་ཐོག་ཏུ་རྟགས་འདི་ལྟར་འོངས་པར་གསུངས་ཏེ། ༈ མཁའ་སྐྱོད་གྲགས་པས། ཕྱི་ནང་

༄༅། །དངོས་པོ་ཀུན་ལ་ཞེན་པ་བྲལ། །གང་ལ་ཞེན་ཆགས་མེད་པ་ཤུགས་ལས་འབྱུང་། །བླ་མ་དམ་
པའི་བཀའ་དྲིན་རྗེས་སུ་དྲན། །བདོག་པ་ཐམས་ཅད་བླ་མའི་ཕྱོགས་སུ་འབོ། །འགྲོ་བ་ཀུན་ལ་སྙིང་རྗེ་ཆེན་པོ་སྐྱེ། །གཞན་
ལ་ཕན་པའི་སྤྱོད་པ་ཤུགས་ཀྱིས་འབྱུང་། །ཀུན་རྫོབ་རྒྱུ་འབྲས་ལས་ལ་ཡིད་ཆེས་སྐྱེ། ཅེས་གསུངས་པ་ལྟར་འོང་། དེ་ལྟར་
མ་བྱུང་ན་བསྒོམ་བཟང་པོ་ཡོད་པར་འདོད་ཀྱང་། རི་བོ་གསེར་དུ་བསྒོམ་པའི་ཕྱུག་པོ་དང་འདྲ་སྟེ། ༈ དྭགས་པོ་ལ། དབོན་
པོ་བསྒོམ་ཚུལ་གྱིས། ངོ་བོ་མཐོང་བ་ལ་ཉམས་མྱོང་མཆིས་སམ་མ་མཆིས་ཞུས་པས། འོན་ཏེ་ཉམས་སུ་མྱོང་ནས་ང་རྒྱལ་ཆག་
པ་ཡིན། འཇིག་རྟེན་ལ་ཞེན་པ་ལིང་གིས་ལོག་འགྲོ། ཆོས་གཞན་ལ་ཀུན་དགོས་མེད་ཕྱི་ཤུན་དུ་འགྲོ། རང་ལ་ཡིད་ཆེས་པས་

བློ་བདེ་ལྷན་གྱིས་འགྲོ། ངོ་བོ་ལ་ཉམས་རྟོགས་དེ་རྣམས་འོང་གསུངས་པས་རྟོགས་པ་ལ་འོག་དུ་ཡུལ་ཡུལ་ཅན་གྱི་མྱོང་ཚོར་
རིམ་པས་དག་ལུགས་གོང་མ་སྔར་རྟོགས་མ་མྱོང་བའི་ངོ་བོ་རྟོགས་པས་རང་ལ་ངེས་ཤེས་སྐྱེས་པའི་ངེས་ཚིག་དང་། དེའི་དུས་ཕྱི་
རྟགས་མཁར་སྐྱོད་གྲགས་པ་དང་། དྭགས་པོ་ཡབ་སྲས་ཀྱི་གསུངས་པས་ཚེ་འདི་ལ་ཞེན་ལོག་དང་བླ་མའི་མོས་གུས་ལོ་སོགས་
པ་སོགས་པ་རྣམས་འཛོམ་ན་སྙམ་རང་ཡིན། སྙམ་སྟོན་མིན་ནས་ངེས་པར་རྟོགས་ན་གང་ཤར་ངོས་བཟུང་ནས་གསལ་སྟོང་དུ་མི་
འགྲོ་བར། གང་ཤར་གྱི་སྐད་ཅིག་མའི་སྐྱེས་ལ་མ་འགགས་པ་དེ་རང་ཡུལ་རང་གསལ་དུ་ཤར་བས། ཐ་མལ་གྱི་ཤེས་པ་རང་
ངོ་ཤེས་པ་སྟེ། ༈ ཏོག་ཙེ་བས། ཐ་མལ་ཤེས་པ་སྙིང་གིས་དབུས་སུ་སང་། །ཚོགས་དྲུག་དག་ན་བདེ་བརྒྱུན་མི་ཆད། ༈ 

༄༅། ། ༈ དག་པོས། དེ་ཡང་ཐ་མལ་གྱི་ཤེས་པ་བྱ་བ་ནི། རང་གི་ཤེས་པ་འདི་ལ་ཆོས་ཀྱི་རྣམ་པར་རྟོག་པ་གང་
གིས་ཡང་མ་བསླད་པ་མ་འཕྲོས་པ། འཇིག་རྟེན་གྱི་རྣམ་པར་རྟོགས་པ་གང་གིས་ཀྱང་མ་བརྙོག་པབྱིང་རྨུག་དང་མི་རྟོག་པ་ལྡིང་པོ་
གང་གིས་ཀྱང་མ་བཏུམ་པ་ཤེས་པ་རང་སོར་བཞག་པ་དེ་ཡིན། དེ་ངོ་ཤེས་ན་རང་གི་རིག་པའི་ཡེ་ཤེས་ཡིན། མ་རྟོགས་ན་ལྷན་ཅིག་
སྐྱེས་པའི་མ་རིག་པ་ཡིན། རྟོགས་ན་རང་རིག་ཡེ་ཤེས་ཅེས་བྱ། ངོ་བོ་ཅེས་བྱ། ལྷན་ཅིག་སྐྱེས་པའི་ཡེ་ཤེས་ཅེས་བྱ། ཐ་མལ་
གྱི་ཤེས་པ་ཞེས་བྱ། གཉུག་མ་ཞེས་བྱ། སྤྲོས་བྲལ་ཞེས་བྱ། དེ་རྟོགས་ན་པཎྜ་ཏ་རིག་པའི་གནས་ལྔ་ལ་མཁས་པ་བས་ཡོན་ཏན་ཆེ། །
པན་ཊི་ཏ་དོན་སྤྱིའི་རྣམ་པ་སྒྲ་མཚན་ཡུལ་དུ་བྱེད་པ་ཀུན་ཤེས་གཅིག་ལ་སྡུག་པ་བྱ་བ་ཡིན། འདི་རྟོགས་ན་གཅིག་ཤེས་ཀུན་གྲོལ་ལ་

མཁས་པ་དོན་དངོས་ལམ་དུ་བྱེད་པ་ཡིན་པས་ཡོན་ཏན་ཆེ། །ཕག་མོ་གྲུ་པས། །རྣལ་འབྱོར་ཐ་མལ་ཤེས་པ་འདི། །བསྒོམ་པ་
ཡིན་པར་མ་ཤེས་ན། །རྒྱུད་སྡེ་བཞི་དང་སྡེ་སྣོད་གསུམ། །བློ་ལ་ཡོད་ཀྱང་གཏམ་རྒྱུད་ཡིན། ཅེས་གསུངས་སོ། བསྒོམ་ཆེན་འགའ་ཞིག་
གིས། འདི་ལྟ་བུའི་རྟོགས་པ་ལ་གོམ་འདྲིས་མི་བྱེད་པར། ངས་རིལ་གཅིག་འགྲིམ་བྱེད། དཀའ་ཐུབ་དཀའ་སྤྱད་བྱེད། རྩ་རླུང་ལོ་
མང་པོ་བསྒོམ་ཟེར་ནས་ང་རྒྱལ་བྱེད་འདུག་སྟེ། ནང་རང་རྒྱུད་སྟེང་དུ་གཉིས་མེད་རྟོགས་པའི་སྐྱེད་མ་ཐོན་ནས། ཕྱི་རུ་འདོད་ཡོན་ལ་ཞེན་པ་མ་
ལོག་ན། སྡོད་ཚུགས་བཟང་ཡང་ཕྱི་བ་དང་འདྲ་སྟེ། ༈ གཡག་སྡེ་པན་ཆེན་གྱིས། །སྲོག་རྩོལ་རླུང་ལ་ཕྱི་བ་མཁས། །བྲག་ཕུག་འགྲིམ་གྲངས་
གླ་བ་མང་། ༈ །འོད་ཟེར་བླ་མས། བྲག་རྒྱུད་འགྲིམ་ཡུན་གླ་བ་རིང་། །བྱ་དང་རི་དགས་རྟག་ཏུ་དབེན། །རི་བ་ཤི་སྐབས་སྐབས་རྔོན་པས་

༄༅། །བྱེད༑ །བཅུད་ལེན་དོམ་བུ་ཐུགས་དཀར་བྱེད། །ནགས་གསེབ་གཅན་གཟན་ཀུན་གྱིས་རྒྱུ། །དེ་བས་གནས་ལུགས་རྟོགས་པ་
གཅེས༑ ཅེས་གསུངས་སོ། ༈ །འཇིག་རྟེན་མགོན་པོས། རང་རིག་ཐ་མལ་གྱི་ཤེས་པ་མ་བཅོས་པ་ད་ལྟར་གྱི་བབ་ཅི་ལྟར་འདུག་པ་འདི་ལ་ཕྱག་རྒྱ་
ཆེན་པོ་ཟེར་བ་ཡིན། འདི་ཁོ་ན་དྲན་པས་སྐྱོང་། ཅེས་པ་དང་། ཡང་ཐ་མལ་གྱི་ཤེས་པ་འདི་ཁོ་ན་ཡིན་པས་ན་སངས་རྒྱས་ཀྱི་ཐུགས་དགོངས་
གཅིག་འོ་སྐོལ་གྱི་རྒྱུད་ལ་ཚུར་མི་སྦྱར་ཏེ། སོ་སོ་རང་རང་ལ་རང་ཆས་སུ་ཡོད་པ་འདི་ལ་འཕྲི་བསྣན་དང་དབྱེ་བསལ་སྤང་བླང་གང་ཡང་བྱ་མི་དགོས། ༈ །
ཡང་དགོན་པས། འདི་ལ་ཐ་མལ་ཤེས་པ་རྗེན་པ་བྱས་ན་ཀུ་སུ་ལུའི་བླུན་གཏམ་ཡིན། རྣམ་པར་མི་རྟོག་པའི་ཡེ་ཤེས་ཡིན་བྱས་ན་ཆོས་སྐད་ཡིན། དོན་
ལ་ཁྱད་མེད། ཅེས་པས་འོག་ནས་རིན་པས་ཆོད་པ་ཐམས་ཅད་སྐད་ཅིག་མའི་ཡུལ་དུ་བྱུང་ཚད་དེ་ཆོད་པ་ཡིན། སྐད་ཅིག་མ་ཁོ་རང་རང་ངོ་

ཤེས་པ་མིན། འདིར་སྐད་ཅིག་མ་ཁོ་རང་རང་ངོ་ཤེས་པས་འོད་གསལ་ད་གནས་གྱུར། དེ་ཡང་སྐད་ཅིག་མའི་ངོ་བོ་ལ་སྟོང་མི་སྟོང་
ལ་སོགས་པ་མིང་འདོགས་སྤུ་རྩེ་ཙམ་གཅིག་ཀྱང་མཐོང་བ་ལ་སེམས་མཐོང་ཟེར། དོན་ལ་མཐོང་བ་ཡིན། དེ་ལྟར་ཡོད་མེད་གང་
ཡང་མ་མཐོང་བ་ལ་རང་ངོ་ཤེས་ཟེར། དེ་ཡང་ཤེས་བྱ་ཤེས་བྱེད་ཅན་དེ་གོ་བ་ཡིན། ཤེས་མཁས་གྱི་སྐད་ཅིག་མ་དེ་ལ་བཟོ་བཅོས་
སྤུ་རྩེ་གཅིག་མ་དགོས་པར་རང་ངོ་ཤེས་པ་འཁོར་འདས་ཀྱིས་འཚམས་སྐད་ཅིག་མའི་སྟེང་དུ་འབྱེད་པ་སྟེ། ༈ མཚན་བརྗོད་ལས། །
སྐད་ཅིག་གཅིག་གིས་བྱེ་བྲག་བྱེད། །སྐད་ཅིག་གཅིག་གིས་རྫོགས་སངས་རྒྱས། །སེམས་ཀྱི་སྐད་ཅིག་དོན་ཀུན་རིག ༈ འོད་
འོད་བླ་མས། དུས་གསུམ་སངས་རྒྱས་ཐམས་ཅད་ནི། སྤྱན་ལྔ་གང་པའི་གང་དག་ཀྱང་། །མི་རིག་ལོང་བ་མ་གཏུག་པས། །

༄༅། །འཁོར་འདས་ས་འཚམས་འབྱེད་མི་ནུས། ཅེས་གསུངས་པས། སྐད་ཅིག་མ་དེ་ངོས་འཛིན་པ་ནི། ༈ 
མངོན་པ་ཀུན་ལས་བཏུས་པ་ལས། སེམས་ཀྱི་སྐད་ཅིག་ནི་ཤེས་བྱ་ལ་ཤེས་པ་སྐྱེ་བ་མ་རྫོགས་ཀྱི་བར་དུའོ། ཅེས་གསུངས་པས། ཤེས་
བྱ་ཡུལ་གང་རུང་གཅིག་ལ་བརྟེན་ནས། ཤེས་པ་རྡོལ་སྐྱེས་ཏེ་མ་འགག་པར་དུའོ། མ་དྲོས་པས་ཞུས་པོའི་མདོ་ལས། ཤེས་རབ་
མིག་གིས་མཐོང་བ་རྟོགས་པ་སྟེ། མཐོང་བ་མེད་པར་མཐོང་བ་ཆོས་མཐོང་བའོ། ཤེས་རབ་མིག་གིས་མཐོང་བ་རྟོགས་པ་ཡིན་ཞེས་
སྨྲ། ༈ ཕ་དམ་པ་སངས་རྒྱས་ཀྱིས། རང་སེམས་སྤྲོས་བྲལ་དེ་རང་གིས་མཐོང་ན་རང་ཉིད་སངས་རྒྱས་ཡིན་པར་ངེས། རྒྱུ་རྐྱེན་
གང་གིས་མཐོང་ན་བླ་མའི་གདམས་ངག་གིས་མཐོང་། ངོ་བོ་ཅི་ལྟར་མཐོང་ན་མཉམ་བཞག་དང་རྗེས་ཐོབ་མེད་པར་མཐོང་། ༈ ཆོས་

ཡང་དག་པར་སྡུད་པར། འགའ་ཡང་མཐོང་བ་མེད་པ་ནི་དེ་ཁོ་ན་ཉིད་མཐོང་བའོ། ༈ ཇོ་བོ་རྗེས། །མ་མཐོང་བ་དེ་དེ་མཐོང་བར། །ཤིན་
ཏུ་ཟབ་པའི་མདོ་ལས་གསུངས། ཅེས་གསུངས་པས། དེ་ལྟར་རྟོགས་པས་སྔ་མའི་ཉམས་ཀྱི་ཡུལ་འཛིན་དེ་ཐམས་ཅད་དག་ནས་རིག་པ་སྐད་
ཅིག་མ་ལ་གཏད་སོ་མེད་པ་དང་ཡིད་མི་ཆེས་ནས་ཐེ་ཚོམ་འོང་བ་སྟེ། ༈ ཡང་དགོན་པས། སྤྲོས་བྲལ་སྐྱེས་པ་དང་ཉམས་ཀྱི་ཡུལ་འཛིན་
དེ་ཞིག་འགྲོ། དེ་ལ་བློ་ཆུང་ཀུན་རྟོགས་པ་ངོ་མ་ཤེས་པར། སྒོམ་ཤོར་བསམ་ནས་ཉམས་ཚོལ་དུ་འགྲོ་སྟེ། རྟོགས་པ་ཉམས་ལ་ཤོར་བྱ་བ་ཡིན། །
རྩ་ལྟུང་དགུ་བ་ཕོག་དོགས་ཡོད། དེ་བས་ལྷག་པ་གཅིག་ཡོད་དུ་རེ་བས་ཆུད་གསན། འཕྲུལ་སྐབས་སུ། འོན་ཀྱང་འདི་ལ་ཐེ་ཚོམ་འོང་། །
དྭ་ཕྲུག་མ་དང་འཕྲད་ངེས་ཀྱང་། །ད་རུང་འདི་ལ་ཡིད་མི་བརྟན། །ལོ་རྒྱུས་བཤད་པས་ངེས་ཤེས་སྐྱེ། །དེ་བཞིན་རང་ལ་གནས་པའི་དོན། །

༄༅། །གཉུག་མ་ངོས་བཟུང་བྲལ་བ་ལ། །མྱོང་བ་ཅི་ཡང་མ་འདུག་ཕྱིར། །འདི་ལ་ཅི་ལྟར་ཉམས་སུ་ལེན། །ཐ་མལ་ཤེས་པ་
སད་པ་ཙམ། །ལོག་ན་ཐོབ་རྒྱུ་མི་འདུག་ན། །འདི་ལ་བདེན་པའི་དོན་མཐོང་ཞེས། །རྟོགས་དང་ལྡན་པས་ཅི་ཕྱིར་སྨྲ། །འདི་ལ་ཆགས་
སྡང་ཅི་བྱེད་སྐྱེ། །ཉོན་མོངས་རྣམ་རྟོག་ལ་སོགས་པ། །འདིས་ནི་འགག་པར་མི་ནུས་ཞེས། །ཤིན་ཏུ་དྭངས་པའི་བརེ་གསལ་ལམ། །ཡང་
ན་དྲན་པ་འགག་པ་འོང་། །བདུད་ཀྱི་འཇུག་པ་དང་པོ་ཡིན།  ༈ མདོ་ལས། །ས་ཐོབ་གྱུར་མ་ཐག་དུ་ནི། །དགའ་ལ་ངུ་བྲོའི་ཤེས་པ་འབྱུང་། 
ཅེས་གསུངས་པས། རྟོག་པ་གྲ་མ་ཉམས་པ་དེ་ཆོས་སྐུར་ཤེས་པས་དགའ། རྒྱུ་འབྲས་ཀྱི་དྲི་མས་གོས་མ་མྱོང་བར་ཤར་བས་མུ་སྟེགས་
ཀྱི་ཆད་མཐའ་ཨི་ཡིན་བསམ་ནས་སྐྲག་ནས་དུ་གྲོ་བའི་ཤེས་པ་འབྱུང་བར་གསུངས། དེའི་དུས་སུ་ཡང་སྔ་མའ་ཉམས་བདེ་གསལ་ལ་དྲན་

པས་ཆེད་དུ་བཟུང་ནས་སླར་ཉམས་ཐོག་དུ་འཁོར་བ་འམ། ཡང་ན་རྣལ་འབྱོར་རྟོག་པ་ཆེད་ད་བཀག་པ་དང་། ཡང་ན་རྟོག་པ་ཤར་བ་ངོ་མ་ཤེས་
བླ་མས་ངོ་སྤྲད་མ་ནུས་ན་ཆད་ལྟ་ཡིན་སྙམ་ན་བསྒྱུར་ནས་རྩ་ལྟུང་དགུ་པ་ཕོག བར་འགྲོ་བ་སྟེ། ༈ རྩ་ལྟུང་བཅུ་བཞི་བ་ལས། རང་
བཞིན་དག་པའི་ཆོས་རྣམས་ལ། །སོམ་ཉི་ཟ་བ་དགུ་པ་ཡིན། ༈ སྡུད་པ་ལས། །གལ་ཏེ་ཤེས་རབ་ཕ་རོལ་ཕྱིན་པ་འདི་རྙེད་ན། 
རྙེད་ནས་བློ་ཚད་དེས་ནི་དེ་བོར་ན། །དེ་ནི་མནར་མེད་པར་ཡང་སྤྱི་ཚུགས་འགྲོ། ཅེས་གསུངས་པས། དེའི་དུས་སུ་སྔ་མའི་ཉམས་བདེ་
གསལ་ལ་མི་འཛིན། ཕྱི་མའི་དྲན་པ་མི་བཀགས། ད་ལྟའི་ཤེས་པ་བྱར་མེད་ཀྱི་ངང་དུ་རྩོལ་མེད་དུ་བཞག །སྐད་ཅིག་ཀྱང་ཡེང་
བ་མེད་པར་ཉམས་སུ་བླང་བས་ལྟ་བ་རྟོགས་པའི་དུས་ཡིན་པས། མཉམ་བཞག་གི་ངོ་བོ་བདེན་གཉིས་དབྱེར་མེད་ད་ཤར་བས་རྟོགས་

༄༅། །པའི་བདེ་གསལ་མི་རྟོག་པ་གསུམ་ཏེ། གནས་ལུགས་ཡུལ་མེད་དུ་རང་ངོ་ཤེས་པས་གསལ་བ། ཡུལ་
ཡུལ་ཅན་གྱི་གཉིས་འཛིན་མེད་པས་མི་རྟོག་པ། དེའི་ངང་ལ་འབད་རྩོལ་མེད་པར་གནས་པས་བདེ་བའོ། འདི་མན་ཆད་ལྟ་
བ་ཉམས་སུ་མྱོང་བ་ཡིན་ཏེ་རྟོགས་པ་མིན། འདི་ནས་ལྟ་བ་རྟོགས་པས་མཉམ་བཞག་ཟག་མེད་ཡིན་པས་མཉམ་བཞག་གི་ངོ་བོ་
ལ་སྐྱོན་མེད། རྗེས་ཤེས་ཐམས་ཅད་ཟག་བཅས་ཡིན་པས་སྐད་ཅིག་མ་རེ་རེའི་སྟེང་དུ་སྐྱོན་ཡོན་གཉིས་འབྱེད་པ་ཡིན། དེ་ཡང་
གོ་བ་ལ་བརྟེན་ནས་ཉམས་སྐྱེ། ཉམས་ལ་བརྟེན་ནས་རྟོགས་པ་ཤར་བ་སྟེ། དེ་ཡང་། ༈ ཕག་མོ་གྲུ་པས། །ཐོས་དང་གོ་དང་
ཉམས་སུ་མྱོང་། །རྟོགས་པ་དང་ནི་རྣམ་པ་བཞི། །ཚིག་ཏུ་ཟིན་པ་ཐོས་པ་སྟེ། །དོན་སྤྱི་མཐོང་བ་གོ་བ་ཡིན། །རྒྱུད་ལ་སྐྱེས་

ན་ཉམས་མྱོང་ཡིན། །སྒྲོ་འདོགས་ཆོད་ན་རྟོགས་པ་ཡིན། །མངོན་དུ་གྱུར་ན་སངས་རྒྱས་ཡིན། ཅེས་གསུངས་པས་འཁོར་
འདས་ཀྱི་ཆོས་ཐམས་ཅད་གྲུབ་པ་མེད་པ་ནི་སྤྲོས་བྲལ་དུ་རྟོགས་པ་ལ་ངེས་ཤེས་ཁྱད་པར་ཅན་སྐྱེ་བ་དེ་སྤྲོས་བྲལ་གྱི་ཉམས་ཁྱོད་ཡིན། །
ཆོས་ཐམས་ཅད་ཅི་ཡང་མ་ཡིན་པ་འཁོར་འདས་ཀྱི་གཡའི་མ་གོས་པར་རང་ངོ་ཤེས་པས། ཡུལ་ཡུལ་ཅན་རྟོག་རྒྱུ་དང་མཐོར་རྒྱུ་འཁྲུལ་པ་
དང་། གྲོལ་རྒྱུ་ལ་སོགས་ཐ་དད་གྱི་འཛིན་པ་མེད་པ་དེ་སྤྲོས་བྲལ་ཀྱི་རྟོགས་པ་ཡིན་ནོ། ཡེ་ནས་སྤྲོས་པ་དང་བྲལ་བར་གནས་པ་དེ་
ཡུལ་མེད་དུ་རང་ངོ་ཤེས་པ་ཞི་ལྷག་དབྱེར་པ་སྟེ། ༈ རྡོ་རྗེ་ཕྲེང་བར། ཞི་གནས་པདྨ་ཞེས་བྱ་བར། །དེ་ལ་ལྷག་མཐོང་རྡོ་རྗེའོ། 
དེ་གཉིས་གཅིག་གྱུར་རྣལ་འབྱོར་ནི། སྒོམ་པ་ཡིས་ནི་དེ་ཉིད་མཐོང་། ཅེས་གསུངས་པས། དེའི་དུས་སུ་རྣམ་རྟོག་ཕྲ་རག་ཐམས་

༄༅། །ཅད་རང་སར་ཞ་ནས་སེམས་རང་ལུགས་སུ་གནས་པ་དེ་ལ་ཞི་གནས་ཟེར། དེའི་རང་ལ་རྨུག་པའམ་ལུད་མ་
བསྟན་དུ་མ་སོང་བར་སེམས་ཀྱི་རང་ངོ་ཤེས་པ་དེ་རང་རིག་རང་གསལ་ས་བསམ་བརྗོད་དུ་མ་བཏུབ་པར་རྗེན་ལྷང་ངེ་འདུག་པ་དེ་ལ་ལྷག་མཐོང་
 ཟེར། དེ་གཉིས་ཚིག་ལ་སྔ་ཕྱི་བྱུང་ཡང་དོན་ལ་ཤེས་པ་སྐད་ཅིག་མའི་སྟེང་དུ་སྔ་ཕྱི་མེད། རང་གི་ངོ་བོ་དེ་སྒྲོ་བཏགས་ཐམས་ཅད་
དང་བྲལ་བས་རྟག་པའི་མཐར་མ་ལྷུང་། རང་གིས་རིག་ཅིང་མྱོང་བས་ཆད་པའི་མཐར་མ་ལྷུང་བར་ཞི་ལྷག་ཟུར་དུ་འབྲེལ་བ་དེ་བསྒོམ་
སྐྱེས་ཏེ། ༈ པད་མའི་ལམ་རིམ་དུ། ཞ་ལྷག་དེ་གཉིས་ཤེས་པ་སྐད་ཅིག་མའི་སྟེང་དུ་དབྱེར་མེད་གཅིག་གི་ངོ་བོར་ཧྲིག་གིས་
གནས་པ་གཅིག་འོང། དེ་ཀ་ལ་ཞི་གནས་དང་ལྷག་མཐོང་གཉིས་མེད་ཟེར་བ་ཡིན་ནོ། དེ་ཡུལ་དུ་གནས་ན་ཉམས། ཡུལ་མེད་དུ་

གནས་ན་གོ་བ། རྟོགས་པ་དེ་ཉིད་དེའི་ངོ་བོར་ཧྲིག་གེ་གནས་ན་རྟོགས་པ་ཡིན། དུས་གསུམ་སངས་རྒྱས་ཐམས་ཅད་ཀྱི་དགོངས་པ་བྱ་
བ་དེ་ཡིན་ནོ། ༈ ཡང་དགོན་པས། གནས་ལུགས་དང་ཞལ་མཇའ་བ་ལྷག་མཐོང་། ཡུལ་དུ་བྱས་ན་ཉམས། ཡུལ་མིད་དུ་
རང་ངོ་ཤེས་པ་རྟོགས་པ། ཅེས་གསུངས་པས་དེ་ལྟར་རྟོགས་པའི་ངོ་བོ་དེ་ལ་ལྷག་མཐོང་གི་རྟོགས་པ་ཤར། ངོ་བོ་མཐོང་། སྔགས་
དང་བསྟུན་ཙ་ལྷན་ཅིག་སྐྱེས་པའི་ཡེ་ཤེས། དབང་དང་བསྟུན་ཙ་བཞི་པ། མན་ངག་དང་བསྟུན་ཙ་སྤྲོས་བྲལ་ཅེས་པ་ལ་སོགས་མིང་
སོ་སོར་བཏགས་ནས་གདུལ་བྱས་གོ་བའི་ཐབས་ལ་བསྟན་ཀྱང་དོན་ལ་ཐ་དད་མེད་སྟེ། ༈ འབྲི་གོང་བས། སེམས་ནམ་མཁའ་
ལྟར་མཐོང་། མཐོང་ལམ་རྣམ་པར་མི་རྟོག་པའི་ཡེ་ཤེས། ཤེས་རབ་ཀྱི་ཕ་རོལ་ཏུ་ཕྱིན་པའམ། ས་དང་པོའི་ཆོས་ཉིད་ཀྱི་བདེན་

༄༅། །བ་འམ། རྣལ་འབྱོར་བཞིའི་སྤྲོས་བྲལ་རྟོགས། དེ་ལ་འཁོར་འདས་ཀྱི་ཡོན་ཏན་ཐམས་ཅད་ཀྱི་ཡོན་ཏན་
ཐམས་ཅད་འབྱུང་། ཅེས་གསུངས་པའོ། དེ་ལྟར་རྟོགས་པའི་ངང་ལ་རྩེ་གཅིག་དུ་བསྒོམ་པས་བརྟན་པ་ཇེ་ཆེ་ཐོབ་པས། རྗེས་ 
ཤེས་ཀྱི་རྟོག་པ་ཕྲ་རགས་རིམ་པར་ཆོད་དགོས། རྟོགས་པའི་བོག་ཉམས་ཀྱིས་འདོན་པ་གལ་ཆེ་སྟེ། ༈ འདུལ་བ་ལུང་ལས། །
གང་ལམཉམ་བཞག་སེམས་མེད་ན། །རྣམ་དག་ཡེ་ཤེས་མེད་པ་སྟེ། །ཟག་པ་རྣམས་ནི་སྤོང་མི་ནུས། །དེ་བས་ཁྱོད་ཀྱིས་ནན་
ཏན་བསྒྲུབ། ༈ དམ་པ་སངས་རྒྱས་ཀྱིས། །རྟོགས་པའི་མྱུག་གུ་འཁྲུངས་གྱུར་ཀྱང་། །ཞི་གནས་རླན་གྱིས་མ་བསྐྱེད་ན། །
ཆུ་སྣོད་འགུལ་བའི་ཟླ་བ་བཞིན། །རྟོག་ས་ཐོག་ན་བརྟན་པ་མི་ཐོབ་པ། ཅེས་པ་དང་། ཡང་ཐར་ལམ་ལ་དགྲ་མང་བས་བསྒྲུབ་

པ་རྐྱེན་ཁར་མ་བཏང་། ངོ་བོ་མཐོང་བས་འཁྲུལ་བ་མི་སེལ་བས་གོམས་འདྲིས་ཀྱི་བརྟན་པ་ཐོབ་པར་གྱིས། ༈ པད་མས། ལྟ་བ་རྟོགས་
པས་མི་ཆོག་བསྒོམ་དགོས། སྣང་སྲིད་འཁོར་འདས་ཀྱི་ཆོས་ཐམས་ཅད་རང་ལ་བྱུང་ཞིང་རང་ལ་རྫོགས། རང་རིག་པ་ཡེ་ཤེས་ཡིན་
ཀྱང་རང་བྱུང་རིག་པའི་ཡེ་ཤེས་ངོ་མ་ཤེས། ངོ་ཤེས་ཀྱང་བརྟན་དུ་མ་བཏུབ་པས་གར་འགྲོ་ཆ་མེད། མི་གཅིག་དང་འགྲོགས་བཤེས་
བྱེད་པ་ལ་ཡང་ངོ་ཤེས་པས་མི་ཕན། དེ་དང་འདྲིས་དགོས། འདྲིས་ནས་ཀྱང་ཐ་ཚིགས་བྱེད་དགོས། ༈ ཡང་དགོན་པས། 
ལྷག་མཐོང་ལ་བོགས་མེད་ན་གནས་པ་ཉམས་མྱོང་གི་རླན་ཆུང་པས་འཕྲོ་རྒོད་ཀྱི་རྣམ་རྟོག་མ་ཞི་བའི་རྟགས་ཡིན་པས་མ་ཡེང་། ཆོས་
ཉིད་ཀྱི་དྲན་པ་བརྟེན་ལ་ཞི་གནས་ཀྱི་བོགས་འདོན། ༈ ཞང་གི་ལམ་མཆོག་ཏུ། རྟོག་པ་ཉག་ཉུག་སྐྱེས་གྱུར་ཀྱང་། །བརྟན་པ་མ་ཐོབ་

༄༅། །བསྒོམ་ཆེན་རྣམས། །ཉམས་སུ་མྱོང་བའི་ཤིང་སྐམ་གྱིས། །རྟོག་པའི་སྒྲོན་མེ་གསོ་བར་བྱེད། ཤིང་
རློན་མང་ན་གསོད་པར་བྱེད། །རྟོག་པ་ཅི་ཙམ་མཐོང་གྱུར་ཀྱང་། །གནས་པ་ཉམས་མྱོང་མ་བརྟན་ན། །སེམས་ལ་རང་དབང་
མི་ཐོབ་པས། །ཉོན་མོངས་དགྲ་ཡིས་བཅིངས་བས་འཆིང་། །ཅི་ལྟར་སྐྱེས་བུ་གཅེས་པ་ཞིག །དགྲས་བཟུང་བཙོན་ཆས་
བསྡམ་གྱུར་ན། །རང་ཁྱིམ་ལམ་ངོ་ཆ་ཡོད་ཀྱང་། །འགྲོ་དབང་མེད་པ་ཅི་བཞིན་དུ། །དེ་བཞིན་ཉམས་མྱོང་བརྟན་པ་ཡིས། །སེམས་
ལ་རང་དབང་མ་ཐོབ་ན། །རྟོགས་པའི་གཏེར་དང་བྲལ་བར་མཆིས། སྨྲ་ཁམ་ཆེ་བའི་ཁ་ན་མེད། །གཟོབ་ཅིང་མཛོད་ཅིག་
བསྒོམ་ཆེན་རྣམས། །ཁ་ཚོ་ཉམས་དང་བྲལ་བར་མཆིས། ༈ ནག་པོ་པས། །དུས་གསུམ་སངས་རྒྱས་ངོ་བོ་ཉིད། །དེའི་རང་

བཞིན་རང་གི་སེམས། །རྟོགས་པར་འདོད་ན་ཅི་བཞིན་ཞོག །གོམས་པར་གྱུར་ན་མངོན་དུ་འགྱུར། ཅེས་གསུངས་པས། རྟོགས་པའི་ངོ་བོ་
ཡིད་ལ་བྱར་མེད་པའི་ངང་དུ་གོམ་པར་མ་བྱས་ན་སྔ་མའི་རྟོགས་པ་དེ་གོ་ཡུལ་དུ་ལུས་པས། རྗེས་ཤེས་ཀྱི་རྟོག་པ་ཕྲ་རག་ཆོད་མི་ནུས་པས་སེམས་
ལ་རང་དབང་མི་ཐོབ་པས། ཁ་ལྟ་མཐོན་པོ་བྱས་ཀྱང་ཐར་བ་ཐོབ་མི་ནུས་པས། བཙན་ལྕགས་ལ་བཅུག་ཟིན་བྲོས་འདོད་པ་དང་འདྲའོ། །
རྟོགས་པའི་ངང་ལ་རྩེ་གཅིག་དུ་གཙུན་ན་རྗེས་ཤེས་བསྒོམ་ལམ་གྱི་རྟོག་པ་ཕྲ་རགས་རྣམས་རིམ་པས་དང་པོ་རགས་པ་ཆོད། དེ་ནས་ཕྲ་བ་དེའི་ངང་
ལ་དེ་བས་ཀྱང་གཅུན་པས་ཡང་ཕྲའི་ཚོགས་རྣམས་རིམ་པས་ཆོད་པས་མཉམ་བཞག་རྒྱ་ཇེ་ཇེ་ཆེ་བ་ལྟར། རྗེས་ཤེས་ཇེ་ཇེ་ཆུང་བ་དཔེ་ཚེས་གཅིག་
ནས་བཅོ་ལྔའི་བར་དུ་ཟླ་བ་འཕེལ་བ་ལྟར་རྟོགས་པ་འཕེལ་བ་སྟེ། ༈ ཆོས་དབྱིངས་བསྟོད་པར། །ཅི་ལྟར་ཚེས་པའི་ཟླ་བ་ལ། །སྐད་

༄༅། །སྐད་ཅིག་རྫོགས་པ་མཐོང་། །དེ་བཞིན་ས་ལ་ཞུགས་རྣམས་ཀྱང་། །རིམ་གྱིས་རིམ་གྱིས་རྒྱས་པར་འགྱུར། 
༈ ཡུམ་ལས། ཟླ་བ་སྒྲོན་མེའི་ཏིང་ངེ་འཛིན་ཡོད་དོ། ཅེས་གསུངས་བའི་ཕྱིར་རོ། རྗེས་ཤེས་དར་རྗེས་ཐོབ་གཉིས་ལ། དྭགས་
པོ་བཀའ་བརྒྱུད་ཀྱིས་རྗེས་ཐོབ་བྱ་བ་འགྱུ་ཐོག་ན་དྲན་པས་ཟིན་པས་རྩ་བྲལ་དུ་ཤར་བ་ཡིན་པས་མཐོ་བར་བཞེད། དམ་པས། སྤང་གཉེན་
གཉིས་ཀ་དག་པས་རྗེས་ཤེས་ཀྱི་ཤེས་པ་བློ་བྲལ་དེ་ལ་རྗེས་ཤེས་གྱི་མཐོ་བར་བཞེད་དེ། མིང་བཏགས་ལུགས་མ་གཏོགས་ངོ་བོ་གཅིག་
དུ་འདུག ༈ རྒོད་ཚང་བས། མཉམ་བཞག་གི་དང་མ་ཤོར་བའི་ཐོག་ནས་མོས་གུས་སེམས་བསྐྱེད་བསྐྱེད་རིམ། རྫོགས་
རིམ་མཚན་བཅས་ཀྱི་བཟང་རྟོག་ཐམས་ཅད་རྗེས་སྣང་ཟེར། ཆགས་སྡང་དུ་སྐྱེ་བའི་ངན་རྟོག་ཐམས་ཅད་ལ་རྫོས་ཤེས་ཟེར། སྤྱིར་

ཚོགས་ལམ་དང་པོ་ནས་ས་བཅུ་རྒྱུན་མཐའི་བར་དུ་མཉམ་རྗེས་འགལ་བས་རྗེས་ཤེས་མ་ཟད་པར་དུ་བསྒོམ་དགོས། དེ་ལ་རྩ་གཅིག་
གི་མཉམ་རྗེས་གནས་མི་གནས་ཡིན་པས། གནས་པའི་དུས་སུ་ཡང་སྐད་ཅིག་མའི་ངོ་བོར་རང་རིག་དུ་མ་ཤར་བས་ལུང་མ་བསྟན་
དུ་ལུས་པས། སྤྲོས་བྲལ་གྱི་རྟོགས་པ་མ་ཤར་ན། དེ་རང་ལ་བརྟན་པ་ཐོབ་ཀྱང་ཤེས་སྒྲིབ་སྤང་མི་ནུས། སྤྲོས་བྲལ་གྱི་མཉམ་
རྗེས་དྲན་མི་དྲན་ཡིད་ཡིན་པས། རྟོག་པའི་ངོ་བོ་ལ་བཟང་རྟོག་ངན་རྟོག་ལུང་མ་བསྟན་དང་གསུམ་ཀ་བྲལ་བའི་ངང་ལ་གནས་པ་མཉམ་
བཞག་ཡིན་པས། དེའི་ངང་ལ་གོམས་པས་སྤང་བྱ་སྒྲིབ་གཉིས་བགོ་ཆགས་དང་བཅས་པ་སྤད་པ་ཡིན། རྩེ་གཅིག་གི་མཉམ་བཞག་
མཐར་ཐུག་པ་དེ་སྤྲོས་བྲལ་གྱི་རྗེས་ཤེས་སུ་བུད་པ་ཡིན། ཡིད་ཤེས་དེ་ལས་སྒྲིབ། ཉོན་ཡིད་དེ་ཉོན་སྒྲིབ་ཡིན་པས་རྩེ་གཅིག་

༄༅། །དུས་སུ་ལས་སྒྲིབ་དག །ཉོན་སྒྲིབ་ཀྱི་རིག་པ་ཆོད། ཀུན་གཞིའི་རྣམ་ཤེས་མ་རིག་པ་ཤེས་སྒྲིབ་ཡིན་པས་
ངོ་བོ་མཐོང་བ་ན་མཉམ་བཞག་ན་མེད། རྗེས་ཤེས་ལས་བཅུ་རྒྱུན་མཐའ་བར་དུ་ཡོད་པས། དེའི་དོན་རྟོགས་པའི་ངང་ལ་གོམས་
པས་རྗེས་ཤེས་གྱི་རྟོག་པ་ཕྲ་རག་ལུང་མ་བསྟན་དང་བཅས་པ་རིམ་པས་ཆོད་ནུས་པོ་ཡིན། འདིའི་དུས་སུ་རྟོག་པ་ཤར་བ་དེ་བཟང་
ངན་ཕྲ་རག་གང་ཤར་ལས་དྲན་པས་ཟིན་པ་དང་སྤྲོས་བྲལ་དུ་ཤར་ནས། དྲན་པས་ཟིན་ཐོག་དུ་ལུང་མ་བསྟན་མེད། སྤྱིར་རྗེས་
ཤེས་ཆོད་པའི་རིམ་པ་ལ། སྤྲོས་བྲལ་ཆུང་འབྲིང་གི་དུས་སུ་རྗེས་ཤེས་རྐྱེན་དང་མ་འཕྲད་པའི་དུས་ཀྱི། རྟོག་པ་ཕྲ་བ་ཐམས་
ཅད་རང་གསལ་དུ་ཤར། ཅུང་ཟད་རགས་པ་དེ་རྩོལ་བས་ཉམས་སུ་ལེན་དགོས་པས་དྲན་པས་ཟིན་མ་ཐག་གི་སྐད་ཅིག་མ་རང་གསལ་

དུཤར་བ་ཡིན། དང་པོ་ཐོལ་གྱིས་སྐད་ཅིག་མ་གཅིག དེ་ངོས་བཟུང་མཁན་དུ་ལང་བའི་སྐད་ཅིག་མ་གཉིས་སུ་སོང་བ་དང་། 
རྟོག་མེད་ང་སྡོང་པ་རང་གསལ་དུ་ཤར་བ་མིན། མཉམ་བཞག་གནས་པའི་ངོ་བོ་ལུང་མ་བསྟན་དུ་ཡོད། ཅུང་ཟད་རེད་པ་དང་དུག་
ཆ་དེ་དག་པས་རང་གསལ་དུ་ཤར་བ་ཡིན། རྐྱེན་དང་འཕྲད་ཐོག་ན་གར་སོང་ཆ་མེད་དུ་འགྲོ། རྗེས་ཤེས་ངོ་མ་ཤེས་པ་གཅིག་
ཡོད་པ་གང་ཡོད་ངོ་མི་ཤེས། ད་རུང་རགས་པ་རང་དེས་སྒྲིབ་ནས་ངོས་མ་ཟིན་པ་ཡིན། དེ་ཡང་སྐད་ཅིག་མའི་ངོ་བོ་དབྱིངས་དང་
རྡོ་རུས་འཕྲོད་པའི་ཕྲ་གཅུན་ཡུན་རིང་བྱས་པས། ད་གཟོད་སྤྲོས་བྲལ་ཆེན་པོ་རྐྱེན་མེད་ཀྱི་རགས་པ་ཆོད་ནས་སྐྱེ་ཐོག་ནས་རྩོལ་བ་མི་
དགོས། རྐྱེན་ཅུང་ཟད་དང་འཕྲད་ཀྱང་རྩོལ་བས་ཉམས་སུ་ལེན་དགོས། དེ་ནས་ཕྲ་གཅུན་དང་ངར་གཅུན་སྐད་ཅིག་མའི་སྟེང་དུ་

༄༅། །གཅན་ལྷོད་འཛོམ་པས་ཕྲ་གཅུན་བྱེད་ནས། འཆར་སྒོ་ཕ་བ་ཐམས་ཅད་གོལ་བས་མི་བཀབ་མྱོང་བའི་དྲི་
མས་མི་གཡོག་ནས་གོང་ལྟར་གཅུན་པས། རོ་གཅིག་ཆེན་པོ་རྐྱེན་ཐོག་ན་རྩོལ་བ་མི་དགོས་པར་རྟོག་མེད་ངོ་མ་ཤེས་ངོས་ཟིན་པ་
དང་ཆོད་ནས། ད་བཟོད་རྨི་ལམ་གྱི་རག་པ་ཕྲ་བ་རིམ་པས་ཉིན་སྣང་ལྟར་ཆོད་པར་གསུངས། དེ་ལ་སྤྲོས་ཐལ་ཀྱི་དུས་སུ་རྟོགས་
པའི་ངང་ལ་དྲན་པས་ཟིན་ནས་གནས་པ་མཉམ་བཞག །དེ་ནི་འགྲོ་འདུག་སྨྲ་བརྗོད་བྱེད་དུས་ཡང་མཉམ་བཞག་ཡིན། རྩེ་གཅིག་
བསྒོམ་པའི་དུས་སུ་རང་ངོ་ཤེས་པ་དང་བྲལ་ནས་རྟོག་མེད་ངོ་མ་ཤེས་པ་དང་བཅས་པའི་རྟོག་པ་ཐམས་ཅད་རྗེས་ཤེས་ཡིན། ༈ ལམ་
མཆོག་མཐར་ཐུག་ཏུ། །སྤྲོས་བྲལ་རྣལ་འབྱོར་ཤར་དུས་སུ། །རང་གི་སེམས་ཀྱི་ངོ་བོ་མཐོང་། །རིག་པ་སྤྲོས་བྲལ་རྒྱུན་ཆད་

མེད། །སྐྱེ་འགག་བླང་དོར་མེད་པ་ཡི། །རང་སེམས་ཆོས་སྐུར་གནས་པ་དེ། །རྣལ་འབྱོར་གཉིས་པའི་མཉམ་བཞག་ཡིན། 
མཉམ་བཞག་དེ་ལ་གནས་པ་ན། །འགྲོ་འདུག་ལབ་ལོབ་སྨ་བྱེད་ཀྱང་། །མཉམ་བཞག་ངང་ལ་གནས་པ་ཡིན། །སྤྲོས་པའི་
མཚན་མས་གཡེང་གྱུར་ན། །མལ་དུ་བསྒོམ་ཡང་རྗེས་ཐོབ་ཡིན། ༈ རིན་ཆེན་གླིང་པས། །གསལ་སྟོང་དབྱེར་མེད་ཉམས་
ཡིན་ཏེ། རང་ངོ་ཤེས་པ་རྟོགས་པ་ཡིན། །རྒྱུན་ཆད་མེད་པ་མཉམ་བཞག་སྟེ། །རྗེས་ཤེས་ལུང་མ་བསྟན་དུ་སྣང་། ༈ རྒོད་
ཚང་བས། མཉམ་བཞག་ངོ་ཤེས་ཀྱི་ངང་ལ་གནས་པ་དེ་ཡིན། རྗེས་ཤེས་ངོ་ཤེས་པ་བརྗོད་པ་དེ་ཡིན། ཅེས་གསུང་པས་སྐད་
ཅིག་མ་རང་ངོ་ཤེས་པའི་དུས་སུ། མིང་འདོག་དང་བྲལ་བས་གཏད་སོ་མེད་པ་གཅིག་ཡིན་པ་དེ་ངོ་བོ་ཡིན། རང་ཐོག་ན་བཞག་དུས་

༄༅། །གསལ་སྟོང་ལྷང་ངེ་བ་དེ་ལ་ཡིད་ཆེས་པ་དེ་ཉམས་ཡིན། དེ་ལྟར་གསལ་སྟོང་དུ་གནས་པའི་ངང་ནས་
སྐབས་རེ་བློའི་གཏད་སོ་མེད་པ་ཡུད་ཙམ་རེ་འོང་བའི་ངོ་བོའི་ངང་དུ་སྡོད་པ་ཡིན། མཉམ་བཞག་ཇེ་ཇེ་གཅུན་པ་དང་རང་
བཞིན་གྱི་ཉམས་གསལ་སྟོང་ངེ་། ངོ་བོའི་ཉམས་བློའི་དྲི་མས་མ་གོས་པ་དེའི་དང་དུ་ཇེ་ཇེ་དག་པ་ཡིན། དེ་ལྟར་རྟོགས་པའི་ངོ་བོ་
བློ་ལས་འདས་པ་དེ་ལ་ཆེན་པོ་གསུམ་གྱིས་རེག་མྱོང་བ་ཟེར། ཆེན་པོ་གསུམ་ནི། རྫོགས་པ་ཆེན་པོ། ཕྱག་རྒྱ་ཆེན་པོ། དབུ་
མ་ཆེན་པོ་གསུམ་ཡིན་ཏེ་གསར་རྙིང་གི་ཐེག་པ་ཐམས་ཅད་ཀྱི་མཐར་ཐུག་དེ་གསུམ་ཡིན། །འདི་གཉིས་ཀྱི་བར་སྐབས་འདིར་འདྲ་
མིན་གཅིག་འདུག་གོ །དེ་ལ་སྤྱིར་སངས་རྒྱས་བཅོམ་ལྡན་འདས་ཀྱིས་ཇ་སྙེད་གཅིག་གསུངས་པ་ཐམས་ཅད་སྔགས་མཚན་ཉིད་

གཉིས་སུ་འདུས། སྔགས་ལ་གསར་རྙིང་གཉིས་ལས། རྙིང་མ་ལ་ཐེག་པ་རིམ་དགུའི་ཡང་རྩེ་རྫོགས་པ་ཆེན་པོ། ཨ་ཏི་ཡོ་
ག་ཆོས་ཐམས་ཅད་མ་རྫོགས་པ་མེད་པས་ན་རྫོགས་པ་ཆེན་པོ་དེ་བས་གོང་ན་ཡར་རྡུལ་ཙམ་ཡང་བསྒྲོད་རྒྱུ་མེད་པར་འདོད་ཀྱང་། བཞེད་
པས་སེམས་ཉིད་མངོན་པར་རྟོགས་པ་ལ་ཁ་མ་རེག་སྟེ། ༈ རྗེ་ཕག་མོ་གྲུ་པས། །གསར་མའི་རྒྱུད་བཞི་རྙིང་པའི་ཐེག་རིམ་དགུ། 
ཡང་དག་ཀུན་རྫོབ་ས་བཅུའི་རིམ་པ་སྟེ། །རྫོགས་པ་ཆེན་པོའི་དཔེ་ནི་ཁྱུང་ཆེན་བཞིན། །ཕྱག་རྒྱ་ཆེན་པོ་དཔེ་ཡི་མཚོན་དུ་མེད། །དཔེ་
ཡིས་མཚོན་ན་འདུས་བྱས་རྐྱང་པ་ཡིན། ཅེས་སོ། གསར་མ་ལ་རྒྱད་སྡེ་བཞི། དེའི་མཐར་ཐུག་བླ་མེད། དེའི་བརྗོད་བྱ་མཐར་
ཐུག་བསྐྱོད་རྫོགས་གཉིས་ལས་ཟབ་པ་རྫོགས་རིམ། དེ་ལ་མཚོན་བཅས་མཚོན་མེད་གཉིས་ལས། ཟབ་ཤོས་མཚན་མེད་ཀྱི་རྫོགས་

༄༅། །རིམ་ཕྱག་རྒྱ་ཆེན་པོ། ཆོས་ཐམས་ཅད་ཀྱི་དངོས་པོ་གཤིས་ཀྱི་གནས་ལུགས་སུ་འདོད་ཀྱང་བཞེད་པས་
སེམས་ཉིད་མངོན་པར་རྟོགས་པ་ལ་རེག་སྟེ། ༈ སྡུད་པ་ལས། ཕུང་འདི་སྟོང་ཞེས་རྟོག་ནའང་བྱང་ཆུབ་སེམས་དཔའ་དེ། 
མཚན་མ་ལ་སྤྱོད་སྐྱེ་མེད་གནས་ལ་དད་མ་ཡིན། ཅེས་པ་དང། ༈ ཡུམ་རྒྱས་པ་ལས། ཀོའུ་ཤི་ཀ་ཤེས་རབ་ཀྱི་ཕ་རོལ་དུ་
ཕྱིན་པའི་གཟུགས་བརྙན་ནི། གང་དེ་ལ་གཟུགས་མི་རྟག་ཅེས་བྱ་བར་སྤྱོད་ན་ཤེས་རབ་ཀྱི་ཕ་རོལ་དུ་ཕྱིན་པའི་གཟུགས་བརྙན་
ལ་སྤྱོད་པར་འགྱུར་རོ། །ཅེས་གསུངས་སོ། །མཚན་ཉིད་ཀྱི་ཡང་རྩེར་གྱུར་པ་དབུ་མ་ཆེན་པོ་མཐའ་དང་བྲལ་བའི་མཐར་ཐུག་
དུ་འདོད་ཀྱང་། བཞེད་པས་སེམས་ཉིད་མངོན་པར་རྟོགས་པ་ལ་ཁ་མ་རིག་སྟེ། ༈ ཏིང་འཛིན་རྒྱལ་པོ་ལས། །ཡོད་

དང་མེད་ཅེས་བྱ་བ་མཐའ་ཡིན་དེ། །བཞིན་གཙང་དང་མི་གཙང་དེ་ཡང་མཐའ། །དེ་ཕྱིར་མཐའ་འདི་རྣམས་ནི་ཡོངས་སྤང་ 
ནས། མཁས་པས་དབུས་ལ་ཡང་གནས་པར་མི་བྱའོ། །ཅེས་པ་དང་། ༈ འཇིག་རྟེན་མགོན་པོའི་ཞལ་ནས། རང་
སེམས་མི་བསྒོམ་སེམས་ཀྱི་ཡུལ་མི་བསྒོམ། བསྒོམ་རྒྱུ་མེད་པ་ཡང་ནི་མི་བསྒོམ་སྟེ། མ་བསྒོམ་པའི་བསྒོམ་གཅིག་འོང་
བ་ཡི། རེ་བ་དེ་ཡང་བསྒོམ་པར་མི་བྱའོ། ཅེས་པ་དང་། ཡོད་པར་མི་བསྒོམ་རྟག་ལྟ་ཡིན། །མེད་པར་མི་བསྒོམ་ཆད་ལྟ་ཡིན། 
ཅེས་གསུངས་པས། ཆེན་པོ་གསུམ་ལ་བརྟེན་པའི་མཁས་པས་ཡོད་མེད་ཀྱི་མཐའ་གཉིས་སྤང་བའི་དབུས་དེ་ཡང་དག་པའི་ལྟ་བ་
འདོད། དེ་བས་བསྒོམ་བྱུང་གི་ཤེས་རབ་དང་བཅས་པ་ཡོད་པས་དབུས་སུ་ཡང་མི་འཛིན་པ་གཅིག་འདོད། མི་འཛིན་པ་འདོད་

༄༅། །མཁན་གྱི་སྐད་ཅིག་མ་དེ་གཟུང་འཛིན་ཡིན་པས། ཆེན་པོ་གསུམ་པོ་དེས་རང་རེའི་བརྒྱུད་པ་རིན་པོ་ཆེ་འདིའི་
བཞེད་པའི་སེམས་ཉིད་མངོན་པར་རྟོགས་པ་འོད་གསལ་དོན་དམ་པའི་བདེན་པ་དེ་ལ་ཁ་མི་རིག་སྟེ། ཆེན་པོ་གསུམ་ཀྱི་གྲུབ་མཐའ་
ནི་ལྟ་བའི་འདོད་ལུགས་གང་ཟག་གི་བློའི་རིམ་པས་གཞལ། ཚིག་གི་བརྗོད་པ་སྣ་ཚོགས་ཀྱི་གཏན་ལ་ཕབས་པ་བློས་བྱས་ཀྱི་
སྟོང་ཉིད་ཀྱི་བྱེ་བྲག་ཡིན། སེམས་ཉིད་མངོན་པར་རྟོགས་པ་ནི་བློའི་ཡུལ་ལས་འདས་པ་ཡིན་ཏེ། ༈ སློབ་དཔོན་འཕགས་
པའི་ཞལ་ནས། །སྨྲ་བསམ་བརྗོད་མེད་ཤེས་རབ་ཕ་རོལ་ཕྱིན། །མ་སྐྱེས་མི་འགགས་ནམ་མཁའི་ངོ་བོ་ཉིད། །སོ་སོ་རང་
རིག་ཡེ་ཤེས་སྤྱོད་ཡུལ་བ། །དུས་གསུམ་རྒྱལ་བའི་ཡུམ་ལ་ཕྱག་འཆལ་ལོ། ཅེས་གསུངས་པས། ཚིག་གིས་སྨྲར་མེད། 

བརྗོད་པས་གཏན་ལ་མི་ཕེབ། བློས་བརྟག་ཅིང་དཔྱོད་པས་ཐོག་ཏུ་མི་ཕེབ། དོན་འདི་ལ་དགོངས་ནས་རྗེ་བཙུན་ཆེན་པོ་དང་། རྗེ་
སྒོམ་པོ་པའི་ཞལ་ནས། རྒྱ་གར་ཡང་མ་ཆད། རིས་གང་ཡང་མ་ལྷུང་། སྒོ་གར་ཡང་མ་འགག །རྟེན་གར་ཡང་མ་བཅས། ཕུག་
གར་ཡང་མ་གཏད། ཕྱོགས་གར་ཡང་མ་གཏོགས། དཔེ་གང་ཡང་གིས་ཀྱང་མཚོན་པར་མི་ནུས། བརྗོད་པ་གང་གིས་ཀྱང་ཐོག་
ཏུ་མི་ཕེབ། མིང་ཅི་སྐད་བཏག་ཀྱང་ཐོག་ལ་ཐོང་། བསྒོམ་བྱུང་གི་ཤེས་པ་གཅིག་རྩིགས་སུ་ཆེ་གསུངས་པས། འདི་ལྟ་བུའི་དོན་
རྟོགས་ན་འཁོར་བ་ཉིད་མྱ་ངན་ལས་འདས་པར་རྟོགས་པ་ཡིན་ཏེ། ༈ སློབ་དཔོན་འཕགས་པས། །འཁོར་བ་དང་ནི་མྱ་ངན་འདས། 
གཉིས་སུ་ཡོད་པ་མ་ཡིན་ཏེ། །འཁོར་བའི་རང་བཞིན་ཤེས་པ་ལ། །མྱ་ངན་འདས་ཞེས་བརྗོད་པ་ཡིན། ཅེས་གསུངས་པས། 

༄༅། །འཁོར་འདས་གཉིས་སུ་མེད་པའི་དོན། དཔེ་གང་གིས་ཀྱང་མཚོན་དུ་མི་བཏུན། ཆེན་པོ་གསུམ་ཀྱི་ལྟ་བ་
ནི་ཤེས་པས་གཏན་ལ་ཕབ་པའི་སྨྲ་བསམ་བརྗོད་མེད་ཡིན། འདིར་ནི་ཤེས་མཁན་གྱི་སྐད་ཅིག་མ་དེ་རྟག་པ་སྔ་ཕྱིའི་འབྲེལ་ལ་མ་བརྟེན་
པར་རང་སར་རང་ངོ་ཤེས་པ་ཡིན་པས། ཆེན་པོ་གསུམ་ལ་བརྟེན་པའི་གྲུབ་མཐའི་གོ་བ་དང་འབྲེལ་པ་མེད་དེ། ༈ འབྲི་གོང་གླིང་པས། 
ལྟ་བྱ་ལྟ་བྱེད་ཀུན་དང་བྲལ། །མཐར་ཐུག་ཆེན་པོ་གསུམ་པོ་ལས། །འདས་པས་ཆོས་སྐུ་མངོན་དུ་མཛད། །འདི་གཞན་ལ་མེད་
པའི་ཁྱད་ཆོས་ཡིན། གསུངས། དེ་ལྟ་བུ་གཅིག་མ་གཏོགས་པར་གྲུབ་མཐའ་གཏན་ལ་ཕབ་པའི་སྟོང་ཉིད་ནི་བློའི་བྱེ་བྲག་
ཡིན་པས། འཁོར་བ་ལས་འདའ་མི་ནུས་ཏེ། ༈ ཕག་མོ་གྲུ་པའི་བློ་གྲོས་འཇུག་པ་ལས། །ཐོས་བསམ་ཆོས་ཉིད་མཐའ་ལྟར་

རྟོགས་ན་ཡང་། རྟོག་པའི་སྤྲིན་གྱིས་བཀབ་བས་དད་པའི་དུས་སྐབས་མེད། བློས་བྱས་སྟོང་པ་བསྐལ་བར་བསྒོམ་གྱུར་ཀྱང་། གསེར་
གྱི་སྒྲོག་ཏུ་ཚུད་པས་གྲོལ་བའི་དུས་སྐབས་མེད། །དམིགས་དང་མཚན་མའི་དངོས་པོ་གང་བསྒོམ་ཀྱང་། །སྤྲོས་བྲལ་སྣང་མེད་
ཆོས་སྐུ་ག་ལ་རྟོགས། ཅེས་གསུངས་པས། སྟོང་པ་ཉིད་དུ་བརྟེན་པ་ཙམ་ཡང་འདྲ་བ་མ་ཡིན། འོ་ན་ཆེན་པོ་གསུམ་དོན་མེད་
ཡིན་སྙམས་ན་དོན་ཡོད་དེ། དེ་དག་ཐམས་ཅད་ཚིག་དང་ཡི་གེ་སྒྲ་དང་ཐ་སྙད། ཡང་དག་པའི་ཀུན་རྫོབ། མཐོ་རིས་དང་
ཐར་པའི་ཐེམ་སྐས་ཡིན་པའི། འཛུབ་མོས་ཟླ་བ་སྟོན་པའམ། མུན་ཁུང་གི་སྒྲོན་མེ་ལྟ་བུ་ཡིན་ཏེ། ཁང་ཐོག་ཏུ་ཕྱིན་ནས་
སྐས་ལ་དོན་མེད། ཟླ་བ་མཐོང་ན་འཛུབ་མོ་དོན་མེད། །ལྟ་རྒྱུ་མཐོང་ནས་སྒྲོན་མེ་ལ་དོན་མེད་པ་དང་འདྲ། སེམས་ཉིད་རྟོགས་

༄༅། །པ་ཆེན་པོ་གསུམ་ལ་མངོན་རྟོགས་སུ་འདོད་པ་ཡིན། ཁང་ཐོག་འགྲོ་འདོད་ན་སྐས་བསྟན་བས་ཁང་
ཐོག་དུ་མ་ཕྱིན་པར་སྐས་ལ་ལྟ་བ་དང་། བྱིས་སྦས་བླ་མ་མཐོང་བ་ལ་ཟླ་བ་བསྟན་པས་འཛུབ་མོ་ལ་ལྟ་བ་དང་། །མུན་ཁུང་དུ་ 
ཚོལ་རྒྱ་ཡོད་པ་སྒྲོན་མེ་བསྟན་པས། ཚོལ་རྒྱུ་མི་ལྟ་བར་སྒྲོན་མེ་ལ་ལྟ་བ་དང་འདྲ་སྟེ། དེ་རྣམས་གནས་ལུག་ཀྱི་དོན་རྟོགས་པའི་
ཐབས་ཡིན་པ་མ་གཏོགས་པ་གསུམ་པོ་དེ་རང་དང་རྟོགས་པ་ལ་འབྲེལ་པ་མེད། འདིར་ནི་མཐའ་ཐམས་ཅད་སྤང་མཁན་གྱི་སྐད་
ཅིག་མ་དེ་རང་ངོ་ཤེས་པས། ཤེས་བྱ་དང་ཤེས་བྱེད་གཉིས་ཀ་ཟད་པས། བློ་ལས་འདས། སྤྲོས་པ་དང་བྲལ། ཅེས་
པ་བས་མིང་བཏག་རྒྱུ་མ་རྙེད་པའོ། དེ་ལྟ་བུའི་ཆེན་པོ་གསུམ་གྱི་ཡུལ་ལས་འདས་པའི་དོན་མིང་གིས་གདག་གཞི་མེད་པ་སྟེ། །

ཡེ་ནས་གནས་པ་དེ་གཞི། མངོན་དུ་རྟོགས་པ་དེ་ལམ། མཐར་ཆོས་སྐུ་ཅེས་པའི་མིང་འདོག་དང་བཅས་པ་དེ་མིང་འདོག་
དང་བྲལ་བ་གཅིག་དུ་སླེབ་པ་དེ་འབྲས་བུ་ཡིན། དེ་ལྟར་ཤེས་བྱ་ཐམས་ཅད་ལས་འདས་པས་ཤེས་རབ་ཆེན་པོ་གསུམ་གྱིས་མ་རེག་
པ་སྟེ། ༈ བྱམས་མགོན་གྱིས། སངས་རྒྱས་ཤེས་གསུམ་ཡུལ་མ་ཡིན། ཅེས་གསུང་པས། གྲུབ་མཐའི་བློ་ཟད་པ་
གཅིག་ཡིན་པས་དེས་ལམ་དང་བསྟུན་ནས་དང་པོ་མཐོང་ལམ་གྱི་རྟོགས་པ་ཡིན་ནོ། མཚན་ཉིད་ཐེག་པར་བརྒྱ་ཕྲག་བཅུ་གཉིས་
ཀྱི་རྟགས་ཡོད་པར་གསུང་པ་མི་འདུག་པ་ཟེར་བ་ལ། བློ་དམན་པས་སྐལ་པ་གྲངས་མེད་གསུམ་ལ་གོམས་པས་གྲངས་མེད་པ་དང་
པར་མཐོང་ལམ་དུ་ཕྱིན་པའི་རྟོགས་པ་དང་། འདིར་ཡུན་ཐུང་ངུ་གཅིག་ལ་རྟོགས་པ་གཉིས་རྟོགས་པའི་ངོ་བོ་གཅིག་ཕྱི་རྟོགས་ཡོད་མེད་

༄༅། །གོམས་ཡུན་རིང་ཐུང་ཡིན། འདིར་ཡང་གོམས་བས་རྗེས་ཤེས་ཀྱི་རྟོག་པ་ཐམས་ཅད་ཆོད་པས་
ཡོན་ཏན་ཐམས་ཅད་འབྱུང་བ་ཡིན། མཉམ་བཞག་གི་ངོ་བོ་རང་དེ་སངས་རྒྱས་ཀྱིས་དང་ཁྱད་པར་མེད་པར་གསུང་བ་དེ་ཡང་
དཔེར་ན། ཚེས་གསུམ་ཀྱི་ཟླ་བ་དེ་དཀར་བའི་ཐད་ནས་ཟླ་བ་ཡིན། བཅོ་ལྔའི་ཟླ་བ་དེ་དཀར་བ་དང་ཁྱད་མེད་ཀྱང་། མུན་
པ་སེལ་མི་ནུས། དེ་ཉ་རྒྱས་པ་ལ་ཞག་བཅུ་གཉིས་དགོས། དེ་བཞིན་དུ་རྟོགས་པ་ཤར་མ་ཐག་གི་རང་རིག་པའི་ཡེ་ཤེས་འདི་
ཡང་མཁྱེན་ལྡན་གྱི་ཡེ་ཤེས་མིན་ཀྱང་། ལམ་བདེན་གྱི་ཡེ་ཤེས་ཡིན་པས་རྟོགས་པའི་དུས་ཀྱི་ངོ་བོ་ལ་མ་རིག་པའི་དྲི་མ་མེད་པ་སངས་
རྒྱས་ཀྱི་ཡེ་ཤེས་དང་འདྲ་སྟེ། ༈ ཁྲོ་བོ་རོལ་པ་པད་མའི་རྒྱུད་ལས། །ཉི་མ་མཁར་ལ་ཤར་མ་ཐག །གླིང་དང་ཆུ་དང་ཀློང་

ལ་སོགས། །ཐམས་ཅད་དྲོས་པར་མ་ནུས་ཀྱང་། །ཉི་མ་མིན་ཞེས་སུ་ཡིས་སྨོད། །དབང་ལས་སྐྱེས་པའི་ཡེ་ཤེས་ཀྱིས། 
སྤང་བྱ་སྤང་པར་མ་ནུས་ཤིང་། །ཐོབ་བྱ་ཐོབ་པར་མ་ནུས་ཀྱང་། །ཡེ་ཤེས་མིན་ཞེས་སུ་ཡིས་སྨོད། ༈ ཀོ་བྲག་པ་དང་ཡང་
དགོན་པ་གཉིས་ཀྱིས། །དཔེར་ན་ཆོས་གསུམ་གྱི་ཟླ་བ་ཆ་ཡོངས་སུ་རྫོགས་པ་མིན་ཀྱང་ཟླ་བ་ཡིན་པ་བཞིན་དུ། ཉམས་
སུ་མྱོང་བ་འདི་ཡང་མཁྱེན་ལྡན་གྱི་ཡེ་ཤེས་མིན་ཡང་ལམ་བདེན་གྱི་ཡེ་ཤེས་ཉིད་ཡིན། ༈ ཕག་མོ་གྲུ་པས། བསྒོམ་ཆེན་
པ་ལྟར་འདུག་ཀྱང་ཡོན་ཏན་མི་འདུག་པ་སྙམས་ན། ད་རུང་ཡོན་ཏན་འོང་མ་རན་ཞོ་ཆགས་ནས་ཀྱང་སྲུབ་དགོས། ཟན་
བརྫིས་ཀྱང་ཁར་བཅུག་དགོས། སྟོན་ཐོག་སྨིན་ཡང་བཙས་མ་བྱེད་དགོས། ཆང་ངར་ཡང་བཙོག་དགོས། སྨན་འཐུང་

༄༅། །ཡང་ཁོང་བར་ཞུ་དགོས། བསྒོམ་གཅིག་ཡོད་ན་ཡང་གཟོད་བསྒོམ་ན་ཡོན་ཏན་འོང་། སྐྱོན་གཟོད་
དག ཅེས་པ་དང་། ཡང་། འདི་ལ་ཐེ་ཚོམ་མི་དགོས་སྟེ། །ཉི་མ་ཤར་བ་ཙམ་གྱིས་ནི། །ས་གཞི་དྲོས་བར་མ་
ནུས་ཀྱང་། །འོད་ཟེར་རིམ་གྱིས་རྒྱན་ནས་དྲོས། །ནོར་བུ་ལོན་པ་ཙམ་གྱིས་ནི། །དགོས་འདོད་འབྱུང་བར་མི་ནུས་སྟེ། །
མཆོད་དང་གསལ་བ་བཏབ་ན་འབྱུང་། །བྱིས་སྦ་མི་ལས་མ་འདས་ཀྱང་། །སྐྱེས་མ་ཐག་ནས་སྟོབས་ལྡན་མིན། །རིམ་
གྱིས་བསླབ་ནས་སྣ་ཚོགས་ཤེས། །དེ་བཞིན་བདེན་པའི་དོན་མི་མཐོང་ཡང་། །མ་བསྒོམ་ཡོན་ཏན་འབྱུང་མི་འགྱུར། །གོམས་
པ་ལས་ནི་མཆོག་ཐོབ་འགྱུར། །ཐུན་མོངས་གྲུབ་ཆེན་བརྒྱད་ལ་སོགས། །འདི་ཀུན་རྟེན་ཅིང་འབྲེལ་བའི་མཐུས། །ང་རྒྱལ་

རློམ་པར་བཅས་པ་ཡི། །མངོན་པར་ཤེས་པ་ཤར་བས་ཕུང་། །མཆོག་ལ་མ་སླེབ་དེ་ཡིས་སྒྲིབ། །ལྷ་སོགས་འགྲོ་བ་མང་པོ་ལ། །
ལས་ཀྱི་རྫུ་འཕྲུལ་བསམ་མི་ཁྱབ། །དེ་ཀུན་ཐར་པའི་རྒྱུར་མ་གསུང་། །ཡང་དག་བདེན་རྫུན་ཟད་པ་ལ། །རྟག་དང་མཚན་མ་ག་
ལ་ཡོད། ཞང་གིས། །ཕྱག་རྒྱ་ཆེན་པོ་གཅིག་ཆོད་ལ། །རྨོང་པས་ས་ལམ་བརྩི་བ་འཁྲུལ། །འོན་ཀྱང་རྨོང་བ་དགའ་བའི་
ཕྱིར། །མཚན་ཉིད་ཐེག་པའི་ས་ལམ་རྣམས། །འདིར་ཡང་དོང་པོ་བརྩི་བར་བྱ། །རྟོག་པ་ལྷག་གིས་ཤར་བ་དེ། །མཐོང་
ལམ་རབ་ཏུ་དགའ་བའི་ས། །རོ་མཉམ་རྟོག་པ་དེ་ཉིད་ལ། །གོམས་པར་བྱེད་པ་བསྒོམ་པའི་ལམ། །གཉིས་མེད་རྟོགས་
མ་ཐག་དུ་ནི། །སྡུག་བསྔལ་སངས་རྒྱས་མ་གྱུར་ཅིང་། །ཡོན་ཏན་ནུས་པ་མ་སྐྱེས་ཀྱང་། །མཐོང་ལམ་མིན་ཞེས་སུ་

༄༅། །ཡིས་སྨོད། །ནང་པར་ཉི་མ་ཤར་མ་ཐག །ཆབ་བྲོམ་ཞུ་བར་མ་ནུས་ཀྱང་། །ས་རྡོ་དྲོས་བར་མ་གྱུར་
ཀྱང་། །ཉི་མ་མིན་ཞེས་སུ་ཡིས་སྨོད། །ས་དང་ལམ་གྱི་རིམ་པ་དང་། །དྲོད་རྟགས་ཁྱད་པར་རིམ་པ་རྣམས། །རིམ་
འཇུག་གདུལ་བྱ་དྲང་དོན་དུ། །ཐུབ་པས་ལྡེམ་པོར་གསུང་བ་ལ། །རྨོངས་པས་ཕྱོགས་ཆ་ཉི་ཚེར་ཞེན། །གདུལ་བྱ་མཐོ་
དམན་བསམ་མི་ཁྱབ། །སངས་རྒྱས་གསུང་རབས་བསམ་མི་ཁྱབ། །རང་རང་གཞུང་དང་མ་མཐུན་ཀྱང་། །སྨད་ཅིང་
སྤང་བར་མི་བྱ་ཞིང་། །ནམ་ཞིག་གོ་བར་སྨོན་ལམ་བཏབ། །ཕྱག་རྒྱ་ཆེན་པོ་གཅིག་ཆོད་ལ། །པ་ན་སེའི་འབྲས་བུ་བཞིན། །
ཆུ་དང་འབྲས་བུ་དུས་ཚུད་པས། །མཚན་མ་རང་སར་གྲོལ་བ་ཡིན། །སྤྲེལ་རྣམས་ཡར་འཛེག་ཤིང་ཐོག་ལེན། །ཁ་རྣམས་

ཐོག་བབ་ཁོ་ནས་ལེན། །ཁ་ཏས་ཡལ་ག་མ་མཐོང་ཡང་། །ཤིང་ཐོག་ལོན་པ་སྨྲར་ཅི་ཡོད། །དེ་བཞིན་གཅིག་ཆར་གང་ཟག་
གིས། །ས་ལམ་དྲོད་རྟགས་མ་མཐོང་ཡང་། །ཆོས་སྐུ་ཐོབ་པར་སྨྲར་ཅི་ཡོད། །སྤྱད་པ་ནུས་པ་སོ་སོ་ཡིས། །གཉུག་
མ་རྟོགས་པའི་སྐད་ཅིག་ནས། །མྱང་ངན་འདས་པའི་རྒྱལ་སྲིད་ཐོབ། །ཅེས་གསུངས་སོ། །གླིང་རས་གྱིས། །བླ་
མ་སངས་རྒྱས་སྤྲུལ་པ་དང་། །དངོས་སུ་མཇལ་བ་ཚོགས་ཀྱི་ལམ། །མོས་གུས་གསོལ་བ་བཏབས་པ་ཡི། །ངེས་ཤེས་
སྐྱེ་བ་སྦྱོར་བའི་ལམ། །རྟོགས་ལྡན་བླ་མའི་བྱིན་རླབས་ཀྱིས། །རྟོགས་པ་ཤར་བ་མཐོང་པའི་ལམ། །རྟོག་པ་ཡར་ངོའི་
ཟླ་བ་ལྟར། །གོང་དུ་འཕེལ་བ་བསྒོམ་པའི་ལམ། །ཆོས་སྐུ་མཉམ་རྗེས་མེད་པ་རུ། །བརྟེན་པ་ཐོབ་པ་མཐར་ཕྱིན་ལམ། 

༄༅། །རང་སེམས་གདོད་ནས་དག་པ་དེ། མངོན་དུ་གྱུར་པ་ས་རབ་དགའ། །ཉོན་མོངས་དྲི་མ་མ་ལུས་པ།
རབ་ཏུ་སྤང་བ་དྲི་མ་མེད། །སེམས་ཉིད་འོད་གསལ་ལྷན་ཅིག་སྐྱེས། །གསུམ་པ་འོད་བྱེད་པ་ཡི་ས། །སངས་རྒྱས་
ཆེ་བའི་ཡོན་ཏན་རྣམས། །དེ་ལས་འབྱུང་བ་འོད་འཕྲོ་བ། །ཟབ་ཅིང་གཏིང་དཔག་དཀའ་བའི་ཕྱིར། །ལྔ་པ་སྦྱང་དཀའ་
ཞེས་སུ་བརྗོད། །རང་གིས་རིག་པའི་ཡེ་ཤེས་དེ། །མངོན་དུ་གྱུར་བ་དྲུག་པ་ཡིན། །འཁོར་བའི་ཕ་རོལ་བརྒལ་བས་
ན༑ །བདུན་པ་རིང་དུ་སོང་བ་ཡིན། །རང་དོན་དྲི་མས་མ་གོས་པ། །བརྒྱད་པ་མི་གཡོ་བ་ཡི་ས། །ཤེས་རབ་ཕུན་སུམ་
ཚོགས་པའི་ཕྱིར། །དགུ་པ་ལེགས་པའི་བློ་གྲོས་ས། །རྟོགས་པའི་ཉམས་རྩལ་རྫོགས་ཙམ་ན། །ས་བཅུ་རྐྱེན་གྱི་ཐ་མ་ཡིན། 

སྣང་བ་ཆོས་སྐུར་ཤར་ཙམ་ན། །བཅུ་གཅིག་ཀུན་ཏུ་འོད་ཀྱི་ས། །ཞེན་མེད་འགྲོ་དོན་མཛད་ཙམ་ན། །བཅུ་གཉིས་མ་ཆགས་པད་མའི་
སྤྱན། །དོན་གཉིས་ཕུན་སུམ་ཚོགས་ཙམ་ན། བཅུ་གསུམ་འཁོར་ལོ་ཚོགས་ཆེན་ས། །ཡིད་ལ་མི་བྱེད་བློ་ལས་འདས། །བཅུ་
བཞི་བདེ་བ་ཆེན་པོའི་ས། །རྟོགས་པ་གཅིག་གིས་བསྒྲོད་པ་ཡིས། །བླ་མ་དམ་པའི་བཀའ་དྲིན་གྱི། །ལས་འཕྲོ་ཅན་གྱིས་རྟོགས་
པ་ཡིན། །མཚན་ཉིད་པ་ལ་ཅི་ཆ་ཡོད། ༈ ཏིང་འཛིན་རྒྱལ་པོ་ལས། མི་གང་ཏིང་འཛིན་མཆོག་འདི་འཛིན་པ་ནི། །རབ་དུ་
དགའ་དང་དྲི་མེད་འོད་བྱེད་དངས། །འོད་འཕྲོ་ཤིན་ཏུ་སྦྱང་དཀའ་མངོན་གྱུར་དང་། །རིང་དུ་སོང་དང་མི་གཡོ་ལེག་པའི་བློ། །ཆོས་
སྤྲིན་ས་བཅུ་པ་ཡང་ཐོབ་པར་འགྱུར། ༈ ཐིག་ལེ་ཀུན་གསལ་ཆེན་པོའི་རྒྱུད་ལས། །བླ་མའི་བསྙེན་བསྐུར་ཡོང་རྫོགས་ནས། །དམ་

༄༅། །པའི་དྲུང་དུ་གནས་པ་ནི། །ཚོགས་ཀྱི་ལམ་ཞེས་དེ་ལ་བྱ། །བླ་མ་དམ་པས་དོན་བཤད་པའི། །གདམ་
ངག་རྣམ་གསུམ་རྒྱུད་ལ་སྦྱོར། །སྦྱོར་བའི་ལམ་དུ་ང་ཡིས་བཤད། །ངོ་སྤྲོད་དོན་གྱི་སྒོ་ནས་ནི། །ཚེ་འདིར་བདེན་པའི་དོན་
མཐོང་བ། །མཐོང་བའི་ལམ་དུ་བཤད་པ་ཡིན། །བསྒོམ་དུ་མེད་པར་རྟོགས་པ་དང་། །གོམས་སུ་ཡོད་པར་ཤེས་པ་
གཉིས། །གཉིས་སུ་མེད་པར་གནས་པ་དེ། །བསྒོམ་པའི་ལམ་དུ་གནས་པའོ། །རྒྱལ་བའི་དགོངས་པ་བླ་མེད་པ། །མི་
གནས་རྣམ་དག་མཐར་ཕྱིན་པ། །མཐར་ཕྱིན་ལམ་དུ་བཤད་པ་ཡིན། ཅེས་གསུང་པས་རིམ་གྱིས་པའི་གཅིག་ཆར་བ་མཐོང་ལམ་གྱི་
རྟོགས་པ་གོམས་པས་ས་བཅུ་མན་ཆད་ཀྱི་སྤང་བྱ་ཐམས་ཅད་སྤང་ནས། ཚེ་གཅིག་ལ་སངས་རྒྱས་པ་དང་། མཐར་ཐུག་གི་གཅིག་

ཆར་བས་རྟོགས་ཙམ་ནས་ས་ལམ་དུས་གཅིག་ལ་རྫོགས་པས་གོམས་མི་དགོས་སྟེ། ༈ དོན་བསྡུས་ལས། །མཉམ་ཉིད་
ཡུལ་བྲལ་རང་གསལ་བར། །མི་གཡོ་གཅིག་ཆར་གང་འཇུག་ལ། །ས་དང་ལམ་གྱི་གྲངས་རྩིས་མེད། ༈ བསམ་གྱིས་
མི་ཁྱབ་པའི་རྒྱུད་ལས། །རྟོགས་དང་གོམས་དང་མཐར་ཕྱིན་དང་། །འདི་ལ་ཡོད་པ་མ་ཡིན་ཏེ། །རྟོགས་པའི་སྐད་ཅིག་དེ་ཉིད་
ལ། །བཅུ་བཞིའི་ས་ལ་རབ་ཏུ་གནས། ༈ ཕག་མོ་གྲུ་པས། །རྟོགས་པ་གཅིག་གིས་ས་ལམ་མ་ལུས་བསྒྲོད། །ལྟུང་བའི་
རྙོག་མ་ངོ་བོ་ཉིད་ཀྱི་ཞི། ཅེས་གསུང་པས་སྐད་ཅིག་མ་རང་ངོ་ཤེས་ཐོག་ན་བརྟན་པ་ཐོབ་པས་རིམ་སྐྱེས་པ་ལྟར་རྗེས་ཤེས་ཀྱི་མྱོང་ཚོར་
ལྡང་རྒྱུ་མེད་པའོ། །རིམ་སྐྱེས་ཀྱི་དབང་དུ་བྱས་ན་ཡང་། ལམ་རྟགས་འབྱུང་མི་འབྱུང་མུ་དྲུག་དུ་གསུངས་ཏེ། ཁྱེད་བསྒོམ་

༄༅། །ཆེན་པོའི་རོ་གཅིག་འདི། དག་པ་ས་གསུམ་གྱི་མངོན་རྟོག་དུ་འདོད་པ་ལ་ས་དང་པོ་པའི་ཡོན་ཏན་ཡང་མི་
འདུག་ཟེར། ༈ འརྟེན་མགོན་པོའི་ཞལ་སྔ་ནས། སའི་ཡོན་ཏན་ཡང་དེ་མ་ཐག་ནས་འབྱུང་བ་མ་ཡིན་ཏེ། རྟོགས་པ་
ཡོད་ཀྱང་ཡོན་ཏན་བསྒྲུབ་དགོས་པས། །རྟོགས་པའི་སྟེང་ན་ཚུལ་ཁྲིམས་དང་བསམ་གཏན་དང་། བྱང་ཆུབ་ཀྱི་སེམས་ལ་སོགས་
པའི་ཡོན་ཏན་བསམ་གྱིས་མི་ཁྱབ་པ་དང་། བཟོད་པ་དང་བརྩོན་འགྲུས་ཀྱིས་བསྒྲུབ་དགོས་པར་གསུང་པ་ཡིན་པས་ཐོབ་པས་མི་
ཆོག ཡོན་ཏན་འབྱུང་བར་བྱེད་པ་ལ་ས་ལམ་སྤྱོད་དགོས། སྦྱང་ནས་ཀྱང་འབྱུང་བའི་ཚུལ་མུ་དྲུག་ཡིན་གསུང་། དེ་ལ་
རིམས་སྐྱེས་པའི་མུ། གཅིག་ཆར་བའི་མུ། འགའ་ཞིག་ཡོད་པ་ལ་འགའ་ཞིག་གི་མེད་པའི་མུ། ཡོད་ཀྱང་གཞན་གྱིས་

མི་མཐོང་བའི་མུ། རྣལ་འབྱོར་པའི་ནང་གི་ཉམས་གྱི་སྣང་བའི་མུ། ལུང་ཁུང་གི་མུ་དང་དྲུག་ལས། རིམ་སྐྱེས་པས་མཚོན་
ནས་སྐལ་པ་གྲོང་མེད་གཅིག་དུ་ཚོགས་གཉིས་ལ་མོས་པས་སྤྱོད་པའི་ས་ལ་ཚོགས་གཉིས་བསགས་པས་ས་དང་པོ་ཐོབ་སྟེ། སྟོན་
པ་དེ་ལ་གཙོ་ཆེར་སྦྱིན་པའི་ཕ་རོལ་དུ་ཕྱིན་པ་ཉམས་སུ་ལེན་པ་དང་། དེ་ནས་གྲངས་མེད་གཅིག་དུ་ཚོགས་བསགས་པས་ས་བདུན་པ་
མན་ཆད་ཐོབ་སྟེ། དེ་ལ་གཙོ་ཆེར་ཐབས་ཀྱི་ཕ་རོལ་དུ་ཕྱིན་པ་མན་ཆད་དྲུག་ཉམས་སུ་ལེན་པ་དང་། དེ་ནས་གྲངས་མེད་གཅིག་
དུ་ཚོགས་བསགས་པས་ཡང་དག་པའི་ས་གསུམ་ཐོབ་སྟེ། དེ་ལ་གཙོ་ཆེར་ཡེ་ཤེས་ཀྱི་ཕ་རོལ་དུ་ཕྱིན་པ་མན་ཆད་གསུམ་ཉམས་སུ་
ལེན་པར་གསུང་པས། དེ་བདག་ཅག་གི་སྟོན་པ་ལྟ་བུ་ཡིན་ཏེ། གྲངས་མེད་ཕྱི་མ་གཉིས་པོའི་ཡོན་ཏན་ལ་ལྟོས་ན། དང་པོ་ལ་

༄༅། །བརྒྱ་ཕྲག་བཅུ་གཉིས་པས་འབུམ་ཕྲག་བཅུ་གཉིས་བྱུང་ཡང་ཤིན་ཏུ་ཆུང་བ་ཡིན། གཅིག་ཆར་བ་ནི་ཐུགས་
རྗེ་ཆེན་པོ་ལྟ་བུ་ཡིན་ཏེ། སེམས་དང་པོ་བསྐྱེད་པ་གཅིག་གིས་སྙིང་རྗེ་ཆེན་པོའི་རང་བཞིན་གྱི་གཟུང་དེ་ཐོས་མ་ཐགས་བརྒྱད་
པ་ཐོབ་པར་གསུང་། གཉིས་པ་ནི་བསྒྲེས་མོ་ལྟ་བུ་ཡིན་ཏེ། མི་སྐྱེ་བའི་ཆོས་ལ་ཐོབ་ཀྱང་རིམ་སྐྱེས་པའི་ས་དང་པོའི་ཡོན་
ཏན་ཙམ་ཡང་མེད། འགའ་ཞིག་ཡོད་ལ་འགའ་ཞིག་མེད་པ་ནི། ནོར་བཟང་གིས་བླ་མ་བརྒྱ་རྩ་བཅུ་པོ་ཐམས་ཅད་ས་བཅུ་བ་
ཡིན་ཏེ། རྣམ་པར་ཐར་པ་ཕོགས་རེ་ཙམ་བསྟན་ནས་བདག་གིས་འདི་ལས་ཤེས་པར་ནུས་རེ་སྐན་ཞེས་དབུ་བསྐུར་བཞེས་ནས་གཞན་
དུ་ལུང་བསྟན་པ་ལྟ་བུ་ཡིན། ཡོད་ཀྱང་གཞན་གྱི་མི་མཐོང་བ་ནི་ཀླུ་གྲུབ་ལྟ་བུ་སྟེ། སྤྱིར་མདོ་རྒྱུད་ཉི་ཤུ་རྩ་གཅིག་དུ་ལུང་བསྟན་

བྱེ་བྲག་དུ་རྔ་བོ་ཆེའི་མདོ་ལས་ས་བརྒྱད་པ་གཅིག་ཏུ་གསུང་། སྤྲིན་ཆེན་ལས་ས་བཅུ་པ་གཅིག་ཏུ་གསུང་། འཇམ་དཔལ་རྩ་རྒྱུད་
དུ་ས་བརྒྱད་པ་གཅིག་ཏུ་གསུངས། ལང་དཀར་གཤེགས་པར་ས་དང་པོ་པ་གཅིག་ཏུ་གསུང་པས། ས་དང་པོ་ཐོབ་པར་
བསྟན་པའི་སྒོར་ཞུག་ཐམས་ཅད་ཞལ་འཆམ་སྟེ། ཡོན་ཏན་བརྒྱ་ཕྲག་བཅུ་གཉིས་སུས་ཀྱང་མཐོང་བ་མེད། རྒྱལ་པོ་སྲོང་
བཙན་སྒོམ་པོ་སྤྱན་རས་གཟིགས་དངོས་ཡིན་པས་དབུ་ན་སྣང་བ་མཐའ་ཡས་དངོས་སུ་བཞུགས་ཀྱང་། མཐོང་མཁན་ཉུང་། །
ཐོག་མེད་ཀྱི་འཕྲག་པ་ལ་འཕགས་པ་བྱམས་པ་བཞུགས་ཀྱང་། མཐོང་མཁན་མེད་པ་དང་། ཟླ་བ་གྲགས་གིས་འཕྲག་པ་
ལ་ཐུགས་རྗེ་ཆེན་པོ་བཞུགས་ཀྱང་མཐོང་མི་མེད། སྣང་བ་དག་པས་ཁྱི་རོ་ཙམ་དུ་མཐོང་བ་ཡོད། གང་དང་རིགས་མཐུན་པ་ངེས་

༄༅། །མཐོང་། རྣལ་འབྱོར་པའི་རང་སྣང་འདི་ཐུབ་པའི་བཀའ་ན་མི་བཞུགས་ས་བཅུ་པའི་མདོ་བཤད་པའི་མཚན་
ཆུང་གི་གཞུང་གཟིགས་ནས་བྱང་ཆུབ་སེམས་དཔའི་རང་སྣང་ཅེས་གསུང་ནས་སྣང་། རྗེ་མི་ལ་ལྟ་བུ་སྟེ། ཆ་བར་ན་བཞུགས་དུས་
ཀྱི་ཆོ་འཕྲུལ་རྣམས་ཁོང་རང་མིན་པས་མ་མཐོང་། ཁོང་རང་གི་ཡོན་ཏན་ལ་ཇོ་མོ་ཚེ་རིང་མས་ཅུང་ཟད་མཐོང་། ལུང་ཁུང་ནི་ས་
དང་པོ་ཐོབ་མ་ཐག་དུ་ཉི་མ་ཤར་མ་ཐག་འོད་ཟེར་དང་འགྲོགས་ནས་ཡོད་པ་ལྟར་དུ་ཡོན་ཏན་བརྒྱ་ཕྲག་བཅུ་གཉིས་འབྱུང་བར་གསུང་པའི། 
ལུང་ཁུང་རྒྱལ་བའི་བཀའ་ན་མི་བཞུགས། དེས་ན་ལུང་ཁུང་འདི་མེད་པའི་ཕྱིར། ༈ འཇིག་རྟེན་མགོན་པོས་ཚོགས་ཀྱི་
དཀྱིལ་ན། འདིའི་ལུང་ཁུང་བཀའ་ནས་གསུང་བ་མཐོང་མི་ཡོད་ན་རྟ་བཟང་པོ་སེངྒེ་འདྲ་བ་གཅིག་སྲབ་མདའ་དར་ཡུག་གཅིག་ལ་

བྱས་པ་གཅིག་སྟེར་གསུང་བ་ལ། སུས་ཀྱང་མཐོང་ཟེར་བ་མ་བྱུང་གསུང་། གལ་ཏེ་ས་བཅུའི་མངོན་ཡོད་ཟེར་ན། དེར་ནི་དེ་ལྟར་
མ་གསུངས་སྟེ། ས་དང་པོ་ཐོབ་པའི་བྱང་ཆུབ་སེམས་དཔའི་དེ་ཕལ་ཆེར་འཛམ་བུའི་གླིང་གི་རྒྱལ་པོར་སྐྱེས་ནས་གཙོ་ཆེར་སྦྱིན་པའི་
ཕ་རོལ་དུ་ཕྱིན་པ་ཉམས་སུ་ལེན་དེ་ནས་རབ་དུ་བྱུང་ནས་དབེན་པར་ཚུལ་ཁྲིམས་བསྲུང་། བསམ་གཏན་མཛད་ནས་བསམ་གཏན་
བཞི་ལ་ལོངས་སྤྱོད་པ་དང་། མངོན་ཤེས་ལྔ་ཐོབ་པས་སྤྱོད་ནས་ས་གཉིས་པ་ཐོབ་པའི་མགོ་བརྩམ་པ་ན་ཡོན་ཏན་བརྒྱ་ཕྲག་བཅུ་གཉིས་
འབྱུང་ཞེས་གསུང་པ་ཡིན་ཞེས་གསུང་། དེ་ལྟར་རྟོགས་པའི་ངང་ལ་བརྟན་པ་ཐོབ་མ་ཐུབ་པས་རྗེས་ཤེས་ཀྱི་ཕྲ་གནད་ལྡང་བ་ཡིན། 
ཕྲ་གནད་དེ་ཡང་ངོ་བོ་འགྱུར་ནས་ཕྲ་གནད་རེད་པ་མིན། སྐད་ཅིག་མའི་རིག་པའི་ཐད་དེ་རྟོག་དུས་རང་ངོ་ཤེས་མཁན། དྲན་པ་

༄༅། །ཡེང་དུས་ཕྲ་གནད་ལྡང་བའི་མཚན་མ་མྱོང་མཁན་དེ་མིན། སྤྱིར་མཐོང་ལམ་ན་སྐད་ཅིག་མའི་སྟེང་དུ་
རང་ངོ་ཤེས་པས་རྩ་བ་ཆོད་པ་ཡིན་ཀྱང་། བསྒོམ་སྤང་ཕྲ་གནད་དེ་སྐད་ཅིག་མའི་འགྱུར་ལྡོག་ཡིན་པས། སྤྲོས་བྲལ་ཆུང་
འབྲིང་བསྒོམ་ལམ་ཆུང་ངུའི་སྐབས་སུ་སྲིན་བུའི་ཁ་ཆུས་སྲིན་བུ་རང་ཉིད་བཅིང་བ་ལྟར་སྐད་ཅིག་མའི་འགྱུར་ལྡོག་ཕུབ་མ་རླུང་གིས་
བཏབ་པ་བཞིན་འོང་བར་གསུང་། དེ་ཡང་རྗེས་ཤེས་རགས་པ་ངོས་བཟུང་ནས་གཅུན་ལུགས་ནི། ༈ ཞང་གིས། །སྤྲོས་
བྲལ་དུས་ཀྱི་རྗེས་ཐོབ་ནི། །རེས་འགའ་སྒྱུ་མར་འཆར་ཡང་ནི། །རེས་འགའ་ཨ་འཐས་ཉིད་དུ་སྣང་། །སྣང་ཡང་ཆོས་སྐུར་བསྒོམ་པར་བྱ། 
ཅེས་གསུང་པས་རིག་པ་དྭངས་པའི་དུས་སམ། མཉམ་བཞག་བསྒོམ་པའི་འཕྲོ་ལ་རྗེས་སྣང་སང་སྒྱུ་མར་འཆར། གཡེང་བ་ཆེན་པོ་ལ་ཡེང་

བ་དང་རྐྱེན་སྣང་གི་དུས་ལ་ཨ་འཐས་ཉིད་དུ་སྣང་། སྒྱུ་མ་དང་ཨ་འཐས་གང་སྣང་ཡང་སྤྲོས་པ་དང་བྲལ་བའི་ངང་ལ་བཞག་གོ །༈ ཕག་མོ་
གྲུ་པས། འདིའི་དུས་སུ་སྲིན་བུའི་ཁ་ཆུས་སྲིན་བུ་རང་ཉིད་བཅིང་བ་བཞིན་དུ་བསྒོམ་ཁོ་རང་ལ་ང་རྒྱལ་སྐྱེས། གཞན་ལ་ཁྱད་གསོད་
ཀྱི་བློ་འབྱུང་། ང་བཟང་གི་ཚིགས་མང་ཆོས་ལ་རིས་དང་ཕྱོགས་སུ་བཅད། ཉམས་བསྐྱོད་ན་ཚིགས་པ་ཟ། འགྲོ་སྙིང་འདོད། 
ཟུར་འགོ་རག་བསྒོམ་ཆེན་པ་སྣ་ཐུང་པར་འོང་། ཚིགས་ངན་གྱི་ཆར་པ་འབེབས། འདིའི་དུས་སུ་ཡང་གཡང་ས་ཆེ་ཤོས་ལ་རྒྱུ་འབྲས་ཁྱད་
དུ་གསོད་དོགས་ཡོད་པས། ད་ལྟ་མི་སྟོང་པར་བསྒོམ་ཡོད་ཚ་བར་འདུག རྟོགས་པ་ནམ་མཁའ་ལྟ་བུར་འདུག་ཀྱང་དགའ་མི་དགའ་
འོང་བས་གཏམས་ཀྱི་དུས་སུ་དེ་ཀུན་ཅང་མི་འདུག་པ་ལ་ཟེར་ནས་འོང་། གཞན་གྱི་ཁོ་དང་མི་མཐུན་པའི་ཚིགས་གཅིག་སྨྲས་པའམ། 

༄༅། །དོན་ཕྱིན་ཅི་ལོག་གཅིག་བྱས་ན་ཤེས་པ་ཀམ་ཀམ་རྩིག་རྩིག་མེད། ༈ ཡང་དགོན་པས། ཕྱི་རུ་བལྟས་པས་
སྤྲོས་པ་དང་བྲལ། ནང་དུ་བལྟས་པས་སྤྲོས་པ་དང་བྲལ། རང་བཞིན་གྱི་ངོས་ནས་སེམས་རང་ངོར་ཤེས་པས་སྟོང་ཐོག་དུ་སྒྲོ་འདོགས་
ཆོད་པས་རྒྱུ་འབྲས་སྟོང་བར་རྟོགས་ནས་ལས་འབྲས་ལ་གྲུབ་པ་མི་འདུག་རྣམ་སྨིན་ལ་གོས་པ་མི་སྣང་སྙམ་པ་སྐྱེ། རྣམ་རྟོག་དེའི་
རྗེས་སུ་འབྲང་ན་ནག་པོ་ཁ་འབྱམས་སུ་འགྲོ་དོགས་ཡོད། བདུད་ཀྱི་བར་ཆོད་ཀྱིས་སྡོམ་པ་ཤོར་བ་ལ་སོགས་འབྱུང་དོགས་ཡོད། ལས་
རྗེས་སུ་མི་འབྲང་ལས་དབང་དུ་མི་བཏང་ལྟར་སྣང་ཙམ་དུ་སྨིན། རང་གིས་རྟོགས་པར་རློམ་གཞན་ཁྱད་དུ་བསད་ན། ད་རུང་ཉམས་
ལ་ཤོར་བ་ཡིན། མདོ་རྒྱུད་ཟབ་མོ་ལ་ལྟ་རྟོག་བྱ། རྒྱུ་འབྲས་ལ་ངེས་ཤེས་བསྐྱེད། རྟེན་འབྲེལ་ལ་གོ་བ་བསྐྱེད། སྤྲོས་བྲལ་

སྐྱེས་པའི་སྐད་ཅིག་མ་རང་ངོ་ཤེས་པའི་རྟོགས་ཐོག་ན་དེ་ཁོ་ན་ཉིད་ལ་རྨོངས་པའི་མ་རིག་པ་སངས་རྒྱས། རྗེས་ཤེས་ལ་མ་རིག་པས་
སྒྲིབ་སྟེ་རྣམ་རྟོག་གིས་འགྲེ་ལྡོག་བྱེད། མཉམ་བཞག་རྟོགས་པའི་ངོ་བོ་སངས་རྒྱས་ཀྱི་ཡེ་ཤེས་དང་ཁྱད་མེད། །ཡུན་རིང་ཐུང་རྒྱ་ཆེ་
ཆུང་ཁྱད་ཆེ་ཞེས་གསུང་པས་སྟོང་ཞེན་དང་རྟོགས་པའི་གདེང་གིས་ལས་འབྲས་ཁྱད་དུ་བསད་པ་ནི་ཕལ་ཆེར་སྤྲོས་བྲལ་ཆེན་པོར་འོང་
བ་ཡིན། ༈ ཕག་མོ་གྲུ་པས། གསུང་བ་ལྟར་ཐེ་ཚོམ་དང་ཐང་ལྷོད་དང་། ཤེས་པ་ཀམ་ཀམ་རྩིག་རྩིགས་སྐབ་རེ་དྲན་པ་ཡེང་བའི་
སྐབས་སུ་ཡང་དུ་མ་འོང་། ཡང་དྲན་པས་ཟིན་དུས་སྤྲོས་པ་དང་བྲལ་བར་ཤར། དྲན་པས་ཟིན་དུས་ལས་རྒྱུ་འབྲས་ཀྱི་མ་གོས་པར་
རྟོགས་པ་དེ། མ་ཟིན་པའི་བར་དུ་ཕུབ་མ་ཕྱར་བ་བཞིན་གཅིག་ཆར་འགྲོ་བ་དེ་ཁྱད་དུ་བསད་ན། ཚེ་འདིའི་ཡང་རྟོག་པ་དེ་ཇེ་ཇེ་གོ་

༄༅། །ཡུལ་དུ་ལུས་ནས་རང་རྒྱུད་ཐ་མལ་དུ་འགྲོ་བ་ཡིན། རྣམ་རྟོག་མུན་པའི་གླིང་དང་འདྲ་བར་གློག་འགྱུ་བ་ཙམ་
རེ་ཟིན་ཡང་རྟོགས་པ་གོང་ནས་གོང་དུ་འཕར་མི་ནུས། རྟོགས་པའི་ངོ་བོ་ནི། ནམ་མཁའི་དཀྱིལ་ལྟ་བུ་དེའི་ངང་ལ་གོམས་པས་རྗེས་
ཤེས་ཀྱི་དགའ་མི་དགའི་རྟོག་པ་ཕྲ་རགས་ཐམས་ཅད་རང་སར་རང་ངོ་ཤེས་པས་ཆོད་དགོས། དེ་ཡང་མ་ཡེང་བའི་ཕྱ་ལེབ་ཕྲ་བ་ཐམས་ཅད་
རང་ཁར་འགྲོ་བ་དེས་མི་ཆོག གང་ཤར་གྱི་སྐད་ཅིག་མ་རེའི་སྟེང་དུ་རྡོ་རུས་འཕྲོད་ན་རྟོགས་པའི་ངོ་བོ་ལ་བྱང་ཆུབ་ཀྱི་ཕྱོགས་ཀྱི་ཆོས་སུམ་
ཅུ་སོ་བདུན་དང་ཕ་རོལ་དུ་ཕྱིན་པ་དྲུག་ལ་སོགས་པ་ལམ་གྱི་ཆོས་ཐམས་ཅད་ཚང་བའོ། མཉམ་བཞག་དུ་སྐད་ཅིག་མ་རེ་རེའི་སྟེང་དུ་
གཅུན་གློང་འཛོམ་པའི་བཞག་ཐབས་དང་། རྗེས་ཤེས་སྐད་ཅིག་མའི་སྟེང་དུ་སྐྱོན་ཡོན་གཉིས་ཀྱི་དབང་ཐོབ་མ་འདྲེས་པར་སོ་སོར་

འབྱེད་དགོས་པ་སྟེ། དེ་ལ་སྐད་ཅིག་མའི་ངོ་བོ་གདོད་ནས་སྤྲོས་པ་དང་བྲལ་བ་དེ་ཡོན་ཏན་ཡིན། དེ་ཉིད་རང་ངོ་མ་ཤེས་པའི་ཐད་དེ་སྐྱོན་ཡིན་
པས། ཡོན་ཏན་ངོས་བཟུང་བས་གང་ཤར་གྱི་རྟོག་པ་ཕྲ་རགས་ཐམས་ཅད་ཆོས་སྐུར་གནས་པས་ཉན་ཐོས་ལྟར་དགག་མི་དགོས་པར་
ཟག་མེད་དུ་ཤར་བས་གཞི་ལམ་རུ་སློང་། སྐྱོན་ངོས་ཟིན་པས་མཐར་མི་འགྲོ་ནས་ས་བཅུ་རྒྱུན་མཐའི་བར་དུ་ལམ་གོང་ནས་གོང་དུ་བསྒྲོད་
པས་ལམ་འབྲས་བུ་དང་འབྲལ་ཐུང་མ་ཡིན། དེ་ཡང་མཐོང་ལམ་མན་ཆད་དུ་མཉམ་བཞག་གིས་ངོ་བོ་ལ་སྐྱོན་ཡོད། མཐོང་ལམ་ནས་
མཉམ་བཞག་གིས་ངོ་བོ་ལ་སྐྱོན་མེད། རྗེས་ཤེས་ལ་རྟོག་མེད་ངོ་མ་ཤེས་དང་བཅས་པ་ལ་སྐྱོན་ཡོན་གཉིས་ཀ་སྐད་ཅིག་རེའི་སྟེང་དུ་
འཛོམ་པ་ཡིན། མཐའ་མ་རིག་པ་དེ་མ་ཟད་པར་དུ་སྐྱོན་ངོས་ཟིན་དགོས། དེ་གཉིས་སྐད་ཅིག་མ་རེ་རེའི་སྟེང་དུ་འཛོམ་པས་སྐྱོན་མ་

༄༅། །རིག་པ་དེས་ངོ་བོ་སྒྲིབ་ཆུས་པ་དེ་ཀུན་རྫོབ་བདེན་པ། ཡོན་ཏན་ཆོས་ཉིད་རྟོགས་པས་སྤང་བྱ་རང་
ཤུགས་ཀྱིས་དག་པ་ཡིན། དེ་ལ་དགོངས་ནས། ༈ ཡང་དགོན་པས། སྐད་ཅིག་མ་གཅིག་གི་སྟེང་དུ་སྐྱོན་ཡོན་གྱི་གནད་
མ་ཚང་ཤེས་པས་སྒྲོ་འདོགས་སེམས་ཐོག་དུ་ཆོད་པ་གལ་ཆེ། དེ་ལྟར་སྐད་ཅིག་མ་རེའི་སྟེང་དུ་སྐྱོན་ཡོན་
མ་འདྲེས་པར་སོ་སོར་སྐྱེ་ནས་སྐད་ཅིག་མའི་སྟེང་དུ་གཅུན་ལྷོད་སྤྲད་པའི་ཉམས་ལེན་དང་། ཕྲ་རགས་ཟག་མེད་དུ་སློང་བའི་དཔྱོད་ལུགས་
ཀྱིས་གང་ཤར་ཆོས་ཉིད་དུ་ཆོད་པ་ལ་དྲན་པ་མ་ཡེང་བ་གལ་ཆེ་སྟེ། དྲན་པ་ཡེང་ན་གནས་དུས་རང་ཡང་ངོ་མ་ཤེས་སུ་ལུས་པས་གཏི་མུག་
ཡིན་པས་ལམ་དུ་མི་འགྲོ། དྲན་པས་ཟིན་ན་ཉོན་མོངས་པ་ཤར་ཡང་སྐྱེ་མེད་དུ་གྲོལ་བས་ལམ་དུ་འགྲོ། དེ་ལ་རྩེ་གཅིག་གི་དུས་སུ་རྗེས་

ཤེས་ཀྱི་རྟོག་པ་གང་ཤར་ལ། དྲན་པས་བཟུང་ནས་རྟོག་མེད་དུ་གནས་པ་ལ། གོ་བས་ཕར་སྟོང་བ་ཡིན་ནོ་སྙམ་དུ་བློས་བཟོ་བྱེད་པ་ལས། །
རྟོག་པ་རང་དེ་སྟོང་པར་མི་ཤེས་པ་ལ་ཨ་འཐས་ཀྱི་དྲན་པ་ཟེར། སྤྲོས་བྲལ་གྱི་དུས་སུ་སྐད་ཅིག་མ་དང་པོ་ཉོན་མོངས་པར་ཤར་
ཡང་། གཉིས་པར་ཡེ་ཤེས་བློ་འདས་སུ་ཤར་བ་ཡིན། སྐད་ཅིག་མ་དང་པོ་རྣམ་རྟོག་དུ་ཤར་ཡང་། གཉིས་པར་ཆོས་སྐུར་ཤར་
བ་དེ་ལ་སྟོང་ཉིད་ཀྱི་བཟུང་དྲན་ཟེར་བ་ཡིན། སྐད་ཅིག་མ་དང་པོའི་ཚོགས་དྲུག་གི་འཆར་སྒོ་དེ་གཉིས་པར་ངོ་ཤེས་ཀྱི་དྲན་པས་ཟིན་ཙ། །
སྔ་མའི་མྱོང་ཚོར་དེ་སྟོང་པར་འགྲོ་བ་ཡིན། དེ་ཡང་སྐད་ཅིག་མ་དང་པོ་ལ་འཛིན་པ་ཞུགས་པས། ཕྱི་མར་དྲན་པས་ཟིན་ཙ། སྔ་མ་
སྟོང་པར་འོང་བར་ཡིན། སྔ་མར་འཛིན་པ་མེད་ན། སྐད་ཅིག་མའི་འགྲོས་ཡིན་པས། ཕྱི་མའི་རྒྱན་ཀྱིས་སྔ་མ་དག་པ་མི་འོང་པ་

༄༅། །ཡིན། སྐད་ཅིག་ཕྱི་མས་སྔ་མ་དྲན་ནས་ཡུལ་དུ་གཅོད་པ་འདི། སྤྲོས་བྲལ་སྟོང་ཉིད་ཀྱི་བཟུང་དྲན་ཟེར། སྐད་
ཅིག་མ་རང་ངོ་ཤེས་མི་འོང་བར། སྐད་ཅིག་དང་པོ་ལ་ཕྱི་མས་ངོ་ཤེས་དགོས་པས། ངོ་ཤེས་ཀྱི་རྩོལ་བ་ལང་བས་དྲན་འཛིན་གྱི་རྩོལ་
བ་ཟེར། རོ་གཅིག་གིས་དུས་སུ་གང་ཤར་ཤེས་པ་སྐད་ཅིག་མའི་འགྲོས་སུ་ཤེས་པས། གཉིས་འཛིན་ཡུལ་བུད་ནས། སྐད་ཅིག་མ་
སྔ་མ་ལ་ཕྱི་མའི་དྲན་པས་ངོ་ཤེས་མི་དགོས་པར། གང་ཤར་གྱི་རྟོག་པ་ཕྲ་རགས་སོ་མ་རང་གསལ་དུ་ཤར་བ་ལ་རྩོལ་མེད་ཀྱི་དྲན་པ་ཟེར། བསྒོམ་
མེད་ཀྱི་དུས་སུ་ཤར་ཚད་སྐད་ཅིག་མའི་རང་འགྲོས་སུ་ཤར་བས་དྲན་པས་བྱ་ར་དག་ཙ་སྒོམ་མེད། དེའི་དུས་སུ་རིག་པ་སྤང་གཉེན་གྱི་དྲི་
མ་དང་བྲལ་བས་གཉུགས་མ་རང་ས་ཟིན། དེ་ལ་བློ་འདས་ཀྱི་དྲན་པ་ཟེར་སྟེ། ༈ མཚན་བརྗོད་ལས། །དེ་ཉིད་དྲན་པ་བཞི་

པོ་འཆང་། །དྲན་པ་བཞི་པོ་ཏིང་འཛིན་རྒྱལ། ཅེས་གསུང་པས། དྲན་པ་བཞི་པ་འདི་དུས་གསུམ་ཀྱི་སངས་རྒྱས་ཐམས་ཅད་
གྱི་གཞུང་ལམ་དང་གཤེགས་ཤུལ་བསྒྲོད་པ་གཅིག་པ་ཡིན་ཏེ། ༈ འཇིག་རྟེན་མགོན་པོས། །དུས་གསུམ་སངས་རྒྱས་ཀྱི་
གཞུང་ལམ་དེ། །དུས་རྒྱུན་ཆད་མེད་པའི་དྲན་པ་ཡིན། །དྲན་པ་རྒྱུན་ཆགས་མ་ཤེས་ན། །ལུས་ངག་སྟབས་ཀྱི་ཁ་ན་མེད། 
ཅེས་པ་དང་། ༈ རྗེ་ཕག་མོ་གྲུ་པས། །མངོན་ཤེས་རྫུ་འཕྲུལ་ལ་སོགས་པ། །རེ་འདོད་སྤང་ལ་སེམས་ལ་ལྟོས། །སེམས་
པ་ལྟ་དང་མ་བྲལ་ན། །སྟོབས་བཅུ་མ་འདྲེས་ཆོས་བརྒྱད་དང་། །མི་འཇིགས་བཞི་ལ་ལ་སོགས་ཡི། །སངས་རྒྱས་ཡོན་ཏན་
མ་ལུས་པ། །བར་དོ་དང་པོར་འོང་བར་ངེས། ཅེས་གསུང་པས། རྟོག་པ་གོང་ནས་གོང་དུ་བོག་འདོན་ཅིང་ཁྱད་པར་དུ་གྱུར་

༄༅། །པའི་ཐབས་ཕྱིན་ཅི་མ་ལོག་པ་དེ་ཉིད་གོམས་པར་བྱེད་པ་དྲན་པ་མ་ཡེང་བར་བརྟེན་པ་ཡིན་ཏེ། ༈ འཇིག་
རྟེན་མགོན་པོས། །བསོད་ནམས་བསགས་དང་མོས་གུས་ཀྱི། །བསྒྲུབ་པའི་འབྲས་བུ་ཉམས་རྟོགས་ལ། །དྲན་པ་ཡེང་
མེད་མ་ཤེས་ན། །མ་བསྒོམ་པ་ལ་བྱ་ཐབས་མེད། ཅེས་པ་དང་། ༈ རྗེ་ཕག་མོ་གྲུབ་པས། །ཆུ་བོ་རྒྱུན་གྱི་རྣལ་འབྱོར་
ལ། །མ་ཡེང་བ་ཡི་དྲན་པ་གཅེས། ཅེས་གསུང་པ་དང་། །སྐྱེ་མེད་རྟོགས་པའི་དྲན་པ་དེ། །སངས་རྒྱས་བསྒྲོད་པའི་
ལམ་མཆོག་ཡིན། ཅེས་གསུངས་པས། འདིའི་དུས་སུ་གང་ཤར་གྱི་རྟོག་པ་ལ་དྲན་པས་ཟིན་པ་དང་གནས་མི་དགོས་པར་རྟོག 
པ་དེ་རང་སྟོང་པར་ཤར་བས་བཟུང་དྲན་ཟེར་བ་བཞིན། དེ་བས་རྟོག་པའི་ངང་ལ་སྐད་ཅིག་ཀྱང་མ་ཡེང་བས་སྤང་བྱས་བཅུ་རྒྱུན་མཐའ་

མན་ཆད་ཀྱི་སྒོམ་སྤང་ཕྲ་རག་སྤང་ཐུབ་པ་སྟེ། ༈ བློ་གྲོས་འབྱུང་གནས་ཀྱི་མདོར། དྲན་པ་གང་གིས་བདུད་ཀྱི་སྐབས་མི་
རྙེད་པ་དང་། དྲན་པ་གང་གིས་ལམ་ལོག་པར་མི་འགྱུར་བ་དང་། དྲན་པ་སྒོ་བ་ལྟ་བུའི་སེམས་སེམས་འབྱུང་གི་མི་དགེ་བ་ཐམས་
ཅད་ཀྱི་སྐབས་མི་རྙེད་པ་འདི་ནི་ཡང་དག་པའི་དྲན་པའོ། ༈ སློབ་དཔོན་འཕགས་པས། །དབང་ཕྱུག་ལུས་རྟོག་དྲན་པ་བདེ་
གཤེགས་ཀྱིས། །བསྒྲོད་པ་གཅིག་པའི་ལམ་འདི་ཉེ་བར་བསྟན། དེ་ལ་བསྒྲིམ་ནས་མ་ནོར་སྲུང་བགྱིས་སྟེ། །དྲན་པ་ཉམས་
པའི་ཆོས་ཀུན་ཉམས་པར་གྱུར། ཅེས་པས་དབང་ཕྱུག་བརྒྱད་ལུང་དང་རྟོག་པའི་བདག་ཉིད། བདེར་གཤེགས་རྫོགས་པའི་
སངས་རྒྱས་ཐམས་ཅད་ཀྱི། བསྒྲོད་པ་གཅིག་པའི་ལམ་དེ་དྲན་པ་ཡིན་པ་མདོ་རྒྱུད་དུ་ཉེ་བར་བསྟན། དྲན་པ་མ་ཡེང་བ་གཅིག་

༄༅། །དགོས། དྲན་པ་ཉམས་ན་སངས་རྒྱས་ཀྱི་ཆོས་མ་ལུས་པ་ཉམས་ནས་ཐོབ་པར་མི་འགྱུར། ཅེས་གསུངས་པས། 
དེ་ལ་དགོངས་ནས། ༈ རྗེ་བཙུན་ཤིང་འགོ་བས། དྲན་པ་མ་ཡེང་ལན་གསུམ་གསུངས་ནས། དྲན་པ་ཡེང་ན་བསྒོམ་ཡེང་། །
དྲན་པ་ཉམས་ན་བསྒོམ་ཉམས། དྲན་པ་བརླག་ན་བསྒོམ་བརླག དྲན་པ་མེད་ན་བསྒོམ་མེད་པས། དྲན་པ་མ་ཡེང་བ་གལ་ཆེ། །
དེ་ཡང་ལོ་གཅིག་གཉིས་དང་ཟླ་བ་གཅིག་གཉིས་མ་ཡིན་པས། སངས་རྒྱས་མ་ཐོབ་ཀྱི་བར་དུ། དྲན་པ་མ་ཡེང་བ་གལ་ཆེ་གསུང་།
༈ ཏྲི་སྣ་པན་ཌི་ཏས། །ངོས་བཟུང་མེད་པར་ངོ་སྤྲད་པའི། །སྟོང་པ་ཉིད་དུ་ཉམས་སུ་མྱོང་། །དྲན་པ་ཉི་ཙེ་བསྲུང་མཁས་པས། 
འཁྲུལ་པའི་རྐུན་མས་གླག་མི་རྙེད། རྒྱུན་ཆད་མེད་པར་ཉམས་བླང་པས། །འདུ་འབྲལ་མེད་པར་མངོན་དུ་འགྱུར་།༈ རྒྱ་རས་ 

ཀྱིས། །དྲན་པས་མ་ཟིན་གོ་ཡུལ་ཡིན། །བྱང་ཆུབ་ལམ་དུ་འགྲོ་མི་སྲིད། ༈ ནག་པོ་པས། །དྲན་པས་མ་ཟིན་སྟོང་ཉིད་དེ། །བྱང་
ཆུབ་ལམ་དུ་འགྲོ་མི་སྲིད། ༈ འཇིག་རྟེན་མགོན་པོས། བུ་ཀུན་ཧྲིལ་ཀྱི་ཏྲིལ་ན་འདི་ལས་མེད་ཀྱི་དེ་གང་ཞེ་ན་དྲན་པའོ། དྲན་པ་
མཁས་ན་བསྒོམ་མཁས། དྲན་པ་མེད་ན་བསྒོམ་མེད། དྲན་པ་སྟོར་ན་བསྒོམ་སྟོར། ཅེས་པ་དང་། ཡང་བརྩོན་འགྲུས་ཆེན་པོའི་
གོ་བ་ནི། དྲན་པ་རྒྱུན་ཆད་མེད་པའོ། །གོ་བ་འཇོལ་ན་ཕུང་པར་མཆིས། ༈ གསལ་བཀྲ་ལས། །དྲན་དང་ཤེས་བཞིན་སྔོན་
བཏང་ལ། །དུས་གསུམ་རྒྱུན་དུ་མ་དྲན་ན། །ཐེག་མཆོག་སྔགས་པ་ཅི་ཞིག་ཆུང་། ཅེས་གསུངས་པས་དྲན་པ་བརྟེན་མ་ཤེས་པས་བོག་
མི་ཐོན་པ་ཡིན་ཏེ། དེ་ཡང་ཟླ་བ་གཅིག་གཉིས་ཀྱི་མ་ཡིན། སངས་མ་རྒྱས་ཀྱི་བར་དུ་དྲན་པ་བརྟེན་དགོས་པ་ཡིན། ཅེས་གསུང་པས་

༄༅། །ལམ་སྟོད་སྨད་བར་གསུམ་ཀྱིས་སྤང་བྱ་སྤང་ཤིང་བསྒྲུབ་པའི་ལམ་གྱི་ངོ་བོ་ནི་དྲན་པ་མ་ཡེང་བ་འདི་ཡིན་ནོ། དྲན་
པ་ཡེང་མིན་ཀྱི་སོམ་ངེས་རྣམ་རྟོག་སྐད་ཅིག་མ་སྐྱེ་ཐོག་ན་རང་ངོ་ཤེས་པས་སྟོང་པར་དག་མི་དགོས་པར་རང་རིག་དུ་ཤར་བའོ། སྤྲོས་
བྲལ་ཆུང་དུ་སྣང་བ་བྱར་མེད་ཀྱི་བློ་འདས་རྒྱུད་ཐོག་ན་འཁྲུང་བ་ཡིན། ས་དང་བསྟུན་ན་རབ་དགའ། སྒྱུ་འཕྲུལ་ལམ་རིམ་དང་
བསྟུན་ན་སྟོང་པ་ཆེན་པོའི་རྣལ་འབྱོར་གྱི་ངོ་བོ་ཅི་བཞིན་པ། །དངོས་རྣམས་ཉིད་ན་འང་དངོས་མེད་པར། །རྟོག་པའི་སྨྲ་བསམ་
ཡུལ་ལས་འདས། ཅེས་པའི་དོན་ཡིན་པའི་ཕྱིར་རོ། སྤྲོས་བྲལ་འབྲིང་པོ་ནི་འགྱུ་བ་ལམ་དུ་སློང་བ་རྗེས་ཤེས་ཀྱི་མཚན་མ་གཅོད་པ་ཡིན། །
རིག་ཐོག་གི་ཉམས་ལེན། སྙིང་རྗེ་ཆེན་པོའི་རྣལ་འབྱོར་དང་མཐུན། ས་དང་བསྟུན་ན་གཉིས་པ་ནས་ལྔ་པའི་བར་ཡིན། སྤྲོས་བྲལ་

ཆེན་པོས་དྲུག་པ་མངོན་དུ་མ་གྱུར་གྱི་བར་དུ་སྣང་བ་གང་ཤར་སྟོང་ཉིད་ཀྱི་ངང་དུ་ཁྱེར་བ་སྟོང་ཉིད་བཟུང་དྲན་ཟེར། སྣང་བ་ལུང་མ་བསྟན་
དུ་ལུས་པ་ཡིན། དེ་ལྟར་རྗེས་ཤེས་ཀྱི་རྟོག་པ་རགས་པ་རིམ་པས་ཆོད་པ་སྤྲོས་བྲལ་ཆེ་འབྲིང་གིས་འཚམས་སུ་སྦྱང་དཀའི་ཕྲ་གནད་
རྒྱུད་ཐོག་ན་གབ་པ་རིག་དཀའ་བའི་དཔེ་འོད་ཟེར་བླ་མས་གསུང་བ་སྟེ། དེ་ནས་སྦྱང་དཀའི་ཕྲ་བ་གཅིག །དབྱིངས་ལ་གནས་
པར་མ་ཤེས་ཀྱང་། དབེན་པར་ནན་ཏན་མཉམ་པར་བཞག །དེ་ཚེ་ཤེས་བྱའི་ཕྲ་བ་གཅིག །དབྱིངས་ཀྱིས་ངང་ལ་ལྷན་
ཅིག་དུ། །ཐབས་མཁས་གཡོན་ཅན་འཛོམ་པ་ལྟར། །རེ་དོགས་མཚན་མ་མེད་ན་ཡང་། །ཡེ་ཤེས་ཙམ་གྱིས་མཐོང་བ
ཡིས། ཤེས་བྱ་གསལ་བའི་གཏེར་གཅིག་ཐོན། ཅེས་པ་དང་། ཡང་རྒྱལ་པོའི་བུ་ལ་བཙུན་མོ་དང་། བློན་པོས་བསམ་ངན་

འཆར་བ་ལ། གཡོན་ཅན་གྱི་མཚང་དེ་རིག་ན་རྒྱལ་པོ་མི་ཉེས་པ་ལྟ་བུའམ། ཡང་ན་ཕ་མས་རང་གི་བུ་མིང་
སྲིང་ལ་བསམ་ངན་འཆང་བ། བུ་མིང་སྲིང་གིས་རིག་དཀའ་བ་ལྟ་བུ་འདི་རིག་དཀའ་བ་ལྟ་བུ་འདི་རིག་ཅིང་ཆོད་པ་ལ་དབེན་པར་ཕྲ་
གཅུན་གཉིས་འཛོམ་དགོས། ཅེས་གསུང་པས་ཕ་མ་ལ་དཔེ་བྱེད་དེ་འོག་མ་བསྒོམ་ལམ་ཆུང་ངུའི་རག་པ་གཅོད་བྱེད་ཀྱི་གཉེན་པོའི་རྩོལ་བ་ཕྲ་
མོ་དེ་གོང་མ་ལ་ཆོད་རྒྱའི་ཕྲ་གནང་དུ་སོང་བས་རིག་དཀའ་བའོ། དེའི་གཉེན་པོར་དྲན་པ་རང་གི་རྒྱུད་དུ་གབ་ནས་རིག་དཀའ་བ་མ་རིག་ན་ཆོད་མི་ཐུབ་ལ་
མ་ཆོད་ནས་ལམ་གོང་མའི་ཕྲ་དབྱིད་ཐོན་དཀའ་བ་ནམ་མཁའི་གཏེར་བཞིན་ཇེ་ཇེ་ཕྲ་བའི་དབེན་པ་དང་ཕྲ་གཅུན་ཇེ་ཇེ་གནད་དུ་བསྣུན་པ་གལ་ཆེ་
བར་གསུང་། ཕྲ་གནད་འདི་གང་ཤར་ལ་ངོས་བཟུང་ནས་གཅོད་བྱེད་ཀྱི་རྩོལ་བ་བསྒྲིབ་བྱེད་ཕྲ་མོ་གཅིག་ཡོད་པ་འོག་མའི་རག་པ་རིམ་

པས་ཆོད་པའི་ཕྲ་བ་དེ་གོང་མ་ཆོད་རྒྱུའི་རགས་པ་ཡིན་པས་འོག་མིའི་ཕན་བྱེད་དེ་གོང་མའི་གནོད་བྱེད་དུ་སོང་བས། ཕས་བུ་ལ་བསམ་
ངན་འཆང་བ་དང་འདྲ། དེ་ཆོད་པ་ལ་དབེན་པ་དགུ་ཕྲུག་བསྟེན་ནས་ཡུན་རིང་རྩོལ་མེད་ཀྱི་ངང་ནས་ཕྲ་གཅུན་བྱེད་ཙ། ཕྲ་གནད་དེ་
རྒྱུད་ཐོག་ན་རིག་པ་རང་རང་ཐོག་དུ་རྩོལ་མེད་དུ་ཀློང་། ལར་ཡང་སྦྱང་དཀའི་ཕྲ་གནད་མ་ཆོད་པར་ངུ་སྐད་ཅིག་མ་རང་ཐོག་དུ་རྩོལ་མེད་དུ་
ཀློང་བ་གལ་ཆེ། དེ་མ་ཤེས་ན་དྲན་པ་རང་གིས་འཆིང་བས་དྲན་པའི་སྟེང་དུ་རྩོལ་བ་ཡོད་པས་སྐུད་པ་འཇུར་བ་ལྟར་སོང་བས་འཆིང་
བ་ཡིན། ཁྱད་པར་དུ་སྦྱར་དཀའི་ཕྲ་གནད་འདི་བསྒྲིམ་བྱེད་ཀྱི་རྩོལ་བ་སྐད་ཅིག་མ་འདི་ངོ་བོའི་ཐད་ན་རང་གསལ་དུ་ཡོད་པ་ལ་མ་
རྟོགས་པའི་ཐད་ན་རྩོལ་བ་རང་དེ་སྐུད་པ་འཇུར་བ་ལྟར་ཡོད་པ་ངོས་བཟུང་ནས་རང་ཐོག་ན་ཀློང་པའི་སྐད་ཅིག་མ་དེ་རང་ཐོག་ན་ཆོད་དུས་ངོ་བོ་ལས་

༄༅། །མ་གཡོས་པ་དེ་རིག་ནས་ཆོད་པ་སྟེ།ཅི་ལྟར་ཆོད་པ་བཞིན་ཕྲ་གཅུན་བར་གཅུན་བྱས་པས་དེ་རང་གིས་ཕྲ་བའི་
ཤེས་བུའི་གྲངས་དང་མཉམ་པ་གཅིག་ཡོད་པ་དེ་སློངས་ཤིང་ཆོད་ནས། སྤྲོས་བྲལ་ཆེན་པོ་མངོན་གྱུར་གྱི་སར་ཕྱིན་ནས་དེ་རང་གི་
སྐབས་སུ་བཤད་པའི་སྤང་བྱ་སྤངས་རྟོགས་བྱ་རིམ་པས་རྟོགས་སྟེ། ༈སྨར་པས། ཚོགས་ལམ་དུས་སུ་ཆོས་བརྒྱད་འོང་། །
དེ་སྤང་ཡོན་ཏན་མཆོག་དུ་གྱུར། །སྦྱོར་ལམ་དུས་སུ་སྟོང་ཞེན་འོང་། །དེ་སྤང་ལྷག་མཐོང་རྒྱུད་ལ་སྦྱོར། །མཐོང་ལམ་ཡེ་ཤེས་
ཤར་ནས་ཀྱང་། །བསྒོམ་ལམ་ཆུང་ངུར་ཐེ་ཚོམ་འོང་། །ཡོན་ཏན་མདོ་རྒྱུད་བསྟན་ཆོས་བལྟ། །བསྒོམ་ལམ་འབྲིང་པོ་ཐང་ལྷོད་
འོང་། །ཡོན་ཏན་སྙིང་རུས་བརྩོན་གྲུས་བྱ། །བསྒོམ་ལམ་ཆེན་པོ་བཏང་སྙོམ་འོང་། །གཉེན་པོ་སྐད་ཅིག་ཡེང་མེད་བྱ། །

ཅེས་གསུངས་པས་གང་ཤར་སྐད་ཅིག་མའི་འགྲོས་ཡིན་པས་འོག་མ་ཆོད་ཅིང་དེའི་ནུས་པས་གོང་མའི་ཕྲ་བ་རིམ་པས་སློང་དགོས་པ་ལ། 
འོག་མའི་རིག་པ་ཆོད་ན་གང་མའི་ཕྲ་བ་མི་སློང་། དེའི་དོན་ལ་སྤྲོས་བྲལ་ཆུང་ངུའི་རྟོགས་པ་སྐྱེ་འགག་གནས་གསུམ་དང་བྲལ་བར་རྟོགས་
པ་ལ་ངེས་ཤེས་སྐྱེ་བ་དེ་ཉམས་ཡིན། དེའི་ཉམས་ལ་གོམས་པས་གང་ཤར་དྲན་པས་ཟིན་པ་དང་ངེས་ཤེས་ཀྱི་ཡུལ་འཛིན་དག་པར་
ཡུལ་མེད་དུ་ལྷུང་སོང་བ་དེ་སྤྲོས་བྲལ་འབྲིང་པོ། དེ་ལ་རྩེ་གཅིག་ཏུ་གཅུན་པས་རྗེས་ཤེས་ཕྲ་རགས་ཆོད་སྟེ།ཉིན་པར་དྲན་པས་
ཟིན་ཐོག་ན་སྟོང་བ་མིན་པ་སྤུ་རྩེ་ཙམ་ཡང་མེད་པས་སྤྲོས་བྲལ་ཆེན་པོ་ཡིན་ཏེ། སྟོང་ཐོག་དུ་སྒྲོ་འདོག་ཆོད་པ་དོན་དམ་ཤེས་པའི་ཤེས་རང་
ཡིན། སྤྱིར་རྗེས་ཤེས་ལ་དྲན་པས་ཟིན་པ་དང་མ་ཟིན་དུས་གཉིས། དྲན་པས་ཟིན་དུས་རང་ལ་རྐྱེན་མེད་པ་དང་། རྐྱེན་དང་དྲག་པོ་དང་

༄༅། །འཕྲད་དུས་གཉིས་ལས། འདིར་རྐྱེན་མེད་ཀྱི་དུས་ཀྱི་རྗེས་ཤེས་ལ་དྲན་པའི་ཟིན་ཙ་ཕྲ་བ་རང་གསལ་དུ་ཤར། །
རགས་པ་དེ་དྲན་པས་ཟིན་པ་དང་གཏད་ཡལ་དུ་སྟོང་སང་དུ་འགྲོ་ནས། སྟོང་ཐོག་དུ་བ་དེ། རྟོག་པ་སོ་མ་དེས་སྒོམ་གྱིས་གོ་མི་ཆོད་ནས་
རྗེས་ཤེས་སུ་འདོད་པ་ཡིན། སྟོང་ཞེན་དེས་རྒྱུ་འབྲས་ཀྱི་གནད་མི་ཤེས་པས་གཞན་གྱི་དོན་མི་འབྱུང་སྟེ། །འབྲི་གུང་པས། རང་
རིག་སྤྲོས་དང་བྲལ་བ་ཁྱོད་ཀྱི་ཤེས་མོད་ཀྱང་། ད་དུང་ལུས་དང་སྣང་བ་འདི་ལ་འཁྲིགས་མ་ཚུད། །རྩ་བ་བསྒོམ་པ་མ་གཏོག་
པ། །མཐོ་དམན་ལས་ལ་མ་འཇུག་ཅིག ཅེས་པ་དང་། སྤྲོས་བྲལ་དེ་གོམས་པས་ཀློང་དུ་གྱུར་པས་རྒྱུ་འབྲས་ཐམས་ཅད་སྟོང་
ཉིད་དུ་ཞུགས་པས་ཕད་ཚེ་རོག་པོ་དང་ར་རོག་པོ་གཉིས་ལ་ཁྱད་པར་མེད་པར་འགྲོ་ནས། རྒྱུ་འདི་ལ་འབྲས་བུ་འདི་འབྱུང་མི་ཤེས་

པས་གཞན་གྱི་ཚོགས་དཔོན་ལ་སོགས་པ་མི་བསྐུལ་པ་ཡིན། ཅེས་གསུངས་པས་རྩ་བ་རྟོགས་པའི་ངང་ལ་རྩེ་གཅིག་དུ་དྲིལ་
པས་གནད་ཟབ། འགྲོ་དོན་དང་གཡེང་བ་བྱས་ན་གཞན་ལ་ཕན་ཐོགས་མེད། རང་གི་ཉམས་རྟོགས་ལ་སྐྱེད་མི་ཐོན་པའི་སྟེང་
དུ་ལྔ་མའི་རྟོགས་ཚུལ་དེ་གོ་ཡུལ་དུ་ལུས། ཉོན་མོངས་པ་དང་རང་ཁར་སོང་། རྟོགས་པ་སྔར་སྐྱེས་པ་དེ་ད་ལྟ་མི་ཤི་བའི་མིང་ལ་
བཟུང་ནས་དགྲ་བོ་སྡིག་པ་ལྟར་བདག་དུ་བཟུང་ནས་ང་རྒྱལ་བྱེད་ཅིང་གཞན་ཁྱད་དུ་བསད་པས། ཕྱི་མ་ངན་སོང་དུ་འགྲོ་བས་སྤྲོས་བྲལ་
ཀྱི་སྐབས་སུ་གཡེང་བ་གཞན་དོན་བྱེད་པ་བདུད་ཀྱི་བར་ཆད་ཡིན་པར་གསུང་སྟེ། ༈  དམ་པས། བདུད་ཀྱི་འཇུག་པ་དང་པོ་བྱ་
བྱ་བ་ཡིན། རང་ཆུ་ནང་དུ་འཇུག་ནས་གཞན་སྐམ་སར་བཏོན་པ་གང་འོང་། སྐབས་འདིར་རང་གིས་འཕེལ་བ་ཆད། གཞན་ལ་ཕན་

༄༅། །མི་ཐོགས་པས་གཟབ་འཚལ། ༈  ཡང་དམ་པས། །བསྒྲུབ་པའི་དུས་སུ་གཞན་དོན་བྱར་མི་རུང་། །དགེ་
སྦྱོར་འཕེལ་བ་ཚད་དོ་དིང་རི་བ། །རང་དོན་མ་ཐུབ་གཞན་དོན་མི་འབྱུང་བས། །ཐོག་མར་བསྒྲུབ་པ་གྱིས་ཤིག་དིང་རི་བ། །འཁྲུལ་
པའི་སྣང་བ་འདྲིས་སླ་བསླུ་བ་ཡིན། །གོ་བ་རྗེས་སུ་སྐྱོལ་ཅིག་དིང་རི་བ། ༈  པད་མས། །མངོན་ཤེས་མེད་པར་གཞན་དོན་མི་འབྱུང་
བས། ཐོག་མར་བསྒྲུབ་ལ་བརྩོན་འགྲུས་རིམ་ལ་བསྐྱེད། ༈  ཇོ་བོ་རྗེས། །དང་པོ་རང་ཉིད་མ་ཐུལ་ན། །གཞན་དག་ཅི་ལྟར་
ཐུལ་བར་ནུས། ༈  སྨར་པས། །ཁྱོད་རང་རྒྱུད་སློབ་མར་མི་ཉན་པར། །གཞན་གྱི་སློབ་དཔོན་བྱེད་པ་དེ། ལམ་རྒྱུས་མེད་
པའི་ས་ཕྱོགས་སུ། །ལོང་བས་ལོང་བ་ཁྲིད་པ་འདྲ། །རང་སེམས་རང་གིས་མ་རྟོགས་པར། །གཞན་སེམས་ངོ་སྤྲོད་བྱེད་པ་

དེ། །དམུས་ལོང་ཆེ་ཆུང་གཅིག་ལ་གཅིག །ཟླ་བའི་ཁ་དོག་བསྟན་པ་ཡིན། །རང་སེམས་རང་གིས་མ་ཐུལ་བར། གཞན་
ལ་ཆོས་བཤད་བྱེད་པ་དེ། །གདོན་གྱིས་བཟུང་བའི་ནད་པ་ལ། །རིམ་གྲོ་མཛེ་བོས་བྱེད་པ་ཡིན། རང་སེམས་སྐད་ཅིག་མི་གནས་
པར། །གཞན་ལ་གདམ་ངག་སྟོན་པ་དེ། །ཟུང་ཟད་བརྒྱག་ཟད་སྐྱེས་བུ་ཡིས། །བྲག་ལ་ས་བོན་འདེབས་པ་ཡིན། །ལར་སྙིང་
ནས་བྱང་ཆུབ་བསྒྲུབ་འདོད་ན། །འདུ་འཛིན་མ་ཞུགས་དབེན་པ་བསྟེན། །བསྒྲུབ་པའི་བར་ཆད་སློབ་མ་སྤང་། ༈  རྒྱུད་རང་
བྱུང་བདེ་བ་ལས། །རང་ཉིད་མི་ཤེས་གཞན་སྒྲོལ་བ། །རུ་ཏྲའི་སྒོར་ལྟུང་རྟག་དུ་འཁོར། ༈  ཡེ་ཤེས་མཁའ་མཉམས་ལས། །རང་
སེམས་ཆོས་སྐུར་མ་རྟོགས་པར། །མདོ་རྒྱུད་མང་པོ་བཤད་ཤེས་ཀྱང་། །རུ་ཏྲའི་སྒོར་ལྟུང་རྟག་དུ་འཁོར། ༈  ཡང་དགོན་པས། རོ་གཅིག་

༄༅། །མ་ཤར་ན་འགྲོ་དོན་རྒྱ་ཆེན་པོ་མི་འབྱུང་སྟེ། བྱུང་ཡང་ལོག་འཚོ་གཅིག་དུ་ཤོར་བ་ཡིན། ཅེས་གསུང་པས། ཕྱི་
འདོད་ཡོན་གྱི་སྤྲོས་པ། ནང་ཉོན་མོངས་ཀྱི་ཞེན་པ། བར་དུ་གོ་ཡུལ་དང་རྟོགས་སྙམ་གྱི་འཛིན་པ་ཕྲ་རགས་གང་བྱུང་སྐད་ཅིག་
མ་རང་ཐོག་ན་གཅུན་ཤིང་མྱོང་སྣང་ཕྲ་མོ་གང་བྱུང་རང་གི་གཤིས་ཐོག་ན་ཆོད་དགོས། དེ་ཡང་སྐད་ཅིག་མ་རང་དེ་ཆོད་པས་སྟོང་
པ་དེ་རང་རྒྱུ་འབྲས་སུ་ཤར་བས། ༈  པད་མས། ཆགས་ན་ལྷ་ལ་ཆགས་ན་ཡང་འཁོར་བ། འཛིན་ན་ཆོས་ཉིད་དུ་འཛིན་ན་ཡང་
འཁྲུལ་པ། རྟོག་ན་དབྱིངས་སུ་རྟོགས་ཀྱང་རྣམ་རྟོག ༈  བརྒལ་ལན་ལས། རང་དང་སྣང་སྲིད་དབྱེར་མེད་དུ། རྟོགས་
ནས་བློ་ཡུལ་མ་ཟད་ན། །བདག་གིས་བློ་ཡུལ་བྱས་པ་ཡི། །ཉམས་ལེན་ཐམས་ཅད་རང་ཉིད་འཆིང་། ༈  དམ་པས། །གང་

ལ་ཞེན་པ་ཡོད་ན་དེ་ཡང་འཆིང་། །ཅིས་ཀྱང་དགོས་པ་མེད་དོ་དིང་རི་བ། ཅེས་གསུངས་པས་བློ་ཡུལ་དུ་བྱུང་ཚད་ཀྱི་མྱོང་སྣང་
ལྟ་སྒོམ་གྱི་ཁས་ལེན་དང་། གང་ཤར་ལ་དྲན་པས་ཟིན་ན་སྟོང་ལྷང་ལྷང་འགྲོ་བའི་བདེ་ཆ་ཕྲ་མོ་དེ་རང་ངོས་བཟུང་ནས་སྐད་ཅིག་མ་རང་ 
ཐོག་ན་གཅུན་པས་ཡིད་བྱེད་ཀྱི་གཏད་སོ་མེད་ན་ལྟ་བསྒོམ་གྱི་ཁས་ལེན་སྟོང་པས་ཐེ་ཚོམ་འོང་སྟེ། ༈ འོད་ཟེར་བླ་མས། འདིའི་
སྐབས་སུ་ཡོན་ཏན་ཅི་སྐྱེས་སྐྱོན་དུ་མཐོང་བ། ངས་རྟོགས་ཟེར་ནས་འདི་རྟོགས་གྱི་ཁས་ལེན་ཡོན་ཏན་གྱི་རྟགས་འོད་གསལ་
མངོན་ཤེས་རྫུ་འཕྲུལ་ལ་སོགས་ཡོན་ཏན་ཡོད་པར་བཤད་པ་ང་ལ་འོང་རྒྱུ་མི་འདུག ལུས་ངག་གིས་དགེ་སྦྱོར་ཡང་མེད་པར་ཐ་
མལ་སྟོང་འདུག་འདི་འདྲ་ཅང་འོད་ངམ་སྙམ། དེ་ཉམས་རང་ནས་ཤེས་འགྱུའི་རགས་འགྱུ་ཡིན། སྤྱིར་རགས་འགྱུ་ལ་རགས་པར་

༄༅། །འདོན། དེའི་ངང་ནས་ཕྲ་འགྱུ་ལ་ཕྲ་ངར་འདོན། ཕྲ་འགྱུའི་ཕྲ་བ་ཇེ་དག་ཇེ་ཟད་བཞིན། དེ་ཡང་བློ་དྲན་པས་
ངར་འཛིན་རྒྱུ་མེད་ཀྱང་འདིའི་སྐབས་སུ་འཁྲུལ་ཞིག་གི་བཏང་སྙོམ་ཕྲ་རགས་དེ་འོང་ནས་ད་སྤྱོད་ལམ་འགྲོ་འདུག་ཉལ་གསུམ་མི་གནོད་
པ་འདྲ་བ་འོང་བས་སྔར་གྱི་རྩེ་གཅིག་གི་དབེན་པ་དང་གཅུན་ལུགས་ལྟ་ལྟངས་རྣམས་ཡིད་ཀྱིས་མི་ཚོར་བར་ཇེ་ལྷོད་ལ་ཤོར་བའི་
ཉེན་ཡོད། དེ་ཤོར་ལམ་གོང་མའི་ཕྲ་དབྱིངས་ཇེ་ཕྲ་ཇེ་ཟད་ནམ་མཁའ་གཏེར་བཞིན་ཐོན་དཀའ་བ་དང་། ཟག་མེད་ཟུང་འཇུག་གི་ཕྲ་དབྱིངས་
གལ་ཆེ་བ་རྣམས་ད་གཟོད་ཐོན་དགོས་པ་མ་ཐོན་ན། སྦྱང་དཀའ་བའི་ཕྲ་བ་མངོན་དུ་གྱུར་བའི་གདེང་། རྩེ་མོའི་སྐྱོན་རྣམས་འདི་
ཡན་ཆད་ལ་འཆར་ཞིང་དག་དགོས། ཅེས་གསུང་པས་གང་ཤར་སྐད་ཅིག་མའི་སྟེང་དུ་རྔོ་རུས་འཕྲོད་པའི་གཅུན་ཐམས་གལ་

ཆེ། དེ་ཡང་སྤྲོས་བྲལ་ཆུང་དུ་ནས་ཆེན་པོའི་བར་དུ་སྔ་མའི་རགས་པ་ཆོད་པ་ལྟར་ངོ་བོ་དེ་ད་གཟོད་མཐོང་འདུག་སྙམ་པ་ཡང་
ཡང་འོང་། ཅི་ལྟར་བྱུང་བ་བཞིན་གཅུན་པས་རག་པ་ཆོད་པའི་ངང་ལ་མི་ཀློད་ནས་དེ་བས་ཀྱང་གཅུན་པས་གོང་མའི་ཕྲ་བ་སློང་ཞིང་
ཆོད་པས་སྤང་བྱ་སྟོང་ཐུབ་པ་མིན། དེ་ཐུབ་ན་ད་གཟོད་སྤྲོས་བྲལ་ཆེན་པོར་སྣང་སེམས་ཀྱི་འཆར་ལུག་མྱོང་ཐོག་ན། ༈  རྒོད་ཚང་
པས། སྤྲོས་བྲལ་ཆེན་པོ་ཕྱི་ནང་གི་ཆོས་ལ་སྒྲོ་འདོགས་ཆོད་པ་ནི། སྣང་བ་སེམས་སུ་ཤར་བས་ཕྱིའི་སྒྲོ་འདོགས་ཆོད། སྔར་
སྣང་ཐོག་འདི་མ་བདེ། བདེ་ཡང་རིག་ཐོག་དུ་བདེ་ལ་ཉམས་ལེན་ཡང་རིག་ཐོག་དུ་བྱེད་པ་སྟེ། དེ་ཡང་སྣང་བ་སེམས་སུ་ཤེས་
སེམས་རང་སྟོང་དུ་ཤར་བས་ཡང་ཕྱལ་གྱིས་འགྲོ། སྣང་བས་སྟོང་བའི་གོ་མི་ཆོད། སྟོང་པ་ལ་བསྐྱལ་བའམ། སྟོང་པ་ལ་

༄༅། །སྒོམ་གྱི་གཙོ་བོར་བྱེད་པ་གཅིག་འོང་། ཅེས་པ་དང་། ཡང་འདིའི་དུས་སུ་ཉིན་པར་བསྒོམ་ལ་རྒྱུད་
ཆད། རྨི་ལམ་དུ་འཛིན་པ་དམ་དུ་མ་འདུག་པ་དེ་ལ་རྗེས་ཤེས་རྟོགས་པར་འཆར་བ་ཟེར་ཏེ་འདི་ཡན་ཆད་དྲན་པ་ལ་དབང་ཐོབ་པ་ཟེར། །
བསྒོམ་སྐྱེ་བདག་པོ་མེད་པར་མ་སོང་བར་བསྒོམ་ན་དུས་ཐམས་ཅད་དུ་འབྲལ་བ་མེད་པ་འོང་། མཚན་མོ་རྟོག་པ་འོང་བ་ཡང་
གཉིད་ཀྱི་དྲན་འདུན་ཉམས་པ་ཡིན། ཡུལ་རྐྱེན་དྲག་པོས་དཀྲུགས་པའི་དུས་སུ་རྗེས་ཤེས་སུ་འགྲོ་བ་ཡང་དྲན་པ་རྐྱེན་དབང་
དུ་འགྲོ་བ་ཡིན། དེས་ན་དྲན་པ་གལ་ཆེ་སྟེ། དྲན་པ་མ་ཡེང་ཅེས་གསུང་། ངོ་ཤེས་དང་མ་བྲལ་ཅེས་བྱ། རང་
སྟོང་དུ་ཤར་ཅེས་བྱ། དོན་ལ་གཅིག་པ་ཡིན། ཅེས་གསུང་པས་སྤྲོས་བྲལ་ཆུང་འབྲིང་ཆ་གསུམ་གྱི་སྐས་འདིར་ལྟ་བ་

རྟོགས་པའི་དུས་ཡིན་པས་ཆུང་ངུ་ལ་ཡང་། རྣམ་རྟོག་ཆོས་སྐུར་རྟོགས། འབྲིང་པོའི་དུས་སུ་ཡང་རྣམ་རྟོག་ཆོས་སྐུར་རྟོག །
ཆེན་པོའི་དུས་སུ་ཡང་རྣམ་རྟོག་ཆོས་སྐུར་རྟོགས། དྲན་པས་གང་ཟིན་ལ་སྤང་བླང་མི་དགོས་པར་ཆོས་སྐུར་ཤར་བ་ཡིན་ཏེ། མདོ་
རྒྱུད་གང་མཐོང་གོ་བས་མདོ་རྒྱུད་དགེ་བའི་བཤེས་གཉེན་དུ་ཤར་བ་སྟེ། ༈  པད་མའི་བཞི་རིམ་དུ། བཀའ་བསྟན་ཆོས་མན་
རྣམས་བླ་མ་དགེ་བའི་བཤེས་གཉེན་དུ་འཆར་ཞིང་མཐོང་། ངེས་ཤེས་སྐྱེ། དངོས་འཛིན་མཚན་མའི་ཆོས་ལ་ལྡོག་
ཡང་དག་པའི་ཆོས་ལ་ངེས་ཤེས་སྐྱེ། སྔགས་ཀྱི་དགའ་བ་བཞི་ལས་མཆོག་ཏུ་དགའ་བ་སྐྱེ། ཕྱི་ཕར་ཕྱིན་ལྟར་ཀྱི་མཐོང་ལམ་
མཚན་ཉིད་པ་བདེན་པ་མཐོང་བའི་ཡོན་ཏན་རྒྱུད་ལ་སྐྱེ།  རང་སེམས་སྒྱུ་མ་ལྟ་བུ་རྨི་ལམ་ལྟ་བུའི་རྟེན་འབྲེལ་བསྒྲིགས་ཤེས། །

༄༅། །བླ་མ་དྲིན་ཐོབ་པ་དེ་སངས་རྒྱས་ལོངས་སྐུར་མཐོང། ཅེས་པ་དང་། ཡང་སྤྲོས་བྲལ་ཆེན་པོ་རྩལ་རྫོགས་
པ་ཙམ་ན། སྣང་བ་ཐམས་ཅད་སྟོང་པར་ཤེས་ཤིང་ཆགས་ཞེན་ཆོད་པས་ཉོན་མོངས་པའི་སྒྲིབ་པ་དང་། འཁོར་བར་མི་ལྡོག བདུད་
བཞི་ལས་ཕུང་པོའི་བདུད་བཅོམ་པར་གསུང་། ཅེས་གསུང་བས་སྐབས་རེར་བཀའ་བསྟན་ཆོས་ཟབ་མོ་ལ་བལྟས་ནས་རྒྱུ་འབྲས་ཀྱི་འབྱུང་
ཚུལ་སྐད་ཅིག་མའི་སྟེང་དུ་ཡོད་པ་སྤྲོས་པ་དང་བྲལ་བ་དེ་ཉིད་རྒྱུ་འབྲས་སུ་ཤར་བའི་གནད་ལ་བསམ། བདུད་ཀྱི་བར་ཆད་བླ་མའི་
མོས་གུས་གཡེལ་བའམ། ལོག་ལྟ་སྐྱེ་བ་སྲིད། དེ་སྐྱེས་ནི་ཉམས་ལེན་འོང་མི་སྲིད་པས་མོས་གུས་གནད་དུ་བསྣུན་ནས་རྩེ་གཅིག་ 
དུ་བསྒོམ་པ་གལ་ཆེ། དེ་ལ་ཡང་གང་ཤར་སྐད་ཅིག་མ་རང་ཐོག་ན་རྡོ་རུས་འཕྲོད་ནས་རང་རིག་ཡུལ་མེད་དུ་ཧྲིག་གེ་བ་འདི་སྤྲོས་

བྲལ་ཀྱི་མཉམ་བཞག་ཡིན། དེས་སྤང་བྱ་སྤང་ཞིང་བསྒྲུབ་བྱ་མངོན་དུ་བྱེད་ནུས་པ་ཡིན། མཉམ་བཞག་སངས་རྒྱས་ཀྱི་ཡེ་ཤེས་
དང་ཁྱད་མེད་ཟེར་བའི་དོན་ཡང་དེ་ཡིན། ཕལ་ཆེར་གསལ་སྟོང་དུ་ཤར་བ་དེ་རྩེ་གཅིག་གི་མཉམ་བཞག་ཡིན་པ་སྤྲོས་བྲལ་གྱི་ཉམས་
གྱི་ཆ་རྗེ་ཤེས་ཡིན། དེ་བས་ཉམས་ཐོག་ཏུ་མི་ཀློད་པར་སྐད་ཅིག་མའི་སྟེང་དུ་གོང་ལྟར་གཅུན་པ་གལ་ཆེ། སྦྱང་དཀའི་ཕྲ་གནད་
མ་ཆོད་པར་དུ་རགས་པ་ཇེ་ཇེ་ཆོད་པ་ལྟར་ངོ་བོ་དེ་ད་གཟོད་མཐོང་འདུག་སྙམས་པ་ཡང་ཡང་འོང་། ཕྲ་གནད་ངོས་ཟིན་ནས་ཆ་ཤས་རེ་
ཆོད་པས་དྲན་འཛིན་གྱི་རྩོལ་བ་ཇེ་ཆུང་དུ་སོང་བ་ལྷར་རྩོལ་མེད་ཡིན་དེས་བསམ་པ་ཡང་ཡང་འོང་། འདིའི་སྐབས་སུ་ཅི་ལྟར་ཕྲ་
ཡང་སྐད་ཅིག་མ་སེམས་བསྒོམ་གྱི་གོ་མི་ཆོད་པར་ངོས་བཟུང་དགོས། ཕྲ་བ་ཐམས་ཅད་རང་གསལ་དུ་ཤར་ཡང་། ཅུང་ཟད་རག་པ་

༄༅། །དང་ངོས་བཟུང་ནས་སྐད་ཅིག་མའི་འཆར་སྒོ་སྟོང་བར་འགྲོ་དགོས་པའོ། ༈  ད་ནི་རྣལ་འབྱོར་གསུམ་པ་རོ་
གཅིག་ལ། རོ་གཅིག་དང་སྤྲོས་བྲལ་གཉིས་ཀྱི་ཁྱད་པར་ཕྱིན། སྣང་བ་ཟུང་དུ་ཚུད་མ་ཚུད་ཡིན། ཅེས་གསུང་པས། སྟོང་ཐོག་
ན་ཉམས་ལེན་བྱེད་པ་སྤྲོས་བྲལ། སྣང་སྟོང་གཉིས་མེད་རོ་གཅིག དོན་དམ་བདེན་པ་སྤྲོས་བྲལ། བདེན་གཉིས་དབྱེར་མེད་རོ་གཅིག
རིག་སྟོང་སྤྲོས་བྲལ། སྣང་སྟོང་རོ་གཅིག ཀ་དག་སྤྲོས་བྲལ། ཀ་དག་ལྷུན་གྲུབ་དབྱེར་མེད་རོ་གཅིག རྫོགས་རིམ་སྤྲོས་བྲལ། །
བསྐྱེད་རྫོགས་རོ་མཉམ་རོ་གཅིག དེ་ལ་སོགས་པ་གཉིས་ཆོས་ཐམས་ཅད་གཉིས་མེད་དུ་རོ་གཅིག མཐའ་བྲལ་ལྷུན་གྲུབ་ཀྱི་དགོངས་དོན་ 
མ་འདྲེས་ཡོང་རྫོགས་ཀྱི་གནས་ལུགས། གཞི་དོན་ཅི་ལྟ་བ་བཞིན་འདིར་རྟོགས་པ་ཡིན། གཞུང་ལམ་ཆེན་པོར་བསླབས་ནས་དུས་གསུམ་

སངས་རྒྱས་ཐམས་ཅད་དང་། བགྲོད་པ་གཅིག་པའི་ལམ། རོ་གཅིག་གི་རྟོགས་པ་འདི་ཡིན་ནོ། གསང་སྔགས་དང་བསྟུན་ན་མ་
སྐྱེས་མི་འགག་དབྱེར་མེད་སྤྱོད་ཡུལ་དང་བྲལ་བ་དོན་དམ་པ་ལྷག་པའི་ཆོས་སྐུ་ཆེན་པོ་ཕྱག་རྒྱ་སྤྲོས་པ་མེད་པའི་དགོངས་པ་ཡིན། དེ་ལའང་
ཕྱག་རྒྱ་གཅིག་སྤྲོས་ཚོམ་བུ་ཚོགས་སྒྲུབ་གསུམ་རོ་གཅིག་ཆུང་ངུ་ས་བདུན་པ། །རོ་གཅིག་འབྲིང་པོ་ས་བརྒྱད་པ། ཚེས་རྣམ་གཉིས་
གསང་སྔགས་ཀྱི་མཐོང་ལམ། རོ་གཅིག་ཆེན་པོ་ས་དགུ་པ། ཀུན་གཞི་མ་གཏོགས་པའི་རྣམ་ཤེས་ཚོགས་བདུན་གཏན་ལྡོག་ཡིན། 
འོན་ཀྱང་འདི་རྣམས་ལ་འཇམ་གཅོད་དང་རྩུབ་གཅོད་ཀྱི་ཁྱད་དང་། སྦྱང་བ་ཡུན་རིང་ཐུང་གིས་ཁྱད་རྣམས་ཡོད་པར་ཤེས་དགོས། འདིར་
ཉམས་མྱོང་གསང་ཁྲིད་ཀྱི་སྐབས་ཡིན་པས་ཡི་གེ་མང་དོགས་པའི་ཕྱིར་མ་བྲིས་སོ། སྤྲོས་བྲལ་ཆེན་པོའི་རྟོགས་པ་དེ་ཞེན་པ་མེད་

༄༅། །པར་བསྐྱང་བས་རོ་གཅིག་གི་རྟོགས་པ་སྐྱེ་སྟེ། སྔ་མས་གང་ཤར་ངོས་བཟུང་བས་གཏད་ཡལ་དུ་སོང་བའི་
སྤྲོས་པ་དང་བྲལ་བ་དེ་བདེ། མ་བྲལ་བ་དེ་མི་བདེ་བའི་གཉིས་འཛིན་དེ་དག་ནས་གང་ཤར་གཉུགས་མ་མ་བཅོས་པའི་ཤེས་པ་སྐད་
ཅིག་མའི་འགྲོས་སུ་ཤར། སྤྲོས་བྲལ་མ་བྲལ་དང་སྟོང་མི་སྟོང་ལ་སོགས་པའི་ཕྱོགས་རིས་མེད་པར་རིག་པ་སྐད་ཅིག་མ་འདི་སྣ་ཚོགས་སུ་
ཤར་ཡང་ངོ་བོ་རིག་པ་སྐད་ཅིག་མར་གོ ༈  ། རྒོད་ཚང་བས། རོ་གཅིག་ཆུང་ངུ་འཁོར་འདས་གཅིག་དུ་འདྲེས་སྟེ། སྣང་བ་སྣ་ཚོགས་
སུ་ཤར་བ་ལ་འཛིན་པ་ཞུགས་པ་ལ་འཁོར་བ་ཟེར། འཛིན་པ་རང་སར་དག་པ་ལ་མྱ་ངན་ལས་འདས་པ་ཟེར་བས། འཛིན་པ་དང་འཛིན་
མེད་གཉིས་ཀ་མིང་རྐྱང་དུ་སོང་སྟེ་འཁོར་འདས་གཉིས་སུ་མེད་པར་རྟོགས། སྣང་བ་སྟོང་པར་མི་འདོད། སྟོང་པ་སྣང་བར་མི་འདོད། 

སྣང་སྟོང་ཐ་དད་དུ་མི་འདོད། སྣང་སྟོང་གཅིག་ཏུ་མི་འདོད་དེ། མ་འགགས་པའི་སྣང་བ་འདི་ལ་སྣང་བར་འཛིན་པའི་དངོས་འཛིན་ཀྱང་
མེད། སྟོང་པར་ཞེན་པའི་སྟོང་འཛིན་ཀྱང་མེད་པར་སྣང་སྟོང་རོ་མཉམ་གཉིས་སུ་མེད་པར་རྟོགས། དེ་བཞིན་དུ་བདེ་སྡུག་ལ་སོགས་
པ་གཉིས་ཆོས་ཐམས་ཅད་རོ་མཉམ་ལྷན་ཅིག་སྐྱེས་པར་ཤར་བ་སྟེ། གང་ཤར་གྱི་སྣང་བ་སོ་མ་ལ་དགའ་སྒྲུབ་དང་བྲལ། སྣོང་སྟོང་
ཕྱོགས་ཞེན་གི་ཕྱོག་རིས་མི་དགོས་པར་བསྒོམ་དུ་ཤར། ཅེས་གསུངས་པ་ནི་རོ་གཅིག་གི་རྟོགས་པ་ཡིན། དེའི་དུས་སུ་སྣང་སེམས་
གཉིས་སྐད་ཅིག་མའི་སྟེང་དུ་ངོ་བོ་དབྱེར་མེད་པ་དེ་རྟོགས་པས་སྣང་སེམས་གཅིག་དུ་འདྲེས་པས། སྣང་བ་མ་འགགས་པ་འདི་
སེམས་ཀྱི་མཚན་ཉིད་ཡིན་པར་རྟོགས་པས། སྣང་ཐོག་ན་བདེ་གསལ་མི་རྟོག་པ་གསུམ་ངོས་བཟུང་ན། མིག་གིས་གཟུགས་མཐོང་བ་ལྟ་བུ་ལ་

༄༅། །གཟུགས་འཛིན་གྱི་རྟོག་པ་མ་སྐྱེས་པས་མི་རྟོག་པ། དེ་ཉིད་རྟོག་མེད་རང་གསལ་དུ་རང་ངོ་ཤེས་པས་གསལ་བ། དེ་ལ་འཛིན་
པའི་རྩོལ་བ་མེད་པས་བདེ་བ། དེ་གསུམ་སྣང་རིག་སྐད་ཅིག་མའི་སྟེང་དུ་དབྱེར་མེད་པ་དེ་མཐར་ཕྱིན་པས་སྐུ་གསུམ་མངོན་དུ་བྱེད་པའོ། དེས་
ན་རྟོགས་པའི་ངོ་བོ་ལ་ཆེ་ཆུང་ཡོད་པ་མིན། རྟོགས་པ་དེ་རྩལ་ཇེ་ཇེ་རྫོགས་པས་སྤང་བྱ་སྤང་བས་ན་རིམ་པ་ནི་གསུམ་དུ་ཡང་མ་ཟད། སྣང་
སེམས་སྐད་ཅིག་མའི་སྟེང་དུ་དབྱེར་མེད་རང་ངོ་ཤེས་པ་དེ་རོ་གཅིག་གི་རྟོགས་པ་ཡིན། དེ་རྟོགས་ནས་ཆེན་པོའི་བར་དུ་སྤྲོས་བྲལ་ཆུང་ངུ་ནས་
ཆེན་པོའི་བར་དུ་རིག་ཐོགས་དུ་འོང་བ་བཞིན་གཅིག །སྣང་བ་རང་ཁ་མའི་སྟེང་དུ་རོ་གཅིག་གིས་ངོ་བོ་དེ་དག་མཐོང་འདུག སྔ་མའི་རྟོགས་པ་
དེ་ཇེ་ཇེ་གོམས་ཤིང་བརྟན་པ་ལྟར་དེ་སྔ་ཉམས་མྱོང། ངོ་བོ་རང་དེ་ད་མཐོང་བ་རེད་བསམ་པ་ཡང་ཡང་འོང་། ༈ དེ་ལ་རིན་ཆེན་གླིང་པས། 

སྣང་སེམས་དབྱེར་མེད་ཉམས་ཡིན་ཏེ། །རོ་གཅིག་དུ་རྟོགས་ན་རྟོགས་པ་ཡིན། ཅེས་གསུངས་པས་སྔ་མ་སྤྲོས་བྲལ་ཀྱི་སྟོང་ཞེན་སྣང་བ་
ཏ་ལ་ཤར་བ་ངོས་བཟུང་བས་སྟོང་པར་ཤར་བའི་འཛིན་པ་དག་པས་སྣང་སེམས་གཉིས་མེད་དུ་ལམ་མེ་བ་འདི་ཉམས་ཡིན། དེའི་ངང་ནས་
སྣང་བ་སྣ་ཚོགས་པ་འདི་རིག་པ་སྐད་ཅིག་མའི་ངོ་བོར་རོ་གཅིག་པར་རྟོགས་པ་འདི་རོ་གཅིག་གི་རྟོགས་པ་ཡིན། ༈ ཡང་དགོན་པས། དེ་ལྟར་
སྤྲོས་བྲལ་གྱི་རྟོགས་པ་དེ་སྐྱོང་བ་ལས། སྣང་སྲིད་འཁོར་འདས་ཀྱི་ཆོས་ཐམས་ཅད་སྤྲོས་པ་དང་མ་བྲལ་མེད། སྟོང་མི་སྟོང་མེད་པར་
བསལ་བཞག་གམ། དགག་བསྒྲུབ་མེད་པར་རང་སར་རང་གྲོལ་ཤིང་རང་རིག་པས་སྣང་བ་དུ་མར་སྣང་ཡང་རྟོག་པ་སྐད་ཅིག་མའི་ངོ་བོར་
རོ་གཅིག་པས་དུ་མ་རོ་གཅིག་གི་རྣལ་འབྱོར་སྟེ། དེ་ལ་རོ་གཅིག་ཆུང་ངུ་འཁོར་འདས་གཅིག་དུ་འདྲེས་པ་སྟེ། སྣང་བ་དང་སྟོང་པ་དོན་

༄༅། །དམ་དང་ཀུན་རྫོབ་བསྐྱེད་རིམ་དང་རྫོགས་རིམ་ལ་སོགས་པའི་གཉིས་ཆོས་ཇི་སྙེད་པ་ཐམས་ཅད་རྟོགས་པ་
གཅིག་གི་ངོ་བོར་དབྱེ་བས་ཟུང་འཇུག་མངོན་དུ་གྱུར། ཅེས་དང་། ཡང་ད་རུང་དེ་རང་ལ་འཛིན་པའམ་ངེས་ཤེས་ཀྱི་ཆ་འདྲེས་པའམ། 
འདྲེས་པའི་མྱོང་བ་ངེས་ཤེས་ཀྱི་དྲི་མ་ཅུང་ཟད་གཅིག་འདུག་པ་ནི་རོ་གཅིག་ཆུང་ངུ་ཡིན། ཅེས་པ་དང་། སྣང་སེམས་གཅིག་དུ་
རྟོགས་པ་ལ་རྟོགས་བྱ་རྟོགས་མཁན་གཅིག་དུ་འདྲེས་པའི་ངེས་ཤེས་དེ་ཉམས་ཡིན་པས་དང་པོ་རྟོགས་པའི་དགའ་ཚོར་ཞིག་འོང་རིང་ལ་
ཆུང་ངུ་ཡིན། རྟོགས་པའི་ངང་ལ་ཇེ་ཇེ་གོམས་པས་ངེས་ཤེས་ཀྱི་འཛིན་ཆ་དག་པོ། །རྒོད་ཚང་བའི་བཞི་རིམ་དུ། རོ་གཅིག་ཆུང་
ངུར་འཁྲུལ་སྣང་ཕྲ་མོ་བྱ་བ་རྨི་ལམ་དུ་རྐྱེན་དྲག་པོས་དཀྲུགས་པའི་རྗེས་ལ་ངོས་ཟིན་ཙ། དག་བྱ་དག་བྱེད་མེད་པའི་ཚོགས་དྲུག་གི་སྣང་

བ་ལ་དགག་བསྒྲུབ་མེད་པར་རྗེས་ཤེས་ཀྱི་འདྲ་བ་གཅིག་ལ་ཟད་པ་མི་འདུག་སྟེ། དྲི་ལན་འདི་ལས་མེད་རོ་གཅིག་གི་མཉམ་རྗེས་
འཛིན་མི་འཛིན་ཡིན། རོ་གཅིག་ལ་རྨི་ལམ་དུ་འཛིན་པ་ཕྲ་མོ་འཇུག་མི་འཇུག་ཡིན། སྣང་དུས་ན་ཀར་ཀར་བའི་མི་བདེ་བ་དམ་དུ་མ་འོང་། 
ཅེས་གསུང་བས་དེ་ལྟར་རོ་གཅིག་རྟོགས་པ་དང་མཉམ་རྗེས་འདྲེས་པ་ཡིན་ཏེ། མཉམ་བཞག་གི་དུས་སུ་གཉིས་ཆོས་གཉིས་མེད་དུ་
ཀྲུང་དེ་བ་ལ་གཉིས་འཛིན་གྱི་དྲི་མ་མེད་པར་གནས་ལ། རྗེས་ཤེས་ལ་སྣང་སྟོང་གཉིས་མེད་དུ་རང་ངོ་མ་ཤེས་པར་སྟོང་པ་ཕྱོགས་གཅིག་
དུ་ཏལ་འགྲོ་བ་དེ་རོ་གཅིག་གི་རྗེས་ཤེས་སྟོང་པར་སྐྱེ་བྱ་བ་ཡིན དེ་ལ་སྟོང་འཛིན་ཡོད་པས་ཉམས་གྱི་དྲི་མའོ། སྤྲོས་བྲལ་དུས་སུ་སྟོང་
པ་སྐྱེ་མེད། དེའི་ངང་ལ་གཉུག་བསྲིད་པ་ལ་རོ་གཅིག་གི་རྟོགས་པ་ཤར་བ་དང་སྔ་མའི་མཉམ་བཞག་དེ་རྗེས་ཤེས་སུ་བུད་པ་ཡིན། རྟོགས་

༄༅། །པའི་ངོ་བོ་བེམ་རིག་གཉིས་སུ་མེད་པ་དེའི་ངང་ལ་གནས་པ་དེ་འདིའི་མཉམ་བཞག་ཡིན། དེ་ཇེ་ཇེ་བརྟན་པ་
ཐོབ་པ་དང་སྟོང་ཉམས་དང་སྒྱུ་མ་ལྟ་བུར་སྣང་བ་ཐམས་ཅད་དག་དགོས་པའོ། ༈ །ཞང་གི་ལམ་མཆོག་དུ། །རོ་གཅིག་རྣལ་འབྱོར་
ཤར་དུས་སུ། །རང་གི་སེམས་ཀྱི་མཚན་ཉིད་རྟོག །རང་སེམས་སྤྲོས་བྲལ་ཆོས་སྐུ་ལ། །འཁོར་འདས་དུ་མ་ཤར་བ་རྟོགས། །
རྣམ་པར་རྟོག་དང་མི་རྟོག་དང་། །སྣང་དང་སྣང་མེད་གནས་པ་དང་། །མི་གནས་སྟོང་དང་མི་སྟོང་དང་། །གསལ་དང་མི་གསལ་
སྣ་ཚོགས་དང་། །འོད་གསལ་ཆོས་སྐུར་རོ་གཅིག་པས། །ཆོས་སྐུ་མིན་པའི་སྣང་མ་མཐོང་། །འོད་གསལ་མིན་པའི་རྟོག་མ་མཐོང། །
དེ་ལྟར་རོ་མཉམ་རྟོགས་པ་དེ། །ཡིད་ཀྱིས་ཟིན་པའི་དུས་ཚོད་དུ། །རྣལ་འབྱོར་གསུམ་པའི་མཉམ་བཞག་ཡིན། །གཉུགས་

མའི་ཡིད་ཀྱིས་ཟིན་གྱུར་ན། །མཆོད་རྒྱུག་ལབ་ལོབ་སྨྲས་གྱུར་ཀྱང་། །མཉམ་བཞག་ངང་ལ་གནས་པ་ཡིན། །གཉུགས་མའི་ཡིད་
དང་བྲལ་གྱུར་ན། །མལ་དུ་བསྒོམ་ཡང་རྗེས་ཤེས་ཡིན། ཅེས་པ་དང་། ཡང་དག་རོ་གཅིག་དུས་ཀྱི་རྗེས་ཐོབ་འདི། །དྲན་པས་ཟིན་
ཚེ་ཆོས་སྐུར་ཤར། །མ་ཟིན་ཨ་འཐས་ཡང་ཡུད་ཙམ། རིན་ཆེན་གླིང་པས། །མཉམ་བཞག་ནམ་མཁའ་ལྟ་བུ་སྟེ། །རྗེས་
ཐོབ་སྔ་མ་ལྟ་བུ་འཆར། དྭགས་པོས། རོ་གཅིག་བུ་རམ་གྱི་གཟུགས་དང་འདྲ་སྟེ། བུ་རམ་ལ་རིགས་དྲུག་གི་གཟུགས་བྱས་ཀྱང་
བུ་རམ་དུ་རོ་གཅིག་པ་ཡིན་བཞིན། །རོ་གཅིག་དུས་སུ་རྟོགས་པ་ཅི་བྱུང་ཡང་སྒོམ་དུ་ལྷན་གྱིས་འགྲོ་བ་དེ་ལ་རོ་གཅིག་ཟེར་བ་ཡིན། སེམས་
ཀྱི་མཚན་ཉད་རྟོགས་པ་བྱ་བ་ཡིན། ཅེས་གསུངས་པས། རྟོགས་པའི་ངང་ལ་ཇེ་ཇེ་གོམས་པས། ངེས་ཤས་ཉམས་གྱི་ཡུལ་འཛིན་

༄༅། །ཇེ་ཇེ་དག་ནས་རྗེས་ཤེས་སྐབས་རེར་སྒྱུ་མ་ཤར། སྐབས་རེ་རྐྱེན་ཐོག་དུ་ཨ་འཐས་ཡང་ཡུད་དུ་འོང་བ་ཡང་། 
ཇེ་ཇེ་དག་ནས་འོང་། རིག་པ་དྭངས་བའི་དུས་དང་། །རྐྱེན་མེད་དགེ་སྦྱོར་འཕེལ་བའི་དུས་སུ་དེ་རྩོལ་མེད་དུ་འོང་བསམ་པ་འོང་། །
ཡང་རྐྱེན་སྣང་རུང་ཟད་དང་འཕྲད་རྩ་རྩོལ་བས་མཉམས་སུ་ལེན་དགོས་ངས་གཉིས་འཛིན་ད་རུང་བཟུང་དྲན་བྱུང་སྙམ་པ་ཡང་འོང་། །
དེ་ལྟར་གང་བྱུང་ངོས་བཟུང་ཞིང་རྩོལ་མེད་དུ་བསྐྱངས་བས་ཇེ་ཇེ་གོམས་པ་ལྟར་ཕྲ་བ་རང་གསལ་དུ་ཤར། དེའི་ངང་ལས་གཉུག་
བསྲིད་ཤིང་བཅུན་པས། རགས་པ་ལ་ངོ་ཤེས་ཀྱི་རྩོལ་བ་མི་དགོས། དེ་ལྟར་ཡུན་རིང་གཅུན་པས། དྲན་འཛིན་
གྱི་རྩོལ་བ་ཡུལ་བུད་ནས་རྟོགས་མཁན་འདྲེས་པའི་མྱོང་བ་དག་པས་རོ་ཅིག་འབྲིང་པོ་སྟེ། ཡང་དགོན་པས། རོ་གཅིག་འབྲིང་

པོར་གཟུང་འཛིན་ཀྱི་རྩ་བ་རྦད་ཀྱིས་ཆོད་པ་ནི། རྟོགས་པ་དེ་ཇེ་བརྟན་དུ་སོང་བ་དང་། རྟོགས་བྱ་རྟོགས་མཁན་དུ་མ་རོ་གཅིག་
ཏུ་འདྲེས་པ་དང་། འདྲེས་པའི་ཡུལ་འཛིན་རྩ་བ་ནས་དག་པས། བེམ་པོ་ཕྱི་རུ་མ་ལུས་རིག་པ་ནད་དུ་མ་ལུས་པར་སྣང་སེམས་
གཅིག་ཏུ་ཀྲོང་ངེ་བ་དེ་རོ་གཅིག་འབྲིང་པོ་ཡིན། ཡིད་ལ་མི་བྱེད་པ་མཚན་ཉིད་པ་དེ་གཟོད་མངོན་དུ་གྱུར་བ་ཡིན། རྒོད་ཚངས་པས། 
རོ་གཅིག་འབྲིང་པོ་བཟུང་འཛིན་གྱིས་རྩ་བ་རྩད་ཀྱིས་ཆོད་པ་ནི། འཛིན་པ་ཡུལ་ལ་བརྟེན་ནས་སྐྱེ་བ་ལ། ཡུལ་ཐམས་ཅད་
གཉུག་མ་རང་གསལ་དུ་ཤར་ཏེ། བཟུང་བའི་ཡུལ་འཛིན་ཀྱིས་ཤེས་པ་དང་བྲལ། འཛིན་པ་ཡུལ་ཐོག་དུ་ཆོད་པས་ཤེས་
པ་གཅིག་གི་འགྲོས་སུ་ཐམས་ཅད་ཤར། གཟུགས་ཉིད་རང་མི་རྟོག་པར་ཤར་བས་གཟུགས་ཐོག་དུ་ཆོད། དེ་བཞིན་དུ་སྒྲ་ལ་སོགས་

༄༅། །པ་ཡང་འགྲེས། འདི་ཡན་ཆད་མྱོང་བ་བརྟན་དུ་སོང་བའི་རྟོགས་པའི་ངོ་བོ་ན་འཕར་རྒྱུ་མེད། རོ་གཅིག་
འབྲིང་པོའི་རྗེས་སྣང་གཉིས་སྣང་སྒྱུ་མ་ལྟ་བུ་བྱ་བ་རྨི་ལམ་གྱི་དུས་སམ། དེ་ལས་གཞན་ཡང་རུང་སྟེ། ཡང་དག་གི་དྲན་པ་ཡང་
མ་ཡེད་ཞོར་ལ་འཛིན་པའི་གཉིས་སྣང་ཕྲ་མོ་སྒྱུ་མ་དེ་ཡང་ཡུང་འོང་བ་དེ་ཡིན། ཅེས་གསུངས། རོ་གཅིག་ཆུང་དུ་ཉམས་ཡིན། 
འབྲིང་པོ་འདི་རྟོགས་པ་ཡིན་པས། བེམས་རིག་གཉིས་མེད་དུ་རྟོགས་པའི་མཉམ་བཞག་ལ་བེམ་པོ་ཕྱིར་མ་ལུས་པ། རིག་པ་
ནང་དུ་མ་ལུས་པར་ཡུལ་མེད་དུ་ལྷང་ངེ་གནས་པ་ཡིན། དེ་ཡང་ཆེ་འབྲིང་དུ་ཕྱེ་བ་ཡང་། རྟོགས་པ་ཤར་ནས་རྩལ་མ་རྫོགས་ཀྱི་
བར་དུ་རྐྱེན་སྣང་སྤང་བྱ་རིམ་བས་ཆོད་པའི་དབང་ཐོབ་ལ་ཕྱེ་བ་ཡིན། དང་པོ་རྐྱེན་མེད་དུ་ས་རང་གསལ་ལ་ཤར་ཡང་། རྐྱེན་ཐོག་ནས་

རྩོལ་བའི་ངོས་བཟུང་དགོས། དེ་ལ་བཟུང་དྲན་དང་རྩོལ་མེད་ཀྱི་དྲན་པ་གཉིས་ལས། མྱོང་ཐོག་ཏུ་ངོས་བཟུང་བ་དེ། རྒོད་ཚང་
པས། དྲན་པ་སྐྱེ་དུས་སུ་ཡང་འདུག་སྙམས་པའི་རྗེས་ལ་དགེ་སྦྱོར་རྒྱུད་ཐོག་ཏུ་ཡེད་འོངས་བ་དེ་བཟུང་དྲན་ཡིན་ཏེ། སྔར་འཛིན་ 
བཞུགས་པའི་རྟགས་ཡིན། རྟོག་འཛིན་དེ་མེད་པར་དྲན་པ་ཉིད་ཉམས་ལེན་དུ་སྐྱེ་བ་དེ་རྟོགས་ཆོས་ཡང་དག་གི་དྲན་པ་བྱ་བ་ཡིན། སྔར་
ངེས་ཤེས་ཀྱིས་མ་ཟིན་ཀྱང་འཛིན་པ་མ་ཞུགས་པའི་རྟགས་ཡིན། ཨོ་རྒྱན་པས། བཟུང་དྲན་གྱི་དུས་སུ་སེམས་ཚོགས་དྲུག་གང་
གི་སྟེང་དུ་ཤར་ཡང་དྲན་འཛིན་ངེས་ཤེས་ཀྱི་ཁ་ལོ་མིག་གིས་བྱས་ནས་ཁ་ལོ་མིག་གིས་སྒྱུར་པ་ཡིན། དེ་ཡང་དྲན་པས་བཟུང་པ་དང་། 
ཚོགས་དྲུག་གི་འཆར་སྒོ་དེ་དྲན་པར་ལངས་ནས་འཆར་སྒོ་སྔ་མ་དེ་སྟོང་འགྲོ་བ་ཡིན་མོད། རྩོལ་མེད་དྲན་པའི་ངོ་བོ་མཐོང་པ་དང་། །

༄༅། །དྲན་འཛིན་གྱི་ཁ་ལོ་མིག་གིས་བསྒྱུར་བ་དེ་མེད་པར་ཚོགས་དྲུག་གང་དང་གང་གི་སྟེང་དུ་ཤར་བའི་དུས་སུ། །
སོ་སོ་རང་གི་རྩལ་ཐད་ཀར་རང་རིག་རང་གསལ་དུ་འཆར་བ་ཡིན། ཅེས་དང་། ཡང་རིག་ཐོག་རང་དུ་དེ་གཉིས་ཀ་ཁྱད་པར་ལ་ཚོད་མ་
འཐུང་བའི་དུས་སུ་བཟུང་དྲན་ལ་རྩོལ་དང་བཅས་པའི་དྲན་པ་མིག་གིས་བདག་བྱས་ཏེ། །ཕོར་བའི་སྟེང་ཚོད་མའི་ནང་ང་རུ་ལམ་
མེ་འོང་། སྐབས་རེ་ཚོད་མའི་གྲོ་བ་ལ་ལྕེ་ཐོག་ཏུ་ལ་འཁྲུག་པ་རེ་འགྲོ། ཡང་ཚོད་མའི་སྟེང་དུ་ལམ་མེ་འོང་། ཞེ་གཏིང་དུ་ཚོད་
མའི་རེ་སྒོམ་དུ་ཤར་བ་ཡིན། སྒོམ་བྱུང་བ་ཡིན་སྙམ་པ་གཅིག་འོང་བ་ཡིན། རྩོལ་མེད་ཀྱི་དྲན་པ་ལ་མིག་གིས་བདག་བྱས་པའི་
མཁན་པོ་དེ་བུད་ནས་རྩོལ་བ་དང་བྲལ་བའི་ཤེས་པ་ཡུལ་ལ་འཇུག་པས། དང་པོ་ཚོད་མ་རྔུབས་པའི་ཉམས་དང་། དེ་ནས་མཆུ་

དང། ལྕེ་ལ་རེག་བྱ་ཚ་བའི་ཉམས་དང་། དེ་ནས་ལྕེ་ཐོག་ནས་རོ་མྱོང་བ་ཞིམ་མི་ཞིམ་གྱི་ཉམས་དང་། དེ་ནས་གྲེ་བར་བཏུང་བའི་རེག་བྱའི་
ཉམས་དང་། དེ་ནས་ལྟོ་བར་ལྷུང་བའི་ཉམས་རྣམས་ལ་རིམ་པར་རིམ་བར་རྩོལ་བ་དང་བྲལ་བའི་དྲན་པ་ཡུལ་དུ་ཧྲིག་གེ་རྗེན་ནེ་ལམ་ལམ་
པ་གཅིག་འོང་བ་ཡིན། ཅེས་གསུངས། བཟུང་དྲན་སྤྲོས་བྲལ་ཡིན་པས་གང་ཤར་གྱི་སྐད་ཅིག་མ་དེ་རང་གསལ་དུ་མི་ཤར་བར་རང་ངོ་ཤེས་
དགོས་པ་འོང་། རྩོལ་མེད་རོ་གཅིག་ཡིན་པས། གང་ཤར་དེ་སྐད་ཅིག་མ་སོ་མ་རང་གསལ་དུ་ཤར་བས། སྐད་ཅིག་མ་སྔ་མ་
དེས། ཕྱི་མ་ངོ་ཤེས་སུ་ལང་བ་ལ་ལྟོས་མི་དགོས་པ་ཡིན། དེ་ཡང་དང་པོ་རྟོགས་ནས་ཕྱིས་རྩལ་མ་རྫོགས་བར་དུ་རྒྱུད་ཐོག་ཏུ་ཉོན་
མོངས་པ་ཕྲ་རག་ལ་ཆོད་ཚུལ་གྱི་རིམ་པ་ཡིན་པས། ཨོ་རྒྱན་པས་དཔེར་བྱས་པ་ནི། དཔེར་བརྗོད་པ་ཡིན་པས། སྦུད་དྲའི་རི་

༄༅། །རྩེར་གཟིམ་ཁང་མཐོང་བར་བྱས་ཀྱང་གོ་བདེ་བར་འོང་། དེ་རོ་གཅིག་གི་རྣལ་འབྱོར་དང་འདྲ་ཞིང་རྩོལ་མེད་དྲན་པའི་ངོ་
བོ་མཐོང་བ་ཡིན། དེ་ནས་དེ་རིང་གླང་འཁོར་དུ་སླེབ་པའི་ལམ་དེ་ཡང་གོམ་པའི་སྤྲིང་བསྐྱེད་ཀྱིས་ས་བཅད་དགོས། དེ་ཡང་གླང་འཁོར་གྱི་
ཤེར་སྣང་གི་སྦུད་ཏྭའི་གཟིམ་ཁང་མཐོང་བ་སྟེ། དེ་ཡང་ཁྲ་བོ་ལ་ཐོག་ནས་མཐོང་བའི་གཟིམ་ཁང་བས་གསལ་དུ་སོང་སྟེ་ད་རུང་ལེགས་
པོར་མ་མཐོང་ཡོན། དེ་ནས་ཏོག་ཐོག་དུ་སླེབ་པའི་བར་གྱིས་ཆ་དེ་ཡང་གོམ་པའི་སྤྲིད་བསྐྱེད་ཀྱིས་བཅད་དགོས། དེ་ཡང་གླང་འཁོར་ནས་
མཐོང་བའི་གཟིམ་ཁང་པས་གསལ་ཡོད་ད་དུང་ལེགས་པོར་མ་མཐོང་ཡོད། དེ་ནས་གང་སེར་དུ་སླེབ་པའི་ལམ་དེ་ཡང་གོམ་པའི་སྤྲིད་
བསྐྱེད་ཀྱིས་བཅད་དགོས། དེར་ཡང་རྟོགས་ཐོག་ནས་མཐོང་བའི་གཟིམས་ཁང་བས་གསལ་དུ་སོང་སྟེང་དུང་ཡང་ལེགས་པོར་མ་

མཐོང་ཡོད། དེ་ནས་གང་སེར་དུ་སླེབ་པའི་ལམ་དེ་ཡང་གོམ་པའི་སྤྲིད་བསྐྱེད་ཀྱིས་བཅད་དགོས། དེ་ཡང་གང་སེར་ནས་མཐོང་བའི་
གཟིམས་ཁང་བས་གསལ་དུ་སོང་སྟེ་ད་རུང་ཡང་ལེགས་པོར་མ་མཐོང་ཡོད། དེ་ནས་གོང་ཆུང་ངུ་སླེབ་པའི་ལམ་དེ་ཡང་གོམ་པའི་སྤྲིད་བསྐྱེད་
ཀྱིས་བཅད་དགོས། དེ་ཡང་བན་མཁར་ནས་མཐོང་བའི་གཟིམ་ཁང་པས་གསལ་དུ་སོང་སྟེ་ད་རུང་ཡང་ལེགས་པོར་མ་མཐོང་ཡང་། དེ་
ནས་ཕྱག་འཚལ་སྒང་དུ་སླེབ་པའི་ལམ་དེ་ཡང་གོམ་པའི་སྤྲིད་བསྐྱེད་གྱིས་བཅད་དགོས། དེ་ཡང་གོང་ཆུད་ནས་མཐོང་བའི་གཟིམ་
ཁང་བས་གསལ་དུ་སོང་སྟེ་ད་རུང་ཡང་ལེགས་པོར་མ་མཐོང་ཡོད། དེ་ནས་གཟིམས་ཁང་གི་སྒོ་དྲུང་དུ་སླེབ་བའི་དུས་སུ་སྤུར་ཏྲ་ལེགས་
པོར་མཐོང་བ་ཡིན། དེའི་དུས་སུ་རྩོལ་མེད་དྲན་པའི་རྩལ་རྫོགས་པས་རྐྱེན་རྟོག་པ་ཐམས་ཅད་རང་གསལ་དུ་ཤར་བས་སྣང་བ་ཟུར་དུ་མི་ལུས་

༄༅། །པར་ཟུང་དུ་ཚུད་པས། འདི་ནས་རོ་གཅིག་གི་ཁས་ལེན་བྱེད་པས་ཆོག་པ་མིན། ངོ་བོ་མཐོང་ནས་འདིའི་བར་ལ་
རོ་གཅིག་ཆེ་འབྲིང་ཆུང་གསུམ་རྣམ་དབྱེ་ཚོ་འོང་པ་སྟེ། ཡང་དག་གི་དྲན་པའི་ངོ་བོའི་མཐོང་བས་ཉོན་མོངས་པ་རང་ཚོམ་ལ་འགྲོ་དེ་མ་སོང་ན་
རོ་གཅིག་ཆེ་འབྲིང་ཆུང་གསུམ་ཡང་ག་ན་འོང་། ཅེས་གསུང་པས་ས་འཚམས་གོམ་པས་བཅད་དགོས་པ་ལྟར། རོ་གཅིག་གི་ངོ་བོ་
མཐོང་མྱོང་ཚོར་གྱི་རྟོག་པ་ཐམས་ཅད་རིམ་པར་བཅད་པས་ཇེ་ཇེ་རྩལ་རྫོགས་པས་རོ་གཅིག་ཆེན་པོར་སླེབ་པ་སྟེ། ༈ རྒོད་ཚང་བས། །
རོ་གཅིག་ཆེན་པོ་སྣང་ཞིང་སྲིད་པའི་ཆོས་རྣམས་སྐྱེ་མེད་ཀྱི་ངང་དུ་ཞི་བའམ་དག་པ་ནི། སྔར་གྱི་དེ་ཀ་མྱོང་བ་བརྟན་དུ་སོང་ནས་སྣང་བ་
མ་འགག་པ་འདི་ལ་བདེན་འཛིན་དག་པས། གཉིས་སུ་མེད་པའི་རྟོག་པ་དེ་ཉིད་ཉིན་མཚན་འཁོར་མོར་འོང་། མཚན་མོ་རྨི་ལམ་འགག་པར་

པར་འདོད་པར་འདུག་སྟེ། གཉིས་འཛིན་གྱི་སྣང་བ་དེ་ནི་འགག། དེ་ལ་འཁོར་འདས་ལ་སོགས་པའི་སྣང་ཚད་རྟོགས་པ་དེའི་ངོ་བོར་ཤར་
ནས། གཉིས་འཛིན་གྱི་སྣང་བ་རྒྱུན་ཆད། དངོས་འཛིན་མེད་པའི་རྗེས་སྣང་སྒྱུ་མ་ཙམ་གཅིག་ཡོད། ༈ ཡང་དགོན་པས། རོ་
གཅིག་ཆེན་པོ་སྣང་སྲིད་ཀྱི་ཆོས་ཐམས་ཅད་སྐྱེ་མེད་ཀྱི་ངང་དུ་ཞི་བ་ནི། རོ་གཅིག་གི་རྟོགས་པ་དུ་མའི་སྣང་བར་ཤར་བས། འཁོར་འདས་
ཀྱི་ཆོས་ཐམས་ཅད་རྟོགས་པ་དེའི་དངོས་གཞིར་གནས་པ་ནི་རོ་གཅིག་དུ་མ་ཅེས་པ་ཟབ་རྒྱས་དབྱེར་མེད་ཀྱི་དོན་རྟོགས་དེ། དེ་ལ་འཁོར་
འདས་ཀྱི་ཆོས་ལ་རང་ས་ནས་སོ་མ་ཉམས་མདོག་མ་བསྒྱུར་བར་ཅི་ལྟར་གནས་པ་དེ་རང་རྟོགས་པའི་ངོ་བོར་འདུག་པ་ལ། །དེ་ལ་བསལ་
བཞག་གམ་བྲལ་ཐོབ་བམ། གཉེན་པོས་བཅོས་རྒྱུ་སྤུ་རྩེ་ཙམ་ཡང་མ་རྙེད་པ་ནི་རོ་གཅིག་ཆེན་པའོ། འབྲི་གུང་བས། །དུ་མ་རོ་གཅིག་

༄༅། །ཆེན་པོ་ལ། །སྟོང་པ་ཉིད་ཀྱི་ཕྱོགས་རིས་དག ཅེས་པས། གང་ཤར་གྱི་སྣང་བ་འདིའི་སྟེང་དུ་ཤར་ནས་
རྨི་ལམ་དུ་འདྲེས་པར་གསུང་། དེ་ཡང་ཉིན་པར་དྲན་པ་མ་ཡེང་བ་ལ་ལྟོས་མི་དགོས་པ་དང་རྨི་ལམ་དུ་འོང་བར་གསུང་། དྲན་པས་བཟུང་
དགོས་དུས་ཡང་སྔོན་གྱི་སྦྱང་བ་དང་འདུན་པ་དྲག་ན་སྦྲོས་བྲལ་དུས་སུ་ཡང་འོང་ལ། རྩ་ངན་པ་གཅིག་ལ་རོ་གཅིག་ཆེན་པོའི་བར་དུ་
དྲན་པས་བཟུང་དགོས་པའང་། ཨུ་རྒྱན་པས་སྔོན་གྱི་སྦྱང་བ་གཙོ་བས་རྟོགས་པ་ཤར་མ་ཐག་ནི་འོང་བ་ཡང་སྲིད་ཅེས་གསུངས་པ། །
 རོ་གཅིག་འབྲིང་པོ་ཡན་ཆད་ནས་འོང་བར་གསུངས་སྟེ། ༈ ཡེ་ཤེས་གསང་བའི་རྒྱུད་ཕྱི་མ་ལས། །ཉིན་པར་དང་ནི་རྨི་ལམ་གྱི། 
འཁྲུལ་བའི་བག་ཆགས་མ་དག་པར། །ས་བརྒྱད་ལ་ཡང་མི་གནས་ན། པད་མ་ཅན་ལ་སྨོས་ཅི་དགོས། །དམ་པས་ལྟ་བ་མངོན་དུ་

གྱུར། །སྣང་བ་ལམ་དུ་སློང་། ༈ མི་ལས། །སྣང་དང་སྟོང་པ་ཁྱད་མེིད་ན། ལྟ་བ་ཀློང་དུ་གྱུར་བ་ཡིན། །ཉིན་དང་མཚན་མོ་ཁྱད་མེད་
ན། །བསྒོམ་པ་ཀློང་དུ་བྱུང་བ་ཡིན། །སྐྱིད་སྡུག་ལ་ཁྱད་མེད་ན། སྤྱོད་པ་ཀློང་དུ་གྱུར་བ་ཡིན། སངས་རྒྱས་དང་སེམས་
ཅན་མེད་ན། འབྲས་བུ་ཀློང་དུ་གྱུར་པ་ཡིན། །ཞེས་གསུངས་བས། སྣང་བ་ལམ་དུ་སློང་བ་ནི། རོ་གཅིག་གི་རྟོག་པ་ཤར་དང་
འོང་བ་ཡིན། སྣང་སྟོང་གཉིས་དང་ཉིན་མཚན་ལ་ཁྱད་མེད་པ་ནི། རོ་གཅིག་ཆེན་པོ་རྩལ་རྫོགས་པའི་དུས་ཡིན། དེ་བས་འདིའི་
དུས་སུ་སེམས་ཀྱི་མཚན་ཉིད་རྟོག་པས་ལྟ་བ་མངོན་དུ་གྱུར་བའི་དུས་ཡིན། །དེ་ཡང་སྣང་བ་གུ་མ་ཉམས་པའི་སྟེང་དུ་བདེ་མི་བདེ་གང་བྱུང་
རིམ་པས་ཆོད་ནས་བྲལ་ཐོབ་དང་བསལ་བཞག་མ་དགོས་པར་གསུངས་སྟེ། ༈ ཡང་དགོན་པས། རོ་གཅིག་ཆེན་པོ་གང་ཤར་གྱིས་ཆོག་པ་

༄༅། །ཡིན་པས་བྲལ་ཐོབ་གཉིས་ཀ་མེད། གང་ཤར་གྱི་སྣང་བ་ལ་བཞག་དང་དགག་སྒྲུབ་མེད་པར་རང་སར་རང་ངོ་
ཤེས་པ་རོ་གཅིག་གི་རྟོགས་པ་ཡིན་དེ། ངོ་པོ་མཐུན་དེ་ལ་ངེས་ཤེས་ཀྱིས་ཐག་ཆོད་པའི་འཛིན་པ་འདྲེས་རྒྱུ་དང་འདྲེས་
པ་ཐག་རྒོད་ཆོད་པའི་དགག་བསྒྲུབ་ཀྱི་དྲི་མ་ཅུང་ཟད་ཅིག་འདུག་ན་རོ་གཅིག་གི་ཉམས་ཡིན་ངོ་བོ་མ་མཐོང་། སྣང་སྲིད་འཁོར་འདས་ཀྱི་
ཆོས་ཐམས་ཅད་ལ་གཉེན་པོས་བཅོས་རྒྱུ་གཅིག་ཀྱང་མེད་པར་རང་ས་རང་གིས་ཆོག་པས་དུ་མ་རོ་གཅིག་ཏུ་རྟོགས་ལ། རོ་གཅིག་གི་
རྟོགས་པ་དེ་དུ་མའི་སྣང་བ་ལ་དབང་བསྒྱུར་ནུས་ན་རྩལ་རྫོགས་པ་ཡིན། ཅེས་གསུངས་པས་རོ་གཅིག་ལ་ཡང་ངོ་བོ་མཐོང་མ་མཐོང་
རྩལ་རྫོགས་མ་རྫོགས། ཡོན་ཏན་སྐྱེས་མ་སྐྱེས་ལ་སོགས་པ་བསམ་གྱི་མི་ཁྱབ་པའོ། དག་པོ་ལ་རོ་གཅིག་གིས་དུས་སུ་ལུས་སྣང་

སེམས་གསུམ་འདྲེས་གསུང་བ་དེ་ཅི་ཚུགས་འདྲེས་པ་ལགས་ཞུས་པ་ལ། ཕྱག་དབུ་སྔས་ཀྱི་ཀ་བ་ལ་ཕྱལ་ཕྱལ་མཛད་ནས་དེ་འདི་
བཞིན་འདྲེས་པ་ཡིན་གསུང་། དེ་ལྟར་བྱུང་ན་ཡོན་ཏན་སྐྱེས་པ་ཡིན། ༈ ཡང་དགོན་པས། སྤྱིར་མཐོ་ཞིང་མཐོ་ཞིང་གཡང་
ཆེ། འཁྲུལ་ས་དང་འཁོར་ས་མང་དུ་ཡོད། སྤྲོས་བྲལ་དང་རོ་གཅིག་གི་རྟོགས་པའི་ངོ་བོ་རང་ལྡོག་ཙམ་གཅིག་སྐྱེས་ཀྱང་ཟབ་
མོའི་གནད་ནས་འཛིན་མ་ཤེས་ན་ཅི་འགྱུར་ཆ་མེད་དོ། ལར་བླ་མ་དང་གདམ་ངག་གལ་ཆེའོ། ༈ རྒོད་ཚང་བས། བསྒོམ་རོ་
གཅིག་སྐྱེས་པ་ལ་ཡང་འཕྲག་དོག་རྣ་བར་སྨྱུག་མ་བཙུག་པ་འདྲ་བ་འོང་སྲིད། ༈ དག་པོས། དུ་མ་རོ་གཅིག་གི་དུས་སུ་གོལ་ཡུལ་
སྤྱིའི་རྣམ་པ་དང་མ་འདྲེས་པར་ནང་དུ་མྱོང་བ་གལ་ཆེ། གསུང་པས་གང་ཤར་གྱི་སྣང་རིག་སོ་མ་རང་ཐོག་ན་མྱོང་དགོས། དེ་ལྟར་མ་བྱས་

༄༅། །པས་སྣང་སེམས་གཅིག་ཏུ་རྟོགས་པ་དེའི་ངང་ལ་ཀློད་ན་རྟོགས་པ་ཇེ་ཇེ་གོ་ཡུལ་དུ་ལུས་ནས། མཚོན་པ་རྟུལ་བའི་
ཞིང་དང་སེམས་ཅན་བྱ་བ་མ་གྲུབ་འདུག་སྙམས་ནས་མོས་གུས་མི་བྱེད། སེམས་ཅན་ལ་སྙིང་རྗེ་མི་བྱེད་པས་རོ་གཅིག་འདྲེས་པའི་
རྦ་ལ་གཡེང་ཞེས་པའི་འཁོར་ས་སྟེ། ༈ རིན་ཆེན་གླིང་པས། །འཁོར་འདས་རོ་གཅིག་གོ་ཡུལ་གྱིས། །མཆོད་པའི་གནས་
དང་སྙིང་རྗེའི་ཡུལ། །ལས་འབྲས་ཁྱད་དུ་མི་བསང་ལ། །ཐར་བའི་ལམ་ལ་བསྒྲོད་པར་འཚལ། ༈ ཡང་དགོན་པས། དུ་མ་
རོ་གཅིག་གི་རྟོགས་པ་སྐྱེས་པས་སྣང་སེམས་གཅིག་ཏུ་འདྲེས་པའི་དུས་སུ་གསོལ་བ་གད་བ་པ་དང་མོས་གུས་བྱ་བའི་ཡུལ་མ་རྙེད་པས་
ངེས་ཤེས་ཀྱི་རྟོགས་པ་དེའི་རྗེས་སུ་འབྲང་ན་ཉན་ཐོས་གྱི་གསེབ་ལམ་འགྲིམ་དོགས་ཡོད། རོ་གཅིག་འདྲེས་པའི་རྦ་ལ་གཡང་ཅེས་པའི་

འཁོར་ས་ཡང་དེ་ཡིན་ནོ། །ས་བདུན་པ་མན་ཆད་ན་ཉན་ཐོས་སུ་ལྡོག་པའི་སྐབས་ཡོད་པ་ཡང་དེ་ཡིན། རོ་གཅིག་ཆེན་པོའི་རྗེས་སྣང་ངོས་
འཛིན་པ་ལ། ༈ རྒོད་ཚང་བའི་བཞི་རིམ་དུ། གཉུག་མ་མ་བཅོས་པའི་ཤེས་པ་དེ། ཡེང་མ་ཡེང་གི་ཁྱད་པར་ལ་འཛིན་པ་ཡང་ཡུད་
དུ་ཤར་ཡང་། ཤེས་པ་སྔ་ཕྱི་གཉིས་འཛིན་དག་ནས། འདས་པ་དོན་སྤྱིའི་དྲན་ཡུལ་དུ་མི་གཅོད་པ་དེ། རོ་གཅིག་འབྲིང་པོ་ཡན་
ཆད་ཀྱི་གཉིས་སྣང་། འཆར་སྒོ་ཕྲ་མོ་རྣམས་ཉམས་ལེན་གྱི་ངང་དུ་དག་པའི་རྟགས་མ་གསལ་སྣང་དུ་སྟོང་པ་ཡང་ཡུད་འོང་བ་དེ་ལ་རོ་
གཅིག་གི་རྗེས་ཤེས་སྟོང་པར་ཤར་བ་ཟེར་ཏེ།དོན་ལ་གཉེན་པོའི་ལྷག་རོལ་ཡིན་པས་བསྒོམ་གྱི་མྱོང་ཚོར་དེ་ཡོད་རིང་ལ། དེ་ལ་སྟོང་པའི་
ཞེན་གཅིག་གྱང་ཤུགས་ལ་འོང་བས་གཉིས་སྣང་ཕྲ་མོ་མ་དག་པ་ཡིན།ཡང་མི་རྟོག་པའི་འཆར་སྒོ་སྣང་ཀྱང་མ་ངེས་མཉམ་རང་གསལ་

༄༅། །དུ་མ་ཤར་བས་དྲན་པ་ཡེང་མ་ཡེང་གི་ཁྱད་པར་བུམ་བྱས་པའི་འཆར་སྒོ་རྐྱང་པ། བདེ་གསལ་ཙམ་གྱི་མྱོང་
ཚོར་དམ་དུ་མ་འོང་སྟེ། སྤང་བྱའི་ལྷག་མ་ཡིན་པས་དེ་ཡོད་རིང་ལ། དེ་ལ་ལྟོས་པའི་དེ་མ་ཡིན་པའི་ཕྲ་མོ་གཅིག་ཀྱང་ཤུགས་
ལ་ཡོད་པས་རོ་གཅིག་ཆེན་པོའི་སྒྱུ་མ་ཕྲ་མོ་བྱ་བ་དེ་མུ་འདོད་པ་ཡིན། ཅེས་གསུང་པས། གཉིས་སྣང་ཕྲ་མོ་བྱ་བ་འོག་མ་སྤྲོས་བྲལ་
ལ་ལྟོས་ན་ཕྲ་བ་ཡིན། གོང་མ་བསྒོམ་མེད་ལ་ལྟོས་ན་རགས་པ་ཡིན་པས། དེ་གཅོད་པ་ལ་རྩོལ་མེད་ཀྱི་དྲན་པ་སྐད་ཅིག་ཀྱང་མ་
ཡེང་པ་གལ་ཆེ། གཉུགས་མའི་ཤེས་པ་ཡུལ་མེད་དུ་ལྷང་ངེ་བ་དེའི་ངང་ལ། སྐད་ཅིག་ཀྱང་མ་ཡེང་བ་ལ་གཉུག་བསྲིང་། རྐྱེན་ལ་
བསྲེ་བ་ཡང་རྐྱེན་བཟང་ངན་དང་འཕྲད་ཐོག་ཏུ། མྱོངས་ཚོར་ཀྱི་རྟོག་པ་ཕྲ་རགས་ཤར་བདེ་སྐད་ཅིག་མ་རང་ཐོག་ན་བཞག་ནས། དང་སར་

ཚོད་པ་ལ་རོ་སྙོམས་ཟེར། དེ་ལྟར་མིན་ན། རང་བཞིན་བཏང་སྙོམས་གྱི་ངང་དུ་འདུག་པས། ཕྲ་བ་བག་ལ་ཉལ་སློང་མི་ནུས་པ་ལ་
དགོངས་ནས། ༈ མཁན་ཆེན་པོས། །བསྒོམ་ལམ་ཆེན་པོར་བཏང་སྙོམས་འོང་། །གཉེན་པོ་སྐད་ཅིག་ཡེང་མེད་བྱ། །ཅེས་
གསུང་བའོ། ༈ མདོ་ལས། བྱང་སེམས་འཕགས་པས་བསྐལ་པ་གྲངས་མེད་གཅིག་དགོས་པར་གསུང་པ་ཕྲ་བ་དྲག་ནས་གཉུགས་
མ་མ་བཅོས་པའི་ཤེས་པ་རང་ས་ཟིན་དགོས་པ་ལ་དགོངས་པ་ཡིན། སྣང་སེམས་གཉིས་མེད་ཀྱི་ངང་དུ་ལྷན་ནེ་གནས་པ་དེ་ཉམས་
ཡིན། གང་ཤར་གཉུགས་མ་མ་བཅོས་པའི་ཤེས་པ། སྐད་ཅིག་མའི་ངོ་བོར་རོ་གཅིག་པར་རྟོགས་པ་དེ་རོགས་པ་ཡིན། དེའི་
ངང་ལ་བརྟན་པ་ཇེ་ཇེ་ཐོབ་པས་རོ་གཅིག་ཆེན་པོར་གཉིས་མེད་ཀྱི་རྟོག་པ་དེ་ཉིད་ཉིན་མཚན་འཁོར་མོར་འོང་བར་གསུང་པས། ཡང་

༄༅། །དག་གི་དྲན་པ་ཡེང་ན་ལུང་མ་བསྟན་དུ་ལུས། ཡང་དག་གིས་དྲན་པ་མ་ཡེང་ན་གང་ཤར་རང་གསལ་དུ་ཤར་བས་
དེའི་ངང་ལ་གཉུག་བསྲིང་ནས་རྟོག་པ་དང་དཔྱོད་པ་མེད་པའི་ཏིང་ངེ་འཛིན་བསྒོམ་པར་བྱའོ། ༈ ད་ནི་རྣལ་འབྱོར་བ་ཞི་བ་བསྒོམ་
མེད་ཀྱི་རྣལ་འབྱོར་ལ། རོ་ག་ཅིག་དང་ཁྱད་པར་ཕྱེ་ན་ཡང་དག་གི་དྲན་པ་འགྱེལ་མ་འགྱེལ་ཡིན། དྲན་པའི་བྱ་བ་ནམ་འགྱེལ་ཙ་བསྒོམ་
མེད་ཡིན་སྟེ། ༈ རྒོད་ཚང་བས། བསྒོམ་བྱ་བསྒོམ་བྱེད་དང་བྲལ་བར་རྟོགས་སྟེ། རོ་གཅིག་ཆེན་པོ་མན་ཆད་རྗེས་ཤེས་སྒྱུ་མ་ཙམ་གཅིག་
འཆར་བ་དེ་སྤང་པའི་ཆེད་དུ་རྟོགས་ཆོས་ཡང་དག་གི་དྲན་པ་ལ་མ་ཡེང་བ་ཙམ་དུ་སྐྱོང་དགོས་པ་ལ། འདིར་གཉིས་སྣང་ཕྲ་མོ་དེ་ཡང་དག་ནས་
མ་བསྒོམ་པར་བསྒོམ་ལས་གཡོས་པ་མེད་པར་ཤར་ཏེ་ཆེད་དུ་བསྒོམ་མི་དགོས། མཉམ་པར་བཞག་མི་དགོས་དྲན་པས་བཟུང་མི་དགོས་

པར་སྣང་བ་ཐམསས་ཅད་སྒོམ་དུ་ཤར་བ་དེ་སྒོམ་མེད་ཆུང་ངུ་ཡིན། འདིའི་དུས་སུ་རྗེས་སྣང་མི་རྟོག་ངོ་མ་ཤེས་བྱ་བ་གཅིག་འོང་བར་འདོད་
དེ། སྤང་བྱ་ཉོན་མོངས་པ་དང་རྣམ་པར་རྟོག་པ་རོ་གཅིག་མན་ཆད་དུ་དག་པས་མ་རིག་པའི་ལྷག་རོལ་ཀུན་གཞིའི་རྣམ་ཤེས་རྟོག་བྲལ་
ལུང་མ་བསྟན་དུ་གནས་པ་དེ་ཡེ་ཤེས་སུ་མ་སད་ཙམ་ལས་སོགས་པའི་ནུས་པ་མེད་པའི་སྤང་བྱ་རབ་ཆད་པོ། རྟོག་མེད་ངོ་མ་ཤེས་ཙམ་
གཅིག་ཡོད་སྟེ། མི་རྟོག་པའི་ཆ་ནས་སྒྱུ་མ་ལྟ་བུ། དུས་ཐུང་བའི་ཆ་ནས་སྐད་ཅིག་མ་རེ་འབྱུང་། དེ་རང་གི་ངོ་བོ་མི་རྟོག་པར་ཡོད་པས་
གཉེན་པོ་དགོས་སྟེ། རང་གསལ་དུ་མ་ཤར་བས་ཤེས་བྱ་ལ་བསྒྲིབ་པ་ཡིན། ཡང་རྟོག་མེད་ཀྱི་སྣང་བ་དེ་ས་བཅུའི་དབང་ཕྱུག་རྣམས་ཀྱི་
འཛིན་ཆ་ཕྲ་མོ་གཅིག་གི་སྣང་བ་ཡིན་པས། དེའི་གཤིས་སྣང་མི་སྣང་རྟོག་མི་རྟོག་ཐམས་ཅད་ལས་གྲོལ་སྟེ། ཤེས་བརྗོད་ཀྱི་ཡུལ་

༄༅། །ལས་འདས་པ་དེ་ས་བཅུ་པས་ཤེས་པར་བྱ་རྒྱུ་ཡིན་པས། རྟོག་མེད་ཀྱི་སྣང་བ་སྐད་ཅིག་མ་དེས་ཤེས་བྱ་ལ་སྒྲིབ་པ་ཡིན། །
རང་གསལ་དུ་ཤེས་བྱ་བ་ཤེས་བྱའི་བབ་དང་མཐུན་པར་རྟོགས་པ་ལ་ཟེར། རང་གསལ་དུ་ཤར་བ་བྱ་བ་འདི་རང་ཤར་རང་གྲོལ་བས་ཕྲ་བ་ཡིན། །
འདི་རང་སར་རང་ངོ་ཤེས་པས་སྐད་ཅིག་ཡིན། གཅིག་ཤེས་སྔ་མའི་རྐྱེན་གྱིས་ཕྱི་མའི་ཤེས་པ་རྟོག་མེད་དུ་ཤར་བ་ལ་ཟེར། ༈ ཡང་དགོན་
པའི་བཞི་རིམ་དུ། རྟོགས་པ་དེ་ལ་གོམས་པར་བྱ་རྒྱུ་མེད་པར་མངོན་དུ་གྱུར་པ་ནི་བསྒོམ་མེད་ཡིན། དེ་ལ་སྒོམ་མེད་ཆུང་ངུ་བསྒོམ་བྱ་སྒོམ་
བྱེད་དང་བྲལ་བ་ནི། བསྒོམ་མཁན་རྟོགས་མཁན་གྱི་མཁན་པོ་རྩ་བ་ནས་དག་པས། བསྒོམ་བྱ་སྒོམ་བྱེད་རྟོགས་བྱ་རྟོགས་བྱེད་ཤེས་བྱ་
ཤེས་བྱེད་ཀྱི་དྲན་འཛིན་གོམས་པར་བྱ་རྒྱུའི་ཉམས་ཀྱི་དྲི་མ་རྩ་བ་ནས་སངས་ཀྱིས་དག་པས། ཉིན་པར་གྱི་དུས་སུ་མཉམ་རྗེས་མེད་པར་ཡེང་མེད་

པར་ཤར་བ་ལ། མཚན་མོའི་དུས་སུ་ངོ་མ་ཤེས་སམ། འཛིན་པའི་དྲི་མ་དུ་མ་གཅིག་འདུག་ན་བསྒོམ་མེད་ཆུང་ངུའོ། ༈ རྒོད་ཚང་བས། །
ཉིན་པར་གྱི་དུས་སུའང་རྗེས་སྣང་སྒྱུ་མ་ཙམ་སྟོང་གསལ་དུ་མངོན་ཙམ་ཡུན་སེ་གོལ་བརྡབ་པའི་བར་ཙམ་རེ་བྱུང་ཡང་། དྲན་པས་བཟུང་བའི་
ཐ་སྙད་མེད་པར་དེ་ཉིད་རང་དག་ལ་འགྲོུ་བ་འོང་། ཅེས་གསུང་པས་ས་བཅུ་པ་དང་བསྒོམ་མེད་ཆུང་ངུ་མཉམ། ས་བཅུ་རྒྱུན་མཐའ་དང་
བསྒོམ་མེད་འབྲིང་པོ་མཉམ། བསྒོམ་མེད་ཆེན་པོ་སངས་རྒྱས་ཀྱི་ས་ཡིན་པས། ས་བཅུའི་རྟོགས་པ་བསྒོམ་མེད་ཆུང་ངུ་ཡིན། ཉམས་
རྟོགས་ཀྱི་དབྱེ་བ་མེད། རྟོགས་པའི་འཁོར་ཡུག་ཡིན་ཏེ། ༈ ཡང་དགོན་པས། ཉམས་རྟོགས་ཀྱི་དབྱེ་བ་མེད། རྟོགས་པའི་འཁོར་
ངོ་བོ་ལ་སྤང་རྟོགས་ཀྱི་མཐོ་དམན་ཅུང་ཟད་ལ་བསྒོམ་མེད་ཆུང་འབྲིང་ཆེ་གསུམ་བརྩི་བ་ཡིན། ཞེས་གསུངས་པས་བསྒོམ་མེད་ཆུང་ངུའི་སྐབས་

༄༅། །སུ༑ དྭགས་པོས་བསྒོམ་དུ་མེད་པའི་རྣལ་འབྱོར་གྱི་དུས་སུ་ཉམས་མྱོང་གི་རྩི་ལ་མ་འབྱར་པ་གལ་ཆེ། ཉམས་ལ་མ་ཞེན་པ་
གཅིག་དགོས། ཞེས་གསུང་པས་རྟོག་མེད་ངོ་མ་ཤེས་དེ་རོ་སྙོམས་ཀྱི་སྤྱོད་པ་ལ་སོགས་པས་དག་དགོས། དེ་དག་མ་ཐུབ་ན་བསྒོམ་མེད་
ཉི་མ་སྤྲིན་གྱིས་གཡོགས་བྱ་བ་ཡོན་ཏན་མཁྱེན་གཉིས་མི་ཤར་པའི་འཁོར་ས་ཡིན་ཏེ། ༈ ཡང་དགོན་པས། ཅི་སྙེད་པའི་མལ་ལ་
མི་ཤེས་པའི་ཟིལ་གཉིས་འཛིན་ཕྲ་མོ་དང་མ་བྲལ་བར་འདུག་ན། བསྒོམ་མེད་ཉི་མ་སྤྲིན་གྱིས་བཀབ་བྱ་བའི་འཁོར་ས་ཡིན་ཏེ་རྩལ་མ་རྫོགས་
ཕུང་པོ་ལྔ་དང་བྲལ་ཞིང་ལུས་ལུས་མེད། སེམས་སེམས་མེད། སྣང་བ་སྣང་མེད་དུ་རྒྱ་གསུམ་ལས་གྲོལ་བའི་ཀུན་གཞིའི་གནས་
སུ་དག་ནས་རྣམ་རྟོག་སྒོམ་དུ་ཤར། ཚོགས་དྲུག་དང་ཉོན་མོངས་པ་ཅན་གྱི་ཡིད་དག་ཀྱང་ཀུན་གཞི་ལ་ལུས་སེམས་སྣང་བའི་འཛིན་པ་

བག་ལ་ཉལ་ཕྲ་མོའམ། བདེ་གསལ་མི་རྟོག་པ་ལ་ཤེས་བྱའི་སྒྲིབ་པ་ཉམས་ཀྱི་དྲི་མ་འདྲ་མོ་གཅིག་འདུག་ན་རྣམ་རྟོག་སྒོམ་དུ་མ་ཤར། ༈ སྨར་
པས། བསྒོམ་མེད་གཤའ་མ་གཅིག་སྐྱེས་ན་གཉིད་འོད་གསལ་དུ་མི་ཚུད་མི་སྲིད། གཉིད་འོད་གསལ་དུ་མ་ཚུད་ན་རུང་བསྒོམ་དྲན་པས་
བཟུང་དགོས་པ་ཡིན་ཏེ། དེའི་གནད་ཀ་ཡང་དག་གི་དྲན་པ་དེ་ཉིད་ཀྱི་ཉམས་ཡིན། དྲན་པ་ལ་དྲན་པས་བཟུང་མི་དགོས་པར་བློ་འདས་
ཀྱི་དབྱིངས་སུ་ཡལ་ན་གཉིད་འོད་གསལ་དུ་མི་ཚུད་མི་སྲིད། ཚེ་འདིར་འཆར་བའི་བསྒོམ་མེད་མཐའ་ཐུག་གཅིག་སྐྱེས་ན་གཉིད་འོད་
གསལ་དུ་རྒྱུན་དུ་འོང་། །དྭགས་པོས་ཕག་མོ་གྲུབ་པ་ལ། བསྒོམ་དུ་མེད་པའི་རྣལ་འབྱོར་སྐྱེ་སྟེ། དེ་ལ་ཉམས་ནི་སྟོན་ཁའི་ཉི་
མའི་གོང་གི་ནམ་མཁའི་དཀྱིལ་བཞིན་དུ་ཅིར་ཡང་མ་གྲུབ་པ། གང་ཡང་མ་འགག་པ། ཅི་ལ་ཡང་མི་གནས་ལ། གང་དུའང་འདུ་འབྲལ་

༄༅། །མེད་ཡང་གནས་པར་བྱའོ། །དེའི་དུས་སུ་ངེས་པས་ཤེས་པ་གཅིག་སྐྱེ་ཏེ་ཐ་མལ་བའི་ཤེལ་པ་མ་བཅོས་པ་འདི། གྲ་མ་
ཆགས་ཟུར་མ་ཉམས་པ། རྒྱ་མ་ཤིག་པ་མ་བཅོས་མ་བསླད་པ་མ་འཕྲི་མ་བསྣན་པར་ཆོས་ཉིད་དུ་ལྷང་གིས་ཤར་བའོ། ༈ ཆོས་རྗེ་རྩང་
སྟོན་གྱིས། དམ་པའི་དྲུང་དུ་ཕྱིན་ནས། མདང་རྨི་ལམ་ཅི་བྱོན་ཞུས། ང་ལ་རྨི་ལམ་མེད། ངའི་སེམས་རྒྱུད་ནམ་མཁའ་བདེ་དང་
འདྲ། ཅེས་གསུང་པས། བསྒོམ་མེད་འབྲིང་པོ་ནི་ས་བཅུ་མཐའ་རང་དེ་ཡིན་པས་གཉུགས་མ་རང་ས་ཟིན་པའི་མཁྱེན་གཉིས་དབྱེར་
མེད་དུ་ཤར་ལ་ཁད་པ་སྟེ། ༈ ཡང་དགོན་པས། བསྒོམ་མེད་འབྲིང་པོ་རྩུབ་གྱུར་ཀྱི་རང་ས་ཟིན་པ་ནི། གཞི་ཐོག་ཏུ་འཐས་བུ་ཕྱིན།
སྐུ་གསུང་མ་དང་འཕྲད། ཡིན་ལུགས་ཡིན་བརྟེན་དུ་གྱུར་པས་ཉིན་མཚན་མེད། གཉིད་ལོག་མ་ལོག་མེད་པར་དྲན་པས་བཟུང་རྒྱུ་

གཏན་ནས་མེད་པར་མཉམ་བཞག་ཆེན་པོ་གཅིག་དུ་གར་པ་ལས། ཡེ་ཤེས་གྱི་རང་གྲིབ་ལ་མི་ཤེས་པ་ཟིལ་ཤེས་བྱའི་དྲི་མ་ཅུང་ཟད་དང་
བཅས་པ་ནི། བསྒོམ་མེད་འབྲིང་བའོ། ༈རྒོད་ཚང་བས། བསྒོམ་མེད་འབྲིང་པོ་ལྷུན་གྲུབ་ཀྱི་རང་ས་ཟིན་ནས་ཉིན་མཚན་མེད་པར་
མཉམ་བཞག་ཡེ་ཤེས་ཀྱི་འཁོར་ལོ་གཅིག་དུ་གྱུར་སྟེ།ཡེ་ཤེས་མཉམ་བཞག་དེའི་ཤུགས་འཕངས་ཀྱི་རྗེས་སྣང་མི་རྟོག་ངོ་མ་ཤེས་ཀྱི་
ཆ་ཕྲ་ཞིང་ཕྲ་བ་ཡུན་དུ་བཅད་ལོང་མེད་པར་རང་གསལ་དུ་ཤར་ཞིང་གྲོལ་བ་དེ་ལ་ས་བཅུ་རྒྱུན་མཐའ་ཁྱད་པར་གྱི་ལམ་ཟེར། རྒྱ་རས་ཀྱིས། 
ས་བཅུ་པ་དང་བསྒོམ་མེད་འབྲིང་པོ་མགོ་དོང་མཉམ་པ་ཡིན་ཏེ། །ས་བཅུའི་ནང་ནས་རྒྱུན་མཐའ་བསལ། །ལམ་ལྔ་ལ་སྤང་བྱ་དང་གཉེན་
པོ་ཐམས་ཅད་ཡོངས་སུ་རྫོགས་པས་བསྒོམ་ལམ་ཡོངས་སུ་རྫོགས་པ་ཡིན། ཅེས་གསུང་བའི་ཕྱིར་སྤྲོས་བྲལ་དང་པོ་ནས་ས་བཅུ་རྒྱུན་མཐའི་

༄༅། །བར་དུ་མཉམ་བཞག་ཐམས་ཅད་ཟག་མེད། རྗེས་ཤེས་ཐམས་ཅད་ཟག་བཅས་ཡིན་པས་རྒྱུན་མཐའི་དྲི་མ་མ་ཟག་པར་
དུ་བསྒོམ་དགོས་པའོ། །དེ་ལ་རྒྱུན་མཐའི་དྲི་མ་རྟོག་མེད་ངོ་མ་ཤེས་ཕྲ་མོ་དེ་སྤོང་པ་ལ། ༈ རྒོད་ཚང་པས། འདི་སྤོང་པ་ལ་མཚན་
ཉིད་བས་སངས་རྒྱས་ཀྱི་ཡེ་ཤེས་རྒྱུད་ལ་སྐྱེས་པས་སྤང་ཟེར། གསང་སྔགས་པས་ས་བཅུ་གཉིས་པད་མ་ཅན་ལ་བརྟེན་ནས་རྩ་མདུད་
གྲོལ་བས་སྤང་ཟེར། དེའི་ལུགས་ཀྱི་མཐའ་ཆོས་སྐུའི་མོས་གུས་ཏུང་དེ་བ་གཅིག་གིས་སྤང་། དེ་གང་ཡིན་ན་ཐ་མ་ལ་གྱི་ཤེས་པ་སྤང་
བྱ་དང་གཉེན་པོས་མ་བསླད་པ་མ་བསྒོམ་ལ་འབྲལ་བ་མེད་པ་དེས་སྤང་། དྲན་པས་བསྒོམ་དགོས་ན་བསྒོམ་བྱ་བསྒོམ་བྱེད་དང་བྲལ་བ་
དང་འགལ། རོ་གཅིག་ན་སྣང་བ་སོམས་ཚིག་པ་ཡོད་དེ་སྣང་སྟོང་ཐ་དད་མེད་སྙོམས་འཇུག་པར་རྟོགས་པའི་གདེང་གིས་སྣང་བ་ལས་སྟོང་པ་

ལོགས་སུ་མི་བཙལ་བས་སོ་མ་ཡིན་ལ། འདིར་དངོས་འཛིན་དང་སྟོང་འཛིན་རྩ་བ་ནས་དག་པའི་སོ་མ་ཡིན་པས་ཁྱད་པར་ཆེ་བ་ཡིན། དེ་ལྟ་
བུའི་མ་བཅོས་པའི་ཤེས་པ་མ་བསྒོམ་ལ་འབྲལ་བ་མེད་པ་དེས་གནས་ངན་ལེན་གྱི་དྲི་མ་སྤང་བ་ཡིན། མཚན་ཉིད་པ་ཀུན་ལ་གནས་ངན་ལེན་གྱི་
དྲི་མ་ས་བཅུ་རྒྱུན་མཐའ་བཤད་པ་དེ་ངོས་ཟུངས་དང་བྱས་ཙ། གླ་རྩི་བཏུམ་པའི་ཐུམ་སྐོག་ཀྱི་དྲི་མ་ལྟ་བུ་ཆ་ཕྲ་བ་གཅིག་ཡིན་བྱ་བ་ལས་མི་འདུག། 
ངས་སྙོམས་འཇུག་གཉིས་ཀྱི་དུས་སམ། ཡང་ན་སྒོ་ལྔའི་རྟོག་པ་ཡིད་ཤེས་སུ་མ་ལང་པའམ། གཉིད་འཐུག་པོ་རྨི་ལམ་དུ་མ་ཤར་བས་དུས་
ལྟ་བུ་སྣང་རྐྱང་གཅིག་ལ་འདོད་དེ། དེ་རྣམ་ཀྱང་ངོ་བོ་མི་རྟོག་པར་ཡོད་དེ། རང་གསལ་དུ་མ་ཤར་བས་ལམ་དུ་མ་སོང་བ་ཡིན་ཏེ། ༈
འབྲི་གོང་བས། གནས་ངན་ལེན་དེ་ཉོན་མོངས་ཆ་ཕྲ་མོ་གཅིག་ཏུ་བཞིད་དེ། ངོ་མ་ཤེས་པའི་ཆ་དེ་ཀ་མ་རིག་པའི་ཆ་ཕྲ་མོ་གཅིག་ཡིན་པས་

༄༅། །འཐད། ༈ རྩང་པས། བསྒོམ་བྱ་ཉོན་མོངས་པའི་སྒྲིབ་པ་ཡིན་བྱ་བ་ཡང་དེ་ལ་དགོངས་པ་ཡིན། བསྒོམ་བྱེད་
ཤེས་བྱའི་བསྒྲིབ་པ་ཡིན་བྱ་བ་རང་གསལ་དུ་མ་ཤར་བར་དུ་མི་བསྒོམ་པའི་ཤེས་པ་དེ་ལ་རྒྱུན་བསྲིང་བ་ཡིན། ཅེས་གསུང་པས་ས་བཅུ་
རྒྱུན་མཐའི་དྲི་མ་དག་པས། གཉུགས་མ་མ་ཐོག་ཏུ་སླེབ་པ་ནི་བསྒོམ་མེད་ཆེན་པོ་སྟོ། ༈ གླིང་རས་དང་རྒྱ་རས་ཀྱིས། བསྒོམ་
མེད་ཆེན་པོ་ས་བཅུ་གཅིག་མཐར་ཕྱིན་ལ། ཡང་དགོན་པོས། ཆོས་ཀྱི་དབྱིངས་ཀྱི་ཡེ་ཤེས་དེར་ཤེས་པས་ཡེ་ཤེས་ལ་མི་ཤེས་པ་དང་
ཤེས་བྱའི་དྲི་མ་རྩ་བ་ནས་དག་པས། ཚེ་འདི་ཕྱིའམ་ལས་དང་འབྲས་བུའམ། རྒྱུ་འབྲས་ཀྱི་འཛིན་པ་ཕྲ་མོ་ཙམ་ཡང་མེད་པར་རང་
གཞན་འཁོར་འདས་ཐམས་ཅད་ཆོས་སྐུ་གཅིག་ཏུ་གྱུར་པ་ནི་བསྒོམ་མེད་ཆེན་པོ་འོད་གསལ་གཉིས་འབྲེལ་པ་མི་སློབ་པའི་ཟུང་འཇུག་གོ།

སྤྱིར་བསྒོམ་མེད་ལ་རིགས་གསུམ་ཡན། བསྒོམ་མཁན་གྱི་ཤེས་པ་རང་ངོ་ཤེས་པས་བསྒོམ་བྱེད་དང་བྲལ་བ་ནི། སྤྲོས་བྲལ་སྐྱེས་
པ་དང་པོ་ནས་འོང་བ་ཡིན་ཏེ།༈ འབྲི་གོང་པས། བསྒོམ་མེད་ཀྱི་རྣལ་འབྱོར་བྱ་བ་དེ་སེམས་ངོ་ཤེས་པ་ལ་ཟེར་བ་ཡིན། མཉམ་
བཞག་དང་རྗེས་ཐོབ་མེད། ཐུན་དང་དུམ་བུ་མེད་པའི་བསྒོམ་མེད་ནི་རོ་གཅིག་དུས་སུ་འོང་བ་ཡིན་ཏེ། རྩང་པས། རོ་གཅིག་སྣང་བ་
སྒོམ་དུ་ཤར། །འཁོར་ཡུག་མ་རུ་སོང་བ་ཡིན། གསང་ལམ་དང་འོད་གསལ་གཅིག་ཏུ་འདྲེས་པའི་སྒོམ་མེད་ནི། སྒོམ་མེད་དངོས་
མཐར་ཐུག་པ་ཡིན་ཏེ། ༈ བརྟག་གཉིས་ལས། །བསྒོམ་པ་པོ་མེད་ལྷན་ཅིག་སྐྱེས། །འདི་ལ་བསྒོམ་བྱ་ཡོད་མ་ཡིན། ཅེས་པའི་
དོན་ནོ། བསྒོམ་མེད་ལ་མཉམ་རྗེས་མེད། དཔའ་བོ་རྟག་ཏུ་མཉམ་བཞག་ཡིན། དག་པོས་འཇིག་རྟེན་པའི་ཡེ་ཤེས་རྗེས་ཐོབ་

༄༅། །དམིགས་མེད་ཀྱི་སྙིང་རྗེ་སྐྱེ་བ་ཡང་འགལ་བ་མེད་དེ།སྡུད་པ་ལས། ཕུང་པོ་འདི་དག་གདོད་ནས་སྟོང་པའི་སྐྱེ་
མེད་ཤེས། མཉམ་པར་བཞག་ནས་སེམས་ཅན་ཁམས་ལ་སྙིང་རྗེ་འཇུགབར་སྐབས་དེར་ཡང་སངས་རྒྱས་ཆོས་ལ་ཡོངས་མི་ཉམས་
ཞེས་གསུང་པས། ལུས་འཇའ་ལུས་སུ་གྱུར། སེམས་ཆོས་སྐུར་གྱུར་སྟེ། སྣོད་འོག་མིན་སྟུག་པོ་བཀོད་པའི་ཞིང་ཁམས་སུ་
བཅུད་རྣམ་པར་སྣང་མཛད་ཡེ་ཤེས་ཀྱི་སྐུ་ཐོབ་པས། སྐུ་ལྔ་དབྱེར་མེད་དུ་ཚེ་འདི་ཉིད་ལ་སངས་རྒྱས་པ་ན་ཡོན་ཏན་སྐྱེས་པའོ། ༈ 
ཞང་གི་ལམ་མཆོག་དུ། །བསྒོམ་དུ་མེད་པའི་དུས་ཚོད་ནི། །གཉིད་ལོག་མ་ལོག་མེད་པར་གསལ། །རྟོག་དཔྱོད་བྱས་རུང་མ་
བྱས་རུང་། །དྲན་པས་ཟིན་རུང་མ་ཟིན་རུང་། །བདག་མེད་གཞན་མེད་ཆོས་སྐུར་གསལ། །དམིགས་མེད་ཆོས་སྐུའི་ཐུགས་རྗེ་ནི། 

འབད་རྩོལ་མེད་པར་ཤུགས་ཀྱིས་འབྱུང་། །དེ་འདྲའི་དོན་ལ་མ་ཕྱིན་པར། །ཁ་སྟོང་ཡུག་པའི་སྒོམ་མེད་ཀྱི། །རང་གིས་རང་ཉིད་བསླུ་
ཉེས་ཆེ། ༈ རྒོད་ཚངས་པས། བསྒོམ་མེད་ཆེན་པོ་འོད་གསལ་གཉིས་འདྲེས་པ། མཉམ་བཞག་རྗེས་ཐོབ་མེད་པར་གཉུག་མའི་
མ་ཐོག་ཏུ་བསླེབས་པས་རང་དོན་ཆོས་སྐུ་ཐོབ། གཉུགས་མའི་རང་རྩལ་ཕྱོག་མེད་དུ་ཤར་བས་གཞན་དོན་གཟུགས་སྐུ་གཉིས་ཀྱིས་འཁོར་
བ་མ་སྟོང་བར་དུ་འགྲོ་དོན་མཛད་པ་འདི་ལ་བཅུ་གཅིག་ཀུན་ཏུ་འོད་ཀྱི་ས་ཟེར། ཅེས་གསུང་པས་དེ་ལྟར་མངོན་དུ་མ་གྱུར་བར་དུ་གཞི་
གཉུགས་མའི་གནས་ལུགས་ལ་གློ་བུར་གྱི་དྲི་མ་དང་མ་བྲལ་བ་ཡིན་པས་ལམ་ཡིན་འབྲས་བུ་མིན་ནོ། བསྒོམ་མེད་རང་རིག་དགེ་བའི་བཤེས་
གཉེན་བྱོན་བྱ་བ་ཡང་མཁྱེན་གཉིས་ཀྱི་ཡེ་ཤེས་ཤར་དགོས། ལྟ་བ་མ་ཐོག་ཏུ་བསླེབས་པས་རིག་པའི་རྩལ་དུ་མ་རིག་པ་རྩ་བ་ནས་དག་པས། །

༄༅། །ཤར་ཚད་རང་རིག་ཡེ་ཤེས་སུ་ཤར་བས་འབྲས་བུའི་མིང་བཏག་པའོ། རྣལ་འབྱོར་བཞི་རིམ་ཀྱིས་ལམ་རིམ་པ་ལྟར་
བསྒྲོད་ནས་ཆོད་ཚུལ་དག་ལུགས་འདི་ལ། རིག་པ་རྐྱང་འདེད་སྐད་ཅིག་མའི་འགྲོས་འདིའི་གསང་རིག་དགོས། འདིའི་གསང་མ་རིག་
ན། མཉམ་རྗེས་ཀྱི་བྱེ་བྲག་མི་ཁྱོད། འཁྲུལ་གྲོལ་ཀྱི་སྐྱོན་ཡོན་མ་རིག སྐད་ཅིག་མ་རང་སར་ངོ་ཤེས་དགོས་པའི་ཕྱིར། འདི་མ་
ཤེས་ན་སྤྱི་མཚན་གྱི་གོ་བ་སྦོམ་ཡོར་དུ་སོང་ནས་ཡིན་སྙམ་གྱི་ཐོག་ན་ལུས་ནས། མི་ཚེ་སྟོང་ཟད་བྱེད་ཉིན་ཡོད། སྐད་ཅིག་མས་
དེད་པ་འདི། བློ་རིམ་གྱིས་པའི་ལུགས་ལ། ལྟ་བ་གཅིག་ཆར་དུ་མ་རྟོགས། རྟོགས་གྲོལ་ཐར་པ་དུས་མཉམ་ནི་མ་བྱུང་། དེང་
སང་གི་གཅིག་ཆར་དུ་འདོད་པ་རྣམས་ནི་གཅིག་ཆར་བའི་གཟུགས་བརྙན་ཡིན། ཤེས་པ་སྐད་ཅིག་མའི་འགྲོས་འདིས། སྔར་ནུར་ཕྱིར་

ནུར་མ་ཤོར་བར་རང་སར་རང་ངོ་ཤེས་པ་ལ་དགོངས་ནས། སངས་རྒྱས་ཀྱི་བཀའ་མདོ་རྒྱུད། རྒྱ་གར་གྱི་པཎྜིཏ་ཚད་མ། བོད་ཀྱི་མཁས་
རྟོགས་ལྡན་པའི་སྐྱེས་མཆོག་རྣམས་ཀྱིས། འཁོར་འདས་གཉིས་ཀྱི་ཤན་ཕྱེ་བ་ལ་སྐད་ཅིག་མའི་ཐོག་ཏུ་ཕྱེད་དགོས་གསུངས། སྐད་མ་
ཅིག་ལ། བཤིག་བྲལ་གྱི་སྐད་ཅིག་མ། དུས་མཐའ་སྐད་ཅིག་མ། བྱ་རྫོགས་ཀྱི་སྐད་ཅིག་མ། འདིར་ཏོལ་སྐྱེས་ཀྱི་སྐད་ཅིག་མ། །
ཤེས་བྱ་ལ་ཤེས་པ་སྐྱེ་བ་ངོ་བོ་དེ་འགག་མ་ཚུད་པ་ལ་རང་ངོ་ཤེས་དགོས། ༈ མཚན་བརྗོད་ལས། །སྐད་ཅིག་གཅིག་གིས་བྱེ་དྲག་
ཕྱེད། །སྐད་ཅིག་གཅིག་གིས་རྫོགས་སངས་རྒྱས། །སེམས་ཀྱི་སྐད་ཅིག་དོན་ཀུན་རིག །ཤེས་རབ་ཆེན་པོས་སྐད་ཅིག་ལ། །ཆོས་
ཀུན་ཁོང་དུ་ཆུད་པར་འཆད། །ཅེས་པ་དང་། ༈ གསང་སྙིང་ལས། གཞི་རྩ་མེད་དབྱིངས་སྐད་ཅིག་མ། ཅེས་པ་དང་། ༈ ལམ་རིམ་

༄༅། །ལས། །སྐད་ཅིག་གཅིག་ལ་ཀུན་རྫོབ་ཕྱིར། །དེ་དངོས་མཐོང་བ་ཡང་དག་པར། །དུས་མཐའི་སྐད་ཅིག་ཉིད་ཀྱིས་
ཤེས། ཅེས་པ་དང་། ༈ ཐབས་ཞགས་ལས། །སྐད་ཅིག་མ་ཡི་མཚན་ཉིད་ལ། །ཆོས་ཅན་ཆོས་ཉིད་མི་གནས་སྟེ། །ཡེ་ཤེས་
འཁོར་ལོའི་སྐད་ཅིག་མར། །རྣམ་རྟོག་ལོག་འདྲེན་བགེགས་རྣམས་བསྐྲད། ཅེས་པ་དང་། གསང་སྒྲོན་ལས། །གསང་སྔགས་
རྟོགས་པའི་སྐད་ཅིག་གིས། །སྒྲིབ་པའི་ཕུང་པོ་སེལ་བར་བྱེད། ༈ དགོང་འདུས་ལས། སྙིང་པོའི་དོན་རྟོགས་སྐད་ཅིག་གིས། 
བསྐལ་བར་གནས་པའི་སྒྲིབ་པ་སེལ། ཅེས་གསུངས་སོ། དེ་ལ་སོགས་པའི་སྐད་ཅིག་མ་ངོས་བཟུང་བའི་ལུང་མང་ཡང་འདིར་
མ་བྲིས་སོ། བླུན་པོ་འགའ་ཞིག་གིས་སྐད་ཅིག་མས་དེད་པ་འདི་ལྟ་བ་དམན་པ་སྐད། གོང་དུ་བཤད་པའི་སྐད་ཅིག་མ་ངོས་བཟུང་

བ་ཐམས་ཅད་ལྡན་དགོས་པར་སྣང་། དེ་ལུགས་ཀྱིས་བླུན་པོ་རྣམས་ཀྱི་ཐུགས་དགོངས་འཛིན་མཛོད། ༈ སྤྱི་དོན་གསུམ་པ་སྤྱོད་པ་ལ་
བཞི་སྟེ། སྤྱོད་པའི་དགོས་ཆེད། སྤྱོད་པ་མེད་པའི་ཉེས་དམིགསྤྱོད་པའི་ཕན་ཡོན། སྤྱོད་པ་རང་གི་ངོ་བོ་དང་བཞིའོ། དེ་ལ་ 
དང་པོ་ལྟ་སྤྱོད་ཟུང་དུ་མ་འབྲེལ་ན། རྟོགས་པ་མཐར་མི་ཕྱིན་པས། འབྲས་བུ་ཐོབ་མི་ནུས་སྟེ། དཔེར་ན་བྱ་ནམ་མཁའ་ལ་འཕུར་ན། ། 
འདབ་གཤོག་གཉིས་འཛོམ་དགོས། འདབ་གཤོགས་མ་འཛོམ་ན་འཕུར་མི་ནུས། འདབ་གཤོག་གཉིས་འཛོམ་ནས་འཕུར་
ན་གང་དུ་འགྲོ་བ་དེར་ཕྱིན་པ་ལྟར་སྤྱོད་པ་གཏན་ལ་ཕེབ་པ་གལ་ཆེ། དེའང་སྤྱོད་པ་གཏན་ལ་མ་ཕེབ་ན། དོན་གཉེར་ཐེ་ཚོམ་ཟ་བ་འདྲ། ཅེས་དང་། 
༈ ལྷའི་བུས་ཞུས་པའི་མདོ་ལས། །ལྟ་བ་ཡང་དུ་མི་བགྱི་རུ། །ཆོས་ཀྱི་དབྱིངས་ལ་ཡང་དོག་མེད། །སྤྱོད་པ་ཞིབ་དུ་མི་བགྱི་རུ། །

༄༅། །ཁམས་གསུམ་འཁོར་བ་གཡང་ས་ཆེ།  ༈གསང་བ་སྤྱོད་པའི་རྒྱུད་ལས། །ལྟ་བའི་ལྡན་སྤྱོད་པ་དང་། །སྤྱོད་
པར་མི་ལྡན་ལྟ་བ་གཉིས། །འདི་ནི་གསང་སྔགས་དམ་ཚིག་སྟེ། །མནར་མེད་སེམས་ཅན་དམྱལ་བར་འགྲོ། ༈ དམ་པས། དཔའ་
འཛང་སྡར་གསུམ་བྱད་ཁའི་འགོང་ལ་ཚང་། ལྟ་བའི་དུས་སུ་དཔའ་དགོས། བསྒོམ་པའི་དུས་སུ་འཛང་དགོས། སྤྱོད་པའི་དུས་སུ་
སྔར་གཅིག་ག་དགོས་གསུང། ༈ ས་ར་ཧས། །ལྟ་བ་ཁོ་དང་ང་གཉིས་ཡིན། །སྒོམ་པ་ཁྱོད་དང་ང་གཉིས་ཡིན། སྤྱོད་པ་ཕག་
དང་གླང་པོར་ལྟོས། །འབྲས་བུ་རང་རེ་དྲུག་ཀ་ཡིན། ཅེས་གསུང་པས། ༈ ལྟ་བ་གནས་ལུགས་རང་ངོ་ཤེས་པ་སྔར་འདྲིས་གྱི་མི་
དང་འཕྲད་པ་འདྲ་བ་གཅིག བསྒོམ་པ་ཐབས་ཤེས་ཟུང་དུ་འཇུགསྤྱོད་པ་བླང་དོར་མེད་པ་ཕག་བཞིན། སྐྱེ་འཆི་ལ་ཉམས་ང་མེད་

ཅིང་། གཞན་གྱི་སྡུག་བསྔལ་ཁུར་ནུས་པ་གླང་པོ་ཆེ་འདྲ་བ། དེ་གསུམ་འཛོམ་པས་འབྲལ་བུ་སངས་རྒྱས་པའོ། དེ་ཡང་ལྟ་བ་སྐྱེ་
མེད་ཀྱི་དོན་རྟོགས་པའི་ངང་ལ་སྒོམ་པས་ཉམས་སུ་བླང་ནས། དེ་སྣང་རྐྱེན་གྱི་སྟེང་དུ་ཁྱེར་ནས་རྐྱེན་སྣང་ཆོས་ཉིད་དུ་གཅོད་པ་ལ་སྤྱོད་པ་
དགོས་པའོ། གཉིས་པ་སྦྱོར་པ་མེད་པའི་ཉེས་དམིགས་ནི། ལྟ་བ་མངོན་དུ་གྱུར་ཅིང་། སྒོམ་པ་མཐར་ཕྱིན་པར་བྱེད་པ་སོགས་སྤྱོད་
པ་ཡིན་པས་བསད་དེ་མེད་ན། ལྟ་བ་སྒོམ་གཉིས་ཡོད་ཀྱང་ཕན་པ་མེད་། ལྟ་བ་མཐོ་ཡང་སྟོང་སྐད་བསྒོམ་པ་བཟང་ཡང་ཞེན་པ་
ཡིན་པས་རྗེས་ཤེས་ཆོད་ནས་སེམས་གཟུང་འཛིན་ལས་གྲོལ་བའི་དུས་མེད་དོ། ༈ ཏེ་ལོ་ཕས། །དམ་ཆོས་སྤྱོད་པ་མེད་པའི་
རྣལ་འབྱོར་པ། །རྫིང་ལ་འཕུར་བའི་བྱ་རོག་འདྲ། །སེམས་ཕར་ཕར་བཏང་ཡང་ཚུར་ཚུར་འཁོར། །སེམས་གཟུང་འཛིན་གཉིས་

༄༅། །ལས་གྲོལ་དུས་མེད། ༈ ལེགས་བཤད་རིན་པོ་ཆེའི་གཏེར་ལས། །བཟང་པོའི་ཚེ་རིག་ས་སྤྱོད་བས་བསྲུང་
སྤྱོད་པ་ཉམས་ན་རིགས་དོན་མེད། ཅེས་པ་དང་། ༈ བྷིར་ཝ་པས། །གལ་ཏེ་རྟོགས་ལྡན་ཉམས་བཟང་སྤྱོད་པའི་གྲོགས་མེད
ན། །ཅི་ལྟར་མིག་ལྡན་སྐྱེས་བུ་རྐང་པ་མེད་དང་མཚུངས། ཅེས་གསུང་པས་ལྟ་བསྒོམ་ཡོད་པས། གནས་ལུགས་ངོ་ཤེས་
པའི་མིག་རྣོ་ཡང་སྤྱོད་པ་མེད་ན་རྐང་པ་མེད་དང་འདྲ་བས། ལམ་མཐར་ཕྱིན་ཐབས་མེད་ན། གསུམ་པ་སྤྱོད་པ་ཡོད་པའི་ཕན་ཡོན་
ནི། དཔེར་ན་རྟ་བཟང་པོ་ལ་ལྕགས་ཚ་མོ་བརྒྱབ་པས་ལམ་མྱུར་དུ་ཆོད་པ་དང་འདྲ་བར། ལྟ་བ་གོ་བའི་དུས་སུ་ཐུན་མོངས་ཕྱིའི་སྤྱོད་པས་
ལུས་ངག་དགེ་བ་ལ་བཀོལ་བས་ལྟ་བ་ཉམས་སུ་མྱོང་བའི་རྒྱུ་བྱེད། ལྟ་བ་ཉམས་སུ་མྱོང་ནས་མངོན་དུ་མ་གྱུར་བར་དུ་ཕྱིན་ཐུན་མོང་གི་

སྤྱོད་པ་ནང་དུ་གསང་སྔགས་གི་སྤྱོད་པས་ལྟ་བསྒོམ་ལམ་དུ་ཁྱེར་བ། ལྟ་བ་མངོན་དུ་བྱུང་ནས་གསང་སྤྱོད་བརྟུལ་ཤུགས་ཀྱི་སྤྱོད་པས་
ཡུལ་རྐྱེན་ལ་བསྲེས་པས། རྐྱེན་སྣོང་ཆོད་པ། ལྟ་བ་མ་ཐོག་ཏུ་སླེབ་པའི་དུས་སུ་རོ་སྙོམས་ཀྱི་སྤྱོད་པས་དྲག་པོའི་རྐྱེན་ལ་ཐོགས་བརྫིས་
བྱས་པས། ས་ལམ་གོང་ནས་གོང་དུ་བསྒྲོད་པས་ཚེ་གཅིག་ལ་སངས་རྒྱས་ཐོབ་པར་བྱེད་པ་ཡིན་ཏེ། ༈ ཕག་མོ་གྲུབ་པས། །ལྟ་བ་རྟོགས་
པ་དང་ལྡན་པ་དེ། །བདུད་རྩི་དང་མའི་བཏུང་བ་ཡིན། །སྤྱོད་པ་རོ་སྙོམས་དང་ལྡན་པ་དེ། །ཁམས་བཟང་བདེ་བའི་འབྱུང་གནས་
ཡིན། །མེ་ལོང་སྒོམ་གསུམ་དུ། །རྟོགས་པའི་ལྟ་བ་མ་རྨོངས་ཤིང་། །སྤྱོད་པ་ཤིན་ཏུ་དག་གྱུར་ན། །གོལ་བའི་ལམ་དུ་མི་འགྱུར་
ཤིང་། །བླ་མེད་བྱང་ཆུབ་ཐོབ་འགྱུར་ཞེས། །ངེས་དོན་བཀའ་ལུང་ཀུན་ནས་གསུང་། ༈ འབིར་ཝ་པས། །མི་མཐུན་རྒྱུན་ནམས་

༄༅། །དངོས་གྲུབ་དམ་པ་སྟེ། མི་མཐུན་རྐྱེན་གྱིས་རྣལ་འབྱོར་ཉམས་ཀྱི་གསོལ་འདེབས་ཕྱིར་། རྐྱེན་ངན་མི་
སྤང་དེ་ཉིད་ཤེས་པས་དེ་ལ་སྦྱང་།དེ་ལྟར་སྐྱོང་ཤིང་ཉམས་རྟོག་མཐར་ཕྱིན་སྤྱོད་པ་ནི། །གྱི་ལིང་དག་ལ་ལྕགས་ཀྱིས་བསྐུལ་བ་ཅི་
བཞིན་ནོ། ཅེས་གསུང་པ་ལྟར་རོ། །བཞི་པ་ནི་སྤྱོད་པ་རང་གིས་ངོ་བོ་ལ། སྤྱོད་པའི་གཙོ་བོ་སྡོམ་གསུམ་སྤྱིའི་ཆིད་དང་། ཐུན་
མོང་གི་སྤྱོད་པ་དང་། ཁྱད་པར་གྱི་སྤྱོད་པ་དང་གསུམ། དེ་ལ་དང་པོ་སྡོམ་པ་གསུམ་མ་ཐོབ་ན། དགེ་པ་ཅི་བྱས་ཀྱང་། ཐམས་
ཅད་བར་མས་བསྡུས་པའི་དགེ་ཡིན་ཏེ། ཁམས་གསུམ་དུ་འཁོར་ཞིང་སྲིད་རྩེ་ལས་མི་འདའ་བས། དེ་ལ་སོ་ཐར་གྱི་སྡོམ་པ་
བླང་དགོས་སྟེ། ལམ་མ་ནོར་ཅིང་ཕུན་སུམ་ཚོགས་པ་བསྒྲུབ་ན། ཉན་ཐོས་ཀྱི་བྱང་ཆུབ་ཐོབ་པོ། དེའི་ཐོག་ཏུ་བྱང་སེམས་ཀྱི་

སྡོམ་པ་བླང་དགོས་ཏེ། དེའི་ལམ་ཅི་ལྟ་བ་བཞིན་བསྒྲུབ་ན། བསྐལ་པ་གྲངས་མེད་གསུམ་ནས་སངས་རྒྱས། དེའི་ཐོག་སྔགས་
ཀྱི་སྡོམ་པ་བླང་དགོས་ཏེ། དེའི་ལམ་ཅི་ལྟ་བ་བཞིན་བསྒྲུབ་ན། ཚེ་དེ་ཉིད་འཚང་རྒྱ་བ་ཡིན་གསུང་། དེ་གསུམ་འཁོར་བར་
མི་འཁྱམས་པའི་སྡོམ་པ། མྱ་ངན་ལས་འདའ་བའི་སྡོམ་པ། མྱུར་དུ་མངོན་པར་རྫོགས་པར་འཚང་རྒྱ་བའི་སྡོམ་པ་གསུམ་ལྡན་དུ་
དགོས་པས་རྒྱུ་མཚན་ཡང་དེ་ཡིན་ནོ། དེ་བས་ན་སྡོམ་པ་གསུམ་ལ་མ་བརྟེན་པར། སངས་རྒྱས་བསྒྲུབ་པའི་ལམ་མེད་དོ། སྡོམ་
གསུམ་བཅས་པའི་ལྟུང་བ་ཡིན་པས། །སྡོམ་པ་མེད་པ་ལ་ལྟུང་བ་ཡང་མེད་དོ། བསོད་ནམས་ཡད་མེད་དོ། དཔེར་ན་ཞིང་མེད་
ན་སད་སེར་ཕོག་རྒྱུ་ཡང་མེད་དེ། ལོ་ཐོག་ཡང་མེད། སྡོམ་པ་ཅན་ལ་ཉམས་ན་ལྟུང་བ་ཡང་འབྱུང་སྟེ། བསྲུང་ན་ཕན་ཡོན་ཡང་ཚད་མེད།

༄༅། །སྡོམ་པ་ལ་མ་བརྟེན་པའི་ལམ་བསྒྲུབ་ཐབས་གཞན་མེད་པའོ། དཔེར་ན་ཞིང་ཡོད་པ་ལ་སད་སེར་ལོ་ཉེས་ཡང་
འབྱུང་སྟེ། སྟོན་ཐོག་ཡང་དཔག་མེད་ཡོད། ཞིང་དང་སོ་ནམ་ལ་མི་བརྟེན་པའི་སྟོན་ཐོག་བསྒྲུབ་ཐབ་མེད་པ་བཞིན་ནོ། དེས་
ན་སྡོམ་གསུམ་ལམ་གྱི་སྐས་ཆེན་པོ་ཡིན་ཏེ། དེ་ལ་སྡོམ་པ་གསུམ་གྱི་དོན་བཞག་སྟེ། སེམས་ལ་ཉོན་མོངས་བ་རྩ་བ་ནས་མེད་ཅིང་
སྦྱོར་བ་མི་དགེ་བས་མ་སྦག་པ་སོ་ཐར་གྱི་སྡོམ་པ། དགེ་བ་རྒྱུན་མི་བཅད་ཅིང་ཅི་བྱེད་གཞན་དོན་དུ་འགྱུར་བ་བྱང་སེམས་ཀྱི་སྡོམ་པ། 
ཐ་མལ་གྱི་སྒོ་གསུམ་དང་བྲལ་ནས་རང་བཞིན་ཧེ་རུ་ཀའི་སྐུ་གསུང་ཐུགས་ཀྱིས་གཞན་དོན་བྱེད་པ་ནི་སྔགས་ཀྱི་སྡོམ་པའོ། ཡང་ན་སོ་ཐར་
སེམས་ཅན་ལ་གནོད་པ་གཞི་དང་བཅས་ནས་མེད་པ། བྱང་སེམས་གནོད་པ་མེད་པའི་སྟེང་ཕན་འདོགས་པ། སྔགས་ཀྱིས་

ཕན་འདོགས་པ་དེའང་ཐ་མལ་གི་སྒོ་གསུམ་མིན་སྟེ། ཧེ་རུ་ཀའི་སྐུ་གསུང་ཐུགས་ཀྱིས་རང་གཞན་གཉིས་མེད་ཀྱི་འགྲོ་དོན་བྱེད་པའོ། །
དེ་གསུམ་ཡང་རྟེན་ཅན་ང་ཡོད་པ་སྟེ་།  ཞེ་སྡང་ལྟ་བུ་མ་སྤང་ན་བྱང་སེམས་མི་སྐྱེ་བས། སྡོམ་གསུམ་རྟེན་ཅན་དུ་དེ་ལྟར་འོང་པའོ། དེ་
ལྟར་སྡོམ་པ་གསུམ་པོ་དེ་དག།གང་ཟག་གཅིག་གི་རྒྱུད་ལ་ཅི་ལྟར་བསྲུང་བ་ལ། རྒྱ་གར་གྱི་ཡུལ་ན་པན་ཏྲི་ཏ་རྣམས་དགོངས་པ་མི་མཐུན་
པ་ཡིན་གསུང་། རེ་ཤིག་པར་བསྲུང་བ་དང་། །གནས་འགྱུར་དུ་བསྲུང་བ་དང་། བག་ལ་ཞི་བ་དང་། གཅིག་དུ་གྱུར་པ་དང་། གཏོར་
ཐོབ་དུ་འདོད་པ་ལ་སོགས་པ་མང་དུ་ཡོད་དེ། འདིར་ཡི་གེ་མང་དོགས་པའི་ཕྱིར་མ་བྲིས་སོ། འདི་རྣམས་ངོས་བཟུང་ཞིང་ཞི་བ་རུ་
ཤེས་འདོད་ན། ཁོ་བོས་བྱས་པའི་སྡོམ་གསུམ་གནད་དྲིལ་ནད་དུ་གཟིགས་མཛོད་དང་་དེར་ཞིང་། གཉིས་པ་ཐུན་མོང་གི་སྤྱོད་པ་

༄༅། །རྩ་གཉིས་སྟེ། དང་པོ་ཐབས་ཀྱི་སྤྱོད་པ་ལས་དགེ་སྡིག་ལ་འདོར་ལེན་བྱེད་པ་ལ། བླ་མ་དམ་པའི་བཀའ་བཞིན་
ལུས་ངག་བག་དང་ལྡན་པས་སོ་སོ་ཐར་པའི་བསླབ་པ་བཞིན་བྱེད་ནས་ལྟ་བ་གོ་བའི་དུས་ཡིན་པས། སེམས་ཉིད་ཀྱི་དོན་ལ་མོས་པ་
བྱེད་ཅིང་།དགེ་སྡིག་ཕྲ་མོ་ཁྱད་དུ་མི་བསད་ནས་སྡིག་པ་ཕྲ་མོ་སྤང། དགེ་བ་ཕྲ་མོ་སྤེལ་པ་སྟེ། ༈ བྱམས་པས་ཞུས་པ་
ལས། །རྣམ་རྟོག་མ་ཟད་བར་དུ་ལས་ཡོད་པས། །ལས་ཀྱི་རྣམ་པར་སྨིན་ལ་ཡིད་ཆེས་བྱ། །སྡིག་པ་ཆུང་ཡང་མི་བརྙས་
སྤངས་ཤིང་བཤགས། །ཆུ་ཐིག་བསགས་པའི་རྒྱ་མཚོ་ཆེན་པོ་ཙམ། དགེ་བ་ཆུང་ཡང་མི་བརྙས་དང་དུ་བླང་། རྡུལ་ཕྲན་
བསགས་པའི་རི་རབ་གླིང་ཁམས་ཙམ། སྟོང་པ་ཉིད་ཀྱི་ཐབས་ཀྱིས་ཟིན་གྱུར་ན། །དུག་ལ་སྔགས་ཀྱིས་ཟིན་པ་ཅི་བཞིན་ནོ། ༈

པད་མས། དེས་ན་རྒྱུ་འབྲས་ཀྱི་དོན་གོ་བཅུ་བྱས་ལ་དཀར་ནག་གིས་ལས་ཤིན་ཏུ་ཕྲ་བ་ནས་འདོར་ལེན་བྱ། དེ་ནི་ཡང་དག་པའི་ལམ་
ཤེས་པར་བྱ་བའི་དེ་ཁོ་ན་ཉིད་སངས་རྒྱས་བསྟན་པའི་ངོ་བོ་ཡིན་ནོ། ༈ མཁའ་སྐྱོད་གྲགས་པས། །བཟང་ངན་ཀུན་དང་འགྲོགས་
ཤེས་མི་མཐུན་མེད། །རྟག་ཏུ་སྒོ་གསུམ་ཟུང་ནི་ཐུབ་བྱས་ལ། །ཕ་རོལ་མི་དང་བསྲུང་ཤིང་དད་པར་བྱ། །རང་འདོད་སྤང་ཞིང་གཞན་
ཕན་བསྒྲུབ་བྱས་ན། །ཕ་རོལ་དང་ཅིང་རང་བློ་བདེ་བར་ངེས། ཅེས་གསུང་པས། འཇིག་རྟེན་ཚེ་འདིའི་ཞེན་པ་སྤང་། ཟས་ནོར་
གྱི་འདོད་པ་བསྐྱུར་ནས་འཕགས་པའི་ནོར་བདུན་སྤེལ་བ་སྟེ། ༈ ཀླུ་གྲུབ་ཀྱིས། །དད་དང་ཡུལ་ཁྲིམས་ཐོས་དད་གཏོང་བ་དང་། །
ངོ་ཚ་ཁྲེལ་ཡོད་ཤེས་རབ་འདི་དག་ནི། །ནོར་བདུན་ལགས་པས་འདི་དག་མ་འབྲལ་མཛོད། ༈ ཞང་གི་ལམ་མཆོག་དུ། །སྤྲང་

༄༅། །ངན་ཞང་གི་ཡོན་ཏན་ཚ་ཙམ་འདི། །ལུས་སྲོག་འབེན་དུ་བཙུགས་པའི་ཡོན་ཏན་ཡིན། །ནོར་རྫས་ཁབ་སྐུང་
ཡན་ཆད་སྤང་གྱུར་ཀྱང་། །འཚོ་བའི་སེམས་ཁྲལ་བྱས་ནས་སྣང་བ་མིན། །ངས་མི་འདོད་པའི་བསམ་པ་མ་སྤངས་ན། །
འཇིག་རྟེན་བྱ་བ་ཐེངས་པའི་དུས་མི་འོང་། །འཇིག་རྟེན་ཐ་དག་བློ་ཡིས་མ་གཏང་ན། །གཏོང་ཕོད་བྱས་དང་ཚུལ་འཁྲིམས་བསྲུང་
བ་དང་། །བླ་མ་མཆོད་དང་དབེན་པ་བསྟེན་པ་དང། བསམ་གཏན་འབད་དང་ཉམས་མྱོང་བཟང་སྙམ་དང་། །ཤེས་རབ་ཆེ་དང་
རྟོགས་པ་མཐོ་ལ་སོགས། །དགེ་སྦྱོར་ཅི་བྱས་ངལ་བ་དོན་མེད་ཡིན། །འཇིག་རྟེན་བློ་ཡིས་བཏོང་བ་མ་གོ་ན། །ལྷ་མའི་བདེ་སྐྱིད་ལ་ཡང་
མི་བསམ་ན། །ཚེ་འདིའི་བདེ་སྡུག་བསམ་པ་སྨོས་ཅི་དགོས། ༈ ལྕེ་སྒོམ་གྱིས། །ཐབས་རང་མཐུན་པའི་སྤྱོད་པ་ནི། །གང་ཞིག་

ལྟ་སྒོམ་ཉམ་ལེན་པས། །སྐྱེས་བུ་དམ་པ་ལ་བརྟེན་ཅིང་། །སོ་སོར་ཐར་དང་བྱང་ཆུབ་སེམས། །རིག་འཛིན་སྔགས་ཀྱི་བརྟུལ་ཤུགས་
རྣམས། །སྤང་བླང་སྤྱོད་བསྲུང་གང་ཡིན་ཀུན། །གནང་དག་གམ་དུས་ཚོད་ཤེས་བྱ་ལ། །དྲན་དང་ཤེས་བཞིན་བག་ཡོད་ཀུན། །
བཀའ་བཞིན་བསྒྲུབ་ལ་ནན་ཏན་བྱ། ༈ གཉིས་པ་དེ་ལྟར་འཇིག་རྟེན་གྱི་ཞེན་པ་ཐམས་ཅད་སྤང་ནས། ལྟོ་གོས་ཀྱང་གང་བྱུང་གིས་
ཆོག་པར་བྱས་ནས། ལྟ་བ་གོ་བའི་དོན་ཉམས་སུ་བླང་བ་ལ་ཕྱི་ནང་གི་ཞེན་པ་ཐམས་ཅད་མེད་པར་བྱེད། བྱང་ཆུབ་མཆོག་དུ་སེམས་བསྐྱེད་
བླ་མའི་མོས་གུས་བློ་དང་འདྲེས་པར་བྱ། ཐུགས་ཡིད་གཅིག་དུ་འདྲེས་པའི་ངང་དུ་སེམས་མ་བཅོས་པའི་ངང་ལ་བཞག་པ་སྟེ། ༈ ཀླུ་
གྲུབ་ཀྱིས། །ནོར་རྣམས་ཀུན་གྱི་ནང་ན་ཆོག་ཤེས་པ། །རབ་མཆོག་ལེགས་པར་ལྷ་མའི་སྟོན་པས་གསུང་། །ཀུན་ཏུ་ཆོག་ཤེས་མཛོད་

༄༅། །ཅིག་ཆོག་མཁྱེན་ན། །ནོར་མི་བདོག་ཀྱང་དེ་ཉིད་འབྱོར་པ་ལགས། ཅེས་གསུང་བས། ཆོག་ཤེས་པའི་བསམ་ 
པ་རྩེ་གཅིག་གིས། ཕྱི་ནང་གི་བྱ་བ་ཐམས་ཅད་བཏང་ནས་བསྒོམ་པ་སྟེ། ༈ཀློང་གསལ་ལས། །ཕྱི་ནང་གསང་བའི་བྱ་བ་ནི། །
ལུས་ངག་ཡིད་ཀྱིས་དགུ་ཕྲུག་བཏང་། ཅེས་པ་ཡང་། རྩ་བ་ཡིད་རྟོག་པས་དབེན་པ་གལ་ཆེ་སྟེ། ཤེར་ཕྱིན་ཀྱི་མདོར། ལུས་དང་ངག་
གི་ལས་ལ་བརྩོན་པ་ནི། ཁ་ན་མ་ཐོ་བའོ།མི་བརྩོན་པ་ནི་གནས་ངན་ལེན་པ་སྤྱང་བའོ། དེ་ལྟར་བསྒོམ་པ་ལ་ཡང་བླ་མ་ལ་ཆོས་སྐུའི་འདུ་
ཤེས་བསྐྱེད་ནས་རྩེ་གཅིག་དུ་བསྒོམ་པས་ལམ་ཐམས་ཅད་ཚེ་འདི་ཉིད་ལ་བསྒྲོད་པ་སྟེ། ༈ ཡེ་ཤེས་མངོན་བྱང་ལས། །ས་དང་
ལམ་གྱི་རིམ་པ་རྣམས། །བླ་མའི་མོས་གུས་ལོ་ཟླས་འགྲུབ། །བླ་མའི་དེ་སྣང་བ་མ་བྲལ་ན། །སངས་རྒྱས་རྣམས་དང་འབྲལ་མེད་

གནས། ༈ དམ་ཚིག་བཀོད་པའི་རྒྱུད་ལས། །གཡོ་མེད་མོས་གུས་ཟླ་དྲུག་གིས། །རྡོ་རྗེ་འཆང་གི་ས་ཐོབ་འགྱུར། ༈ གླིང་རས་
པས། །ས་དང་ལམ་གྱི་རིམ་པ་རྣམས། །ཚེ་འདི་ཉིད་ལ་རྫོགས་མཛད་པ། །རྟོགས་ལྡན་བླ་མ་དམ་པ་ལ། །རབ་དུ་གུས་
པས་ཕྱག་ཚལ་ལོ། ༈ གསང་བ་བསམ་གྱིས་མི་ཁྱབ་པའི་རྒྱད་དུ། ཆོས་རྣམས་གདོང་ནས་མ་སྐྱེས་པས། །རད་རིག་
བསྒོམ་པ་མཁའ་མཉམ་སྟེ། །བླ་མར་སེམས་བཟུང་དང་པོར་གཅེས། ཅིས་གསུང་པས། སེམས་བསྐྱེད་པའི་ངང་ལ། །
ལུས་ཡི་དམ་ལྟར་བསྒོམ་པའི་སྙིང་ཁར་བླ་མ་བསྒོམ་ནས་སེམས་སྤྲོས་མེད་ཕྱག་རྒྱ་ཆེན་པོའི་ངང་ལ་བཞག་ནས་རྟོག་པ་གཞན་གྱི་
བར་མ་ཆོད་པར་བསྔོ་བ་རེ་བྱེད། །འད་ནས་བཟུང་སྟེ་སངས་རྒྱས་མ་ཐོབ་བར་དུ་རྟོགས་པ་གང་ཤར་གྱི་སྐད་ཅིག་མ་དེ་ཉམས་

༄༅། །ལེན་དུ་ཤར་བའི་ངང་དུ་ལྟར་བྱས་པས། ལེགས་ཚོགས་ཀྱི་རྟེན་འབྲེལ་འགྲིགས་པའོ། ༈ གསུམ་པ་ཁྱད་པར་
ཀྱི་སྤྱོད་པ་རིམ་སྐྱེས་པའི་ཉམས་སུ་ལེན་ཐབས། ཡོད་པ་ལྔ་རུ་ཤེས་པར་བྱ་སྟེ། ལས་དང་པོ་པ་བུད་པ་ལྟ་བུའི་སྤྱོད་པས་ཆོས་
ཐམས་ཅད་ཀྱི་རེ་མྱོང་ཞིང་ཤན་དབྱེ་བ་དང་། ཏིང་ངེ་འཛིན་ལ་འཇུག་པའི་དུས་ན་རི་དྭགས་ལྟ་བུའི་སྤྱོད་པས་འཁོར་འདས་ཤན་འབྱེད་
པ་དང་། ཉམས་སྐྱེན་ནས་བརྟུལ་ཤུགས་དབང་བསྒྱུར་གླང་པོ་ཆེ་ལྟ་བུའི་སྤྱོད་པས་བདེ་སྡུག་རོ་སྙོམས་པ་དང་། ལྟ་བ་སྒོམ་གདེང་
དུ་གྱུར་ནས་སེང་གེའི་ལྟ་བུའི་སྤྱོད་པས་ཐེག་དམན་ཟིལ་ཀྱིས་མནན་པ་དང་། མཐར་ཕྱིན་ནས་ཡིད་བཞིན་ནོར་བུ་ལྟ་བུའི་སྤྱོད་པས་
དོན་གཉེས་ལྷུན་གྱིས་གྲུབ་པའོ། ༈ གཞན་ཡང་བཞིར་དབྱེ་ན། ཉམས་ཅུང་ཟད་གྱེས་པ་དང་གསང་བའི་སྤྱོད་པ་དང་། ཉམས་

ལ་བརྟན་པ་ཐོབ་ནས་ཚོགས་ཀྱི་སྤྱོད་པ་དང་། ནུས་པ་ཐོན་ནས་རིག་པ་བརྟུལ་ཤུགས་གྱི་སྤྱོད་པ་དང་། མཐར་བྱ་བ་ཙམ་མེད་པའི་ 
སྤྱོད་པའོ། ༈ དང་པོ་ནི། དཔེ་རྒྱལ་བུ་གཞོན་ནུའི་སྤྱོད་པ་གསང་སྤྱོད་བྱ་བ་ནི། ༈ ཕག་མོ་གྲུ་པས། །དང་པོའི་ལས་
ལས་ཅན་བསྒྲུབ་པ་པོས། །རྒྱལ་བུ་གཞོན་ནུའི་ལྟ་བུའི་ཚུལ། །གསང་སྟེ་སྤྱོད་པ་རྩམ་པར་བྱ། བསྒྲུབ་པའི་གནས་དང་མཐུན་
པའི་གྲོགས། །གདམ་ངག་བརྒྱུད་པར་བཅས་པ་ཀུན། །ཤིན་ཏུ་གསང་བས་བར་ཆད་སེལ། །དེ་བཞི་ནི་ཉམས་དང་རྟོགས་པ་དང་
དངོས་གྲུབ་ཚད་མ་མཁའ་འགྲོའི་ལུང་། །དེ་ཀུན་གསང་ན་འགྲུབ་པར་ངེས། །གཡེང་བ་བོར་ཞིང་དབེན་པ་བརྟེན། །རི་དྭགས་སྨས་
མ་ལྟ་བུ་ཡིས། །གཅིག་པུར་རེ་ཁྲོད་འགྲིམས་པར་བྱ། ཅེས་གསུང་པས་རྒྱལ་བུ་གཞོན་ནུ་དེས་ཟ་ཆེན་མི་ཞུ། ཆུང་ན་མི་འགྲང་།།

༄༅། །གོས་ཡང་ན་མི་དྲོས། ལྗིད་ན་མི་ཁྱགཟས་ཆེ་ཆུང་གོས་དྲོ་གྲང་ཐམས་ཅད་ཉམས་ཤེད་དང་བསྟུན་ནས་
བསྐྱངས་ན་སྟོབ་རྫོགས་པ་ལ་ཚེགས་མེད་པ་ལྟར། རྒྱལ་བུ་སྐྱེས་མ་ཐག་དང་འདྲ་བས་ཉམས་མྱོང་དེ་འཕེལ་བའི་ཐབས་ཁོ་ན་
གལ་ཆེ་སྟེ། སྤྱིའི་སྤྱོད་ལམ་འདུལ་བ་ལྟར་གནས་པ། ནང་དུ་གསང་སྔགས་ལྟར་སྤྱོད་ལུགས་དང་། དགེ་སྦྱོར་འཕེལ་བའི་
ཐབས་ལ་གོད་ལྟར་བྱེད་ནས་འཕེལ་ལུགས་བརྟགས་པ་སྟེ། གོང་གི་དེ་ཕག་མོ་གྲུ་པས་བཀྲལ་ནས་གསུང་པ། རྩེ་གཅིག་ཆེན་པོ་
དང་སྤྲོས་བྲལ་ཆུང་ངུའི་དུས་སུ་རྒྱལ་བུ་གཞོན་ནུའི་སྤྱོད་པ་དང་། གསང་བ་སྔགས་ཀྱི་སྤྱོད་པ་གཉིས་འབའ་ཞིག་ལ་གནས། 
རྒྱལ་བུ་གཞོན་ནུའི་སྤྱོད་པ་ནི། དམ་ཚིག་ལ་ནན་ཏན་བྱེད་པ་ལ་ཟེར། གསང་བ་སྔགས་ཀྱི་སྤྱོད་པ་ནི། རྫས་གསང་། ཚོགས་

ཀྱི་རྒྱུ་རྐྱེན་སྦ། གྲོགས་གསར་པ་ནི་བརྟན་པ་ལ་བྱ། ཉམས་དང་གདམ་ངག་གསང་བ་ནི། སྨྲ་བཅད་ལ་བྱ། ལུས་གསང་
བ་ནི་འཚམས་ལ་བྱ། མོས་གུས་བྱས་ནས་ཉམས་བཟང་ངན་ལ་ལྟོས་པ་མེད་པའི་ངང་ལ་འཇོག་པ་འབའ་ཞིག་གལ་ཆེ། ཆེས་
གསུང་པ་ལྟར་དུ། ༈ ཡང་དགོན་པས། རྟོག་པའི་ས་འཚམས་ངོས་བཟུང་ནས་དེའི་སྤྱོད་པ་བྱེད་པའི་དུས་ཚོད་བསྟན་པ་
སྟེ། དང་པོ་ནི་ཉམས་མྱོང་ཅུང་ཟད་སྐྱེས་ནས་སྦྱོར་ལམ་ཆེན་པོའི་རྟོགས་པ་མ་སྐྱེས་ཀྱི་བར་ལ་གསང་བའི་མཐའ་བཅུ་ལ་སོགས་
གསང་ལ་སྤྱོད། ཕྱི་རུ་བུ་ཐུན་མོང་གི་སྤྱོད་པ་ཉམས་སུ་བླང་། དེ་དག་ཐམས་ཅད་སྒྱུ་མ་དང་རྨི་ལམ་ལྟ་བུར་བློ་སྤྱང་
སྔགས་ཀྱི་སྤྱོད་པ་ཤིན་ཏུ་གསང་ལ་ཉམས་སྤེལ། མི་འཇིག་བཅུ་སྤྱོད། སྟོབས་ལ་ལྔ་སོགས་པ་ལ་ཐབས་ཀྱིས་ཟིན་པར་སྤྱད། 

༄༅། །དངོས་སམ་ཡིད་ཀྱི་རིག་མའང་བརྟེན། ཟས་ཀྱི་སྤྱོད་ལམ་ཐམས་ཅད་ངེས་མེད་དུ་གྱི་ཞིང་རོ་སྙོམས། གང་
ཉམས་མྱོང་གི་གྲོགས་སུ་འགྲོ་བ་དེ་བྱ། གང་མི་ཕོད་པ་ལ་ཐོག་བརྫིས། དུར་ཁྲོད་ལ་སོགས་པའི་གནས་གཉེན་པོ་རྣམས་ཀྱང་བག་
རེ་འགྲིམ། འཁྲི་བ་བཙན་ཐབས་བཅད། ཆོས་བརྒྱད་བྱི་མགོ་བོ་སྙོམས། སྦས་པའི་བརྟུལ་ཤུགས་ཤིན་ཏུ་གསང་ལ་བརྟེན་
པའི་ཞབས་འདྲེན་དུ་མ་སོང་པར་སྤྱོད་དོ། དེ་དག་ཐམས་ཅད་ལ་རང་རྒྱུད་ཀྱི་ཞེན་པ་མེད་ཅིང་ལྟ་བ་བསྒོམ་གྱི་ཉམས་དང་མ་བྲལ་
བས། འགལ་རྐྱེན་སྤང་ཤིང་མཐུན་རྐྱེན་བསྒྲུབ་པ་ལ་མཁས་པར་བྱའོ། ༈ བརྡ་རྩ་ལས། དང་པོ་ཉམས་མྱོང་རྒྱུད་ལ་སྐྱེས་
བས་གསང་སྤྱོད་བྱ་སྟེ། ཉམས་ལ་གནོད་དམ་མི་གནོད་ལྟ་བའི་ཕྱིར། མིས་མི་ཚོར་བར་གྲོང་ཁྱེར་ལ་སོགས་པར་ཕྱིན་ནས་དུག་

པོ་གྱོན་ལ་སྦས་པའི་བརྟུལ་ཤུགས་བྱ་སྟེ། རང་གིས་ཉམས་ལེན་ལ་གང་ཕན་པ་བརྟེན་གནོད་པ་སྤང་། འདོད་ཡོན་ཀྱང་བག་རེ་
བརྟེན་ལ། དེ་ཉམས་ལ་གནོད་དམ་མི་གནོད། ཞེན་ནམ་མི་ཞེན་ལྟ་ནས། ཞེན་པ་སྐྱེ་ན་སྤང་ལ་བསྒོམ། མི་ཞེན་ཅིང་ཉམས་
ལ་ཕན་ན་བརྟེན་ཤིང་བསྒོམ། དེ་ལྟར་བྱས་པས་ཡུལ་གྱིས་མི་གནོད་པར་འདོད་ཡོན་གྱི་རྐྱེན་གྱིས་ཉམས་མ་འབར་ན། དེ་ནས་ཚོགས་
སྤྱོད་བྱ་སྟེ། ཅེས་གསུང་པས། སྤྱོད་པ་ནི་ལྟ་བས་རྐྱེན་ཐུབ་མི་ཐུབ་བརྟག་པ་ཡིན་ཏེ། ༈ བརྟག་གཉིས་ལས། སྤྱོད་པ་དངོས་
གྲུབ་ཕྱིར་མ་གསུང་། །ཡིད་ནི་བརྟན་ནམ་གཡོ་འམ་ཅི། །རང་གི་སེམས་ལ་སོ་སོར་བརྟག ༈ ལྕེ་སྒོམ་གྱིས། །གྲོལ་ལམ་མ་གྲོལ་
སྤྱོད་ལ་རག །སྤྱོད་པ་དོན་དང་མི་མཐུན་ཞིང་། །ཅིར་སྣང་ལམ་དུ་མ་སློང་ན། །ལྟ་བ་མཐོ་ཡང་ཁ་ལྟ་ཡིན། ཅེས་གསུང་པས་ལྟ་

༄༅། །བ་གོ་བའི་དུས་སུ། སྒོམ་པ་ཞི་གནས་རྐྱང་པ་ཡིན་པས། རྗེས་ཤེས་ཀྱི་སྤྱོད་པ་ཡང་བག་མ་གསར་པའི་ 
ཚུལ་བཞིན་དུ། སོ་ཐར་དང་བྱང་སེམས་ཀྱི་སྐབས་ཁོ་ན་གཅེས། ལྟ་བ་ཉམས་སུ་མྱོང་བའི་དུས་སུ་ལྷག་མཐོང་གི་ཉམས་སྐྱེ་བ་
སྟེ། དྲོད་ནས་མཐོང་ལམ་གྱི་བར་དུ་གོང་ལྟར་རྒྱལ་བུ་གཞོན་ནུ་ལྟ་བུའི་སྤྱོད་པར་གནས་པའི་ཉམས་མྱོང་འཕེལ་ཐབས་ཁོ་ན་གལ་ཆེ།
སྤྱིར་སྦྱོར་ལམ་དྲོད་ནས་གང་ཟག་དབང་པོ་རབ་འབྲིང་ཐ་མལ་སྤྱོད་པའི་དུས་ཚོད་སོ་སོར་ཡོད་པ་སྟེ། དབང་པོ་རབ་གཅིག་འཆར་བ་
ལ་དྲོད་ནས་གསང་སྤྱོད་བྱེད་པས་ཆོག་ལ། ཁྱད་པར་དུ་སྤྲོས་བྲལ་གྱི་རྟོག་པ་ཤར་བ་དང་། དབང་པོ་རབ་འབྲིང་ཐ་མ་ལ་ནང་དུ་
རྟོགས་པའི་ངར་ཆེ་ཆུང་ཡོད་པས། སྤྱོད་པ་ལ་ཡང་མི་འདྲ་བ་འོང་སྟེ། དབང་པོ་ཡང་རབ་ཀྱིས་རྒྱུད་སྡེ་ནས་བཤད་པ་ལྟར་གསང་

སྤྱོད་ལ་སོགས་པས་ཡུལ་རྐྱེན་ལ་བསྲེ་བ་དང་། འབྲིང་ཐོད་རྒལ་བས་སྤྲོས་བྲལ་ཆེན་པོ་ནས་སྐབས་རེ་རྐྱེན་ལ་བསྲེ། སྐབས་
རེ་དབེན་པ་བརྟེན་པ་བོགས་ཆེ་བར་གསུང་སྟེ། ༈ ཨུ་རྒྱན་པས། སྤྲོས་བྲལ་དུས་ཀྱི་སྤྱོད་པ་ལ་གང་ཟག་གིས་རིགས་གཙོ་བོ་
གཅིག་འོང་། གང་ཟག་གཅིག་ཆར་བའི་རིགས་ཡིན་ན་རྒྱལ་ཁམས་བསྐོར་བ་དང་། རྐྱེན་ལ་བསྲེ་བ་དེ་བོག་འདོན་ལ་གལ་ཆེ་
བར་ཡོད། ཐོད་རྒལ་བ་ཡིན་ན་བཙུན་ཚུགས་ལ་གཞི་བླང་ནས། རེས་དཔེ་རྣམ་བརྟེན། རེས་གསང་སྤྱོད་བྱེད། རེས་རྐྱེན་ལ་བསྙེ། 
རེས་སེམས་ཅན་ལ་ཕན་པའི་དགེ་བ་ལ་སྤྱོད་པ་དེ་རྣམས་བོག་འདོན་པ་ལ་དགའ་བ་འོང་། རིམས་སྐྱེས་པ་ཡིན་ན་གང་བས་ཀྱང་
གཡེང་བ་སྤོང་ནས་བསྒྲུབ་པ་ལ་ནན་ཏན་བསྐྱེད་པ་དེ་བོག་འདོན་གྱི་ཡང་མཆོག་ཡིན་ལ། གེགས་སེལ་གྱི་ཡང་མཆོག་ཡིན་ཤིང་། དེ་ཉིད་

༄༅། །མན་ངག་གི་མཆོག་ཡིན་ནོ། དངོས་གྲུབ་ཞུ་བའི་མཆོག་ཡིན་ནོ། ཅེས་གསུང་བས་གང་ཟག་རིམ་སྐྱེས་པས་
སྣང་སེམས་ཟུང་འཇུག་གི་རྟོགས་པ་མ་ཤར་བར་དུ་ཕྱི་ནང་གི་ཡེང་རྐྱེན་ཐམས་ཅད་སྤང་ནས་རི་དྭགས་ལྟ་བུའི་སྤྱོད་པ་བྱེད་ནས་
སྤྱོད་ལམ་ཐམས་ཅད་དུ་རྟོགས་པའི་དོན་ལ་གོམས་པར་བྱེད་པ་སྟེ། ༈ ཉི་ཟླ་ཁ་སྦྱོར་ལས། །རི་དྭགས་ལྟ་བུའི་སྤྱོད་པ་
ཡིས། །འཁྲུལ་པའི་ཡུལ་གྱུར་རྐྱེན་རྣམས་སྤང་། ༈ ལྕེ་བསྒོམ་གྱིས། །ཤེས་རབ་མཐུན་པའི་སྤྱོད་པ་ནི། །བླ་མ་དམ་
པ་སྤྱི་བོར་བཀུར། །ཕྱི་ནང་དངོས་འཛིན་ཆགས་པ་སྤང་། །བྱ་བ་བཏང་ལ་དབེན་པ་བརྟེན། །སྤྱོད་ལམ་རྣམ་བཞིར་ཉམས་
མྱོང་སྐྱོང་། ཅེས་གསུང་པས་སྤྱོད་ལམ་རྣམ་བཞི་ཐམས་ཅད་དུ། དྲན་ཤེས་བཞིན་དང་མ་བྲལ་བར་བྱེད་ནས་བདེ་སྡུག་གང་

བྱུང་གཉུགས་མ་མ་བཅོས་པའི་ཤེས་པ་སྐད་ཅིག་མའི་འགྲོས་སུ་ཁྱེར། རང་གི་གྲྭ་པ་ལ་སོགས་པ་གཞན་གྱི་མི་འདོད་པ་ཅི་བྱས་
ཀྱང་། ནང་དུ་སེམས་སྐད་ཅིག་ཙམ་ཡང་འཁྲུག་པར་མི་བྱ། གཞན་གྱི་སྐྱོན་ལ་མི་བརྟགས། གཞན་ལ་བཟང་ངན་ལ་སོགས་
པའི་ཤན་མི་དབྱེ། གང་ཤར་གྱི་རྐྱེན་སྣང་ཐམས་ཅད་རང་ཐོག་ན་ལྷོད་ནས་སྐད་ཅིག་མ་གཉིས་སུ་མི་བཏང་ནས་བསྐྱངས་པས། 
ཉམས་ལེན་སྟོབས་རྒྱས་པ་སྟེ། ༈ ཞང་གིས། །རང་བྱུང་ལྷུག་པར་གནས་པར་བྱ། །ཆོས་སྐུའི་ཉམས་དང་འབྲལ་མི་བྱ།
གང་ལ་ཡང་ཞེན་པ་མེད་པར་བྱ། །རང་གི་འཁོར་རམ་གཞན་དག་གིས། །ལེགས་ཉེས་ལ་སོགས་གང་སྤྱད་ཀྱང་། །སྐད་
ཅིག་ཙིམ་ཡང་འཁྲུག་མི་བྱ། །བེམ་པོ་བཞིན་དུ་གནས་པར་བྱ། །སེམས་ལ་གནོད་པའི་བྱ་བ་རྣམས། །ནམ་དུ་ཡང་ནི་མི་བྱའོ། 

༄༅། །རི་དྭགས་མི་ལ་བྲོས་པ་བཞིན། །རྟག་ཏུ་རི་ལ་བྲོས་པར་བྱ། །བདག་བཟང་སྙམ་ནས་ཐམས་ཅད་ལ། །ཁོ་
བཟང་ཁོ་ངན་ཤན་མི་ཕྱེ། །ཁྲམ་པས་རང་མཚང་སྦ་བ་བཞིན།  །རང་གི་ཡོན་ཏན་རྟག་ཏུ་སྦ། །མི་ཆེན་ལྡིང་ཁ་མི་བྱ་ཞིང་། །རྟག་
དུ་དམས་ས་བཟུང་བར་བྱ། མཐོ་དམན་མེད་པའི་དོན་རྟོགས་ཀྱང་། །བླ་མ་མཁའ་འགྲོ་རྟག་ཏུ་མཆོད། །མདོར་ན་རང་འདོད་
གཡོ་སྒྱུ་དང་། །བཅོས་མ་ཐམས་ཅད་སྤང་བར་བྱ། །ཅི་སྲིད་མཉམ་བཞག་རྗེས་ཐོབ་གཉིས། །ཡོད་པ་དེ་སྲིད་མཉམ་བཞག་
ལ། ཤེས་པ་བརྟན་ནམ་མི་བརྟན་བརྟགས། ཅེས་པ་དང་། ཡང་། །དབེན་པར་ནང་སྤྱོད་ཏིང་འཛིན་སྤེལ། །ནང་
སྤྱོད་ཉམས་མྱོང་སྤེལ་བའི་ཚེ། །དང་པོའི་ལས་པས་མ་ཚོར་བར། །ཏིང་འཛིན་རྟོགས་པ་གང་འཕེལ་བའི། །སྤྱོད་པ་ཉམས་

དང་བསྟུན་ཞིང་བྱ། ༈ དམ་པས། །སྐྱེ་བོའི་ནང་དུ་རྣལ་འབྱོར་རྟོགས་པ་འགྲིབ། །རི་ཁྲོད་དགོན་པ་བརྟེན་ཅིག་དིང་རི་བ། ཅེས་
གསུང་པ་ལྟར་དབེན་པར་རྩེ་གཅིག་དུ་གཅུན་པས། ཕྱི་རོལ་གྱི་བགེགས་ལ་སོགས་པའི་བར་ཆོད་ཐམས་ཅད་ནང་རྣམ་རྟོག་གི་རང་གཟུགས་ 
ཡིན་པར་ཤེས་པས་འགལ་རྐྱེན་ཐམས་ཅད་མི་སྤང་བར། ཉམས་ལེན་དུ་གཅོད་ཅིང་ནང་དུ་ཉོན་མོངས་པའི་འདོད་པ་རྣམ་རྟོག་བཟང་
ངན་ཐམས་ཅད་རང་ཐོག་ཏུ་གཅོད། རྣམ་རྟོག་ཕྲ་རགས་ཆོད་པ་དང་ཕུང་པོ་ལ་སོགས་པ་བདུད་བཞི་བདག་འཛིན་ལྟ་བུའི་སྤྱོད་པའི་སྐྱོན་
ངོས་བཟུང་ཤིང་རང་ཐོག་ཏུ་གཅོད་པས་ཉོན་མོངས་པའི་ཕྲ་རགས་ཆོད་པ་དང་། ད་བཟོད་བཟང་རྟོག་གི་ཡེང་བ་ཡང་ཆོད་དགོས་པ་སྟེ། ༈  རྡོ་
རྗེ་རྩེ་མོ་ལས། །བགེགས་ནི་འགའ་ཡང་ཡོད་མིན་སྟེ། །སེམས་ཉིད་དག་པ་གྱུར་པ་ཡིན། །རང་སེམས་བདུད་ཅེས་བྱ་བར་

༄༅། །བཤད། །བགེགས་ཉིད་ཀྱང་ནི་རང་གི་སེམས། །རྣམ་པར་རྟོགས་པ་ཐམས་ཅད་བསལ། །རྣམ་རྟོག་
ལ་ནི་བགེགས་རྣམས་འབྱུང་། །འདུལ་བར་དཀའ་བའི་སེམས་བཟུང་ཞིང་། །འདོད་པ་རྣམས་ནི་སྤང་བར་བ། ༈ གསང་སྒྲོན་
ལས། །གཟུགས་ནི་ཕུང་པོའི་བདུད་དུ་བཤད། །བུ་སོགས་ལྷའི་བདུད་དུ་སྤྲུལ། །དེ་ལ་འཛིན་པ་ཉོན་མོངས་བདུད། །འཁྲུལ་
བའི་སེམས་ནི་འཆི་བདག་བདུད། །དགོས་པའི་ནོར་ནི་བར་ཆད་བདུད། །གནོད་སྦྱིན་ལྷ་ཡང་དེ་དང་འདྲ། །སྟོང་པ་ཕྱང་ཆད་
ལྟ་བའི་བདུད། །ཧ་ན་བོག་མེད་སྒོམ་པའི་བདུད། །རྟོག་མེད་རང་ཁ་སྤྱོད་པའི་བདུད། ཐོབ་བྱ་འདོར་པ་འབྲས་བུའི་བདུད། །ཕྲ་མོ་
ཆོག་ཤེས་ཐོས་པའི་བདུད། །རྩ་རླུང་འཁྲུགས་པ་ཐིག་ལེའི་བདུད། །གྲུབ་མཐའི་ལོག་པ་ཆོས་ཀྱི་བདུད། །མི་ཐུབ་དམ་བཅའ་

སྡོམ་པའི་བདུད། །འདུ་འཛི་ལོངས་སྤྱོད་གཡེང་བའི་བདུད། །ལས་ངན་འབྲེལ་པ་གྲོགས་ཀྱི་བདུད། །ཐེ་ཚོམ་སྐྱེས་པ་ཉམས་
ཀྱི་བདུད། །ཐབས་ཀྱིས་མ་ཟིན་ཤེས་རབ་བདུད། ཅེས་གསང་པས་བདུད་དེ་རྣམས་ངོས་བཟུང་ནས་ཉམས་ལེན་གྱི་གྲོགས་སུ་
ཁྱེར་ཐུབ་པ་ཐམས་ཅད་མི་སྤང་། གྲོགས་སུ་གཅོད་འདོད་པའི་མཐའ་སྤང་ཀྱང། གྲུབ་མཐའ་དང་ལྟ་སྒོམ་ལ་སྐྱོན་བྱུང་ན་
སྨན་དུག་ཏུ་སོང་བ་དང་འདྲ་བས་ཕྱིའི་བྱ་བ་བཏང་ནས་ཞེན་པ་མེད་ཀྱང་སངས་རྒྱས་ཐོབ་མི་ནུས་པས། མཚན་ལྡན་བླ་མས་ཟིན་
ནས་བཀའ་དང་བསྟུན་ལ་དཀའ་བ་དང་དུ་བླང་པ་གལ་ཆེ། གཡེང་བ་ལ་སོགས་པ་ཕྱི་རྐྱེན་གྱིས་དགེ་སྦྱོར་ལ་གནོད་པ་ཐམས་ཅད་ལ་
དེའི་གཉེན་པོར་བསྟན་པ་སྟེ། ནང་དུ་རང་སེམས་དབང་དུ་བཙུགས་ནས། རྟོགས་པའི་དོན་ལ་གོང་གིས་གོམས་སྟོབས་ཆེ། 

༄༅། །རྗེས་ཤེས་ཀྱི་རྟོག་པ་ཕྲ་རགས་ཆོད་པ་ལ་ཐབས་ཅི་འདྲ་བྱེད་ན་ཆོད་ཆེ་བརྟགས་དེ་ལྟར་བྱས་པས་ཉོན་མོངས་པ་ལ་ཆོད་
མ་ཆོད་དེ་ཡུལ་རྐྱེན་དང་འཕྲད་དུས་ཆགས་སྡང་བ་སྐྱེ་ཐོག་ཏུ་རྩོལ་བ་ཡོད་མེད་ཀྱི་རྟགས་ཡོད་པ་ལ་ཚད་བཙུགས་པ་ཡིན་། དེ་ཡང་
 རིག་པའི་རྩལ་འགག་ནས་རྟོག་མེད་དུ་གནས་པ་ལ་ཆོད་ཟེར་བ་མིན། རྐྱེན་ཐོག་ཏུ་ཤར་ཐོག་ན་མྱོང་ཚོར་རང་རིག་དུ་ཤར་ནས་རྩོལ་
བ་ཇེ་ཆུང་དུ་འགྲོ་ནས་མཐར་རྐྱེན་སྣང་དེ་ཉིད་བློ་འདས་སུ་ཤར་བ་ལ་ཆོད་ཟེར་བ་ཡིན། ཕྱི་རྐྱེན་གྱིས་དགེ་སྦྱོར་བཅག་པ་ལ་དེ་རང་རང་ 
གི་གཉེན་པོར་ཟིལ་ཀྱིས་མནན་པ་སྟེ། ༈ ཡེ་ཤེས་མཁའ་མཉམ་ལས། འདུ་འཛིན་ལོངས་སྤྱོད་བདུད་བྱུང་ན། །འདོད་ཆུང་
ཆོག་ཤེས་ཟིལ་ཀྱིས་མནན། །ཞེན་པ་གནས་ཀྱི་བདུད་བྱུང་ན། །ཡུལ་ལ་ངེས་མེད་ཟིལ་ཀྱིས་མནན། །ཡོན་ཏན་གཡེང་

བའི་བདུད་བྱུང་ན། །གཞན་དོན་མི་བྱ་ཟིལ་གྱིས་མནན། །འཁོར་ངན་སེམས་འཁྲུགས་བདུད་བྱུང་ན། གདུང་སེམས་སྤང་
ལ་འབྲེལ་བ་བཅད། །མཁའ་འགྲོའི་ལུང་བསྟན་བདུད་བྱུང་ན། །རེ་དོག་མི་བྱ་ཟིལ་གྱིས་མནན། །ཉམས་མྱོང་ཞེན་པའི་བདུད་
བྱུང་ན། ཞེན་མེད་ལྟ་བའི་ཟིལ་གྱིས་མནན། ཅེས་གསུང་པས་གོང་མ་རྣམས་ལ་ནི་གཞུང་དུ་བཤད་པའི་གཉེན་པོར་སྤང་བ་དང་།
ལུང་བསྟན་དང་ཉམས་ལ་ཞེན་ན་དེ་རང་ངེས་བཟུང་ནས་གཤིས་ཐོག་ཏུ་བཅད་ཅིང་། སྤྱིར་ན་ཡོན་ཏན་ནམ་ཉམས་རྟོགས་གོང་
ནས་གོང་དུ་འཕེལ་བའི་གེགས་གང་གིས་བྱས་པ་དེ་བདུད་ཡིན་པར་ངོས་བཟུང་ནས་སྤང་། དེ་ཉིད་འཕེལ་བའི་གྲོགས་གང་གིས་
བྱས་པ་དེ་ལྷ་དང་མ་ཡིན་སྤྱོད་པ་བྱ་བ་ཡང་དེ་ཡིན། དེ་འཕེལ་བའི་ཐབས། འཕེལ་ནས་བརྟན་པ་ཐོབ་མ་ཐོབ་བརྟགས་པ་སྟེ། དེ་

༄༅། །དེ་ཡང་ངན་རྟོགས་གང་བྱུང་ལ་འབུར་འཇོམ་བྱེད་ཀྱང་བཟང་རྟོག་ཐམས་ཅད་ཟག་མེད་དུ་གཅོད་མ་ཤེས་ན། ལམ་
རྟགས་རྩ་རླུང་གམ་བྱེད་པ་ཡིན་པས། མངོན་ཤེས་དང་ལུང་སྟོན་ལ་སོགས་པ་ལ་ཞེན་པ་སྐྱེས་ན། དེ་རང་གིས་རྟོགས་པའི་ངོ་
བོ་བསྒྲི་བླ་ནས་འགལ་རྐྱེན་བྱེད་པས། བློ་ཡུལ་དུ་བྱུང་ཚད་ཀྱི་བཟང་རྟོག་ཐམས་ཅད་མི་སྤང་བར་བློ་འདས་སུ་ཆད་དགོས་སྟེ། །
དེ་ལྟར་རིམ་པས་ཆོད་ན་འགལ་རྐྱེན་ཐམས་ཅད་གྲོགས་སུ་ཤར་ནས། ད་བཟོད་གསང་སྤྱོད་བྱས་ཀྱང་ལམ་དུ་སློང་ནས་དེ་གོམས་
པ་དང་ཚོགས་སྤྱོད་ལ་རོ་སྙོམས་པ་ཡིན་ཏེ། ༈ བྱང་ཆུབ་སེམས་སྐྱོབ་ལས། །མངོན་ཤེས་བྱུང་བ་འདྲ་ན་ཤིན་དུ་བསྒྲིམ། །
རྫུ་འཕྲུལ་འབྱུང་བ་འདྲ་ན་ཤིན་དུ་བསྒྲིམ། །སྐྱེ་བ་དྲན་པ་འདྲ་ན་ཤིན་དུ་བསྒྲིམ། །བདེ་བ་འབར་བ་འདྲ་ན་ཤིན་ཏུ་བསྒྲིམ། །

མཁའ་འགྲོའི་ལུང་བསྟན་བྱུང་ན་ཤིན་ཏུ་བསྒྲིམ། །དེ་ཀུན་ཐམས་ཅད་གཡེང་རྒྱུ་བར་ཆོད་ཡིན། ཅེས་གསུང་པས་བཟང་རྟོག 
དེ་རྣམས་ཉམས་ལེན་དུ་གཅོད་མ་ཤེས་ན་དེ་ལ་བརྟེན་ནས་ང་རྒྱལ་སྐྱེ་བས་ཡོན་ཏན་ཐམས་ཅད་ཀྱི་གེགས་བྱེད། གཞན་ཁྱད་དུ་
གསོད་པས་ཡོན་ཏན་སྔར་སྐྱེས་པ་ཡང་ཉམས་པར་བྱེད་པའོ། དེ་བས་བཟང་རྟོག་ངན་རྟོགས་ཐམས་ཅད་རང་སར་ཆོད་པ་དང་
དེ་བས་ཀྱང་ཆེད་དུ་ཉོན་མོངས་པ་བསྐྱེད་ནས་བསམ་གཟུགས་སུ་ཤར་བས་རྩལ་རྫོགས། ལས་མ་བསགས་པའི་རང་ཐོག་ཏུ་
ཀློད་པས། རིག་པའི་རྩལ་དུ་ཆགས་པའི་མྱོང་ཚོར་མ་འགགས་པར་ཤར་བ་དེ་རང་མ་གྲུབ་པར་རང་ངོ་ཤེས་པས་འཆིང་བྱེད་ཀྱི་རྟོག་
པ་དེ་རང་གྲོལ་བྱེད་ཀྱི་རྐྱེན་དུ་ཤར་བ་སྟེ། ༈ བརྟག་གཉིས་ལས། །ཆགས་པས་འཇིག་རྟེན་འཆིང་གྱུར་པ། །འདོད་

༄༅། །ཆགས་ཉིད་ཀྱིས་རྣམ་པར་གྲོལ། །བཟློག་པའི་བསྒོམ་པ་འདི་དག་ནི། །སངས་རྒྱས་མུ་སྟེགས་ཀྱིས་
མི་ཤེས། ༈ དོན་དམ་བསྙེན་པ་ལས། །འདོད་ཆགས་གང་དག་གང་ཞིག་གིས་ནི་སེམས་ཅན་ལྟུད་གྱུར་པ། །དེ་ཉིད་
ཀྱིས་ནི་རྣལ་འབྱོར་སྲིད་པའི་ཕ་རོལ་འགྲོ། ༈ དོན་ཡོད་ཞགས་པའི་རྒྱུད་ལས། །གང་གིས་བླུན་པོ་འཆིང་གྱུར་པ། །དེས་
ནི་མཁས་པ་ཡོངས་སུ་གྲོལ། ཅེས་གསུང་བས་གཉུགས་མ་སེམས་ཉིད་སྤྲོས་པ་དང་བྲལ་བའི་རྩལ་རིག་པའི་རྣམ་པ་དེ་ཉིད་
འདོད་ཆགས་སུ་ཤར་བ་དེ་ཉིད་ངོ་བོ་སྤྲོས་པ་དང་བྲལ་བར་གནས་པ་རང་ངོ་མ་ཤེས་མཚན་མར་བཟུང་ནས་རང་རྒྱུད་འཆིང་བ་དེ་
མཁས་པས་རང་ངོ་ཤེས་པས་འདོད་ཆགས་མ་སྤང་རང་སར་གྲོལ་བ་སྟེ། ༈ དགོད་འདུས་ལས། །ཐབས་ཆེན་གང་དང་ལྡན་

པ་ལ། །ཉོན་མོངས་བྱང་ཆུབ་ཡན་ལག་འགྱུར། ཅེས་གསང་པས་དེ་ལྟར་རྟོགས་པའི་དུས་སུ་ཉོན་མོངས་པ་འདོད་ཆགས་ལ་
སོགས་པའི་དུག་ལྔ་གང་ཤར་ཡང་བྱང་ཆུབ་ཆོས་སྐུ་ཐོབ་པར་བྱེད་པར་ལམ་བསྒྲོད་པའི་རྒྱུ་ཡིན་པས། ཐག་བཏག་པའི་སྤུན་དང་འདྲ།  
དེ་བས་ན་འདོད་ཆགས་ལ་སོགས་འདོད་ཡོན་གང་ལ་ཆགས་པ་དེ་ཆེད་དུ་བྱེད་ནས་རང་ཐོག་དུ་ཀློད་ཅིང་དེ་རང་གི་ངོ་བོའི་རང་ལ་རྒྱང་
འཚོ་བྱེད་པས། རྟོག་པ་དེ་རང་གི་སྟེང་དུ་གཉུགས་མའི་རང་ཞལ་མཐོར་བས། །མཚན་མ་རང་སར་གྲོལ་བ་སྟེ། །གང་གིས་འཇིག
རྟེན་འཆིང་གྱུར་བ། །ཐབས་དང་བཅས་ན་དེ་ཉིད་ཀྱིས། །སྲིད་པའི་འཆིང་བ་ལས་གྲོལ་འགྱུར། ༈ ཟླ་བ་གྲགས་པས། །
བྱང་ཆུབ་སེམས་དཔའི་རྣམས་ནི་ཆེད་ཀར་ཉོན་མོངས་པ་སྤང་བར་བྱེད་ལ། ཆེད་ཀར་ཉོན་མོངས་པ་བསྐྱེད་པར་བྱེད། 

༄༅། །དཔེར་ན་ཨ་ལིས་ཕྱི་བ་ལ་བྱེད་པ་བཞིན། ཅེས་གསུང་པས་ཆེད་དུ་འདོད་ཆགས་མངོན་དུ་བྱས་ཤིང་རོ་མྱོང་བ་དང་། ཕྱག 
རྒྱ་ཆེན་པོར་ཉམས་སུ་བླང་བས་འདོད་ཆགས་ཆོས་སྐུར་ཤར་བས། འདོད་ཆགས་རྩད་ནས་ཆོད། དེར་འདོད་ཆགས་གཅིག་པོ་ཉོན་
མོངས་པ་ལྔ་ཀ་ཚང་བས་ཆགས་པར་གཅིག་བུའི་སྟེང་དུ་ཉོན་མོངས་པ་ཐམས་ཅད་ཀྱི་ཐོག་མཐའ་ཆོད་པས་ཡིད་ལ་བྱེད་པ་མེད་པར་ 
རང་གྲོལ་དུ་འགྲོ། འདོད་ཆགས་ཕྱག་རྒྱ་ཆེན་པོའི་དབང་དུ་འདུས་ཙ་ན། འདོད་ཆགས་ལས་གྲུབ་པའི་མི་དང་མི་མ་ཡིན་པ་ཐམས་ཅད་
ཏེ་ཐད་དུ་འདུས། རྒྱུད་ཀྱི་རྡོ་རྗེ་འཛིན་པ་ཐམས་ཅད་སྦྱང་། ཅེས་པ་དང་། ཡང་ཞེ་སྡང་ཐབས་ཀྱིས་ཟིན་ནས་ཆོས་སྐུར་ཤར་ན་རྡོ་རྗེ་
འཛིན་པ། ང་རྒྱལ་ཐབས་ཀྱིས་ཟིན་ནས་ཆོས་སྐུ་ཤར་ན་རིན་ཆེན་འཛིན་པ།  འདོད་ཆགས་ཐབས་ཀྱིས་ཟིན་ནས་ཆོས་སྐུར་ཤར་ན་པདྨ་འཛིན་

པ། གཏི་མུག་ཐབས་ཀྱིས་ཟིན་ནས་ཆོས་སྐུར་ཤར་ན་འཁོར་ལོ་འཛིན་པ། འཕྲག་དོག་ཐབས་ཀྱིས་ཟིན་ནས་ཆོས་སྐུར་ཤར་ན་རྒྱ་གྲམ་
འཛིན་པར་འོང་སྟེ། རྒྱལ་བ་རིགས་ལྔ་པོ་འདི་ཡང་ནང་གི་ཐུགས་ཀྱི་དགོངས་པ་ཕྱིའི་ཕྱག་མཚན་གྱིས་མཚོན་པ་ཡིན་པས། ཉོན་མོངས་
པ་ལྔ་ཆོས་སྐུར་ཤར་ན་རྒྱལ་བ་རིག་ལྔ་དང་ཐུགས་དགོངས་གཅིག་དུ་གྱུར་པ་ཡིན། ཉོན་མོངས་པ་ལམ་དུ་བྱེད་པའི་གོ་བར་བཏོན་འདུག་
པའི་ནུས་པས་ཆོས་སྐུའི་རྩལ་སྦྱང་ཤིར་བཀྲག་འདོན་པ་སྟེ། གཉིས་མེད་ཀྱི་རྟོགས་པས་ཉོན་མོངས་པ་དག་བྱེད་བྱས་ནས་དུག་བདུད་རྩིར་ 
བསྒྱུར་པའོ། སྤྲོས་བྲལ་དུས་སུ་རྟོག་པ་ཕྲ་མོ་རྣམས་དྲན་པ་མ་ཡེང་པས་རང་རིག་ཆོས་སྐུར་ཤར་སྟེ། ཆགས་སྡད་རག་པ་རྣམས་ལ་ཉོན་
མོངས་པ་ལམ། ཁྱེར་གྱི་གདམ་ངག་འདི་མེད་ན་ཕྱག་རྒྱ་ཆེན་པོར་མི་ཤར། ༈ ཀླུ་གྲུབ་གྱི་དབང་རབ་དབྱེ་ལས། །རྟོགས་ན་གང་གིས་འཆིང་

༄༅། །བར་ནུས་པ་ཁྱོད་ཀྱིས་སྨོས། །བཅིང་པ་གང་ཡིན་དེ་ཉིད་ཡེ་ནས་གྲོལ་བ་ཉིད། །གང་ལ་འཆིང་དང་བཅིང་པར་བྱ་
བ་མ་གྲུབ་ན། །ནགས་ལ་གནས་པའི་གླང་པོ་གང་བདེན་ཡིན་དུ་ཆུབ། ཅེས་གསུང་པས། གཉུགས་མའི་ཤེས་པ་མཐའ་བྲལ་དེ་ཉིད་ཀྱི་རྩལ་
ཉོན་མོངས་པ་སྣ་ཚོགས་སུ་ཤར་བ་རང་ངོ་ཤེས་པའི་དུས་སུ་ཉོན་མོངས་པའི་རྟོག་པ་གང་གིས་ཡང་འཆིང་བར་མི་ནུས་ཏེ་། འཆིང་བྱེད་ཀྱི་
རྟོག་པ་དེ་རང་གིས་རང་ངོ་ཤེས་པས་གྲོལ་བ་སྟེ། དོན་ལ་བཅིང་རྒྱུ་དང་འཆིང་བྱེད་མེད་པར་རི་བོང་གི་རྭ་དང་འདྲ་བར་ཤར་བའི་དུས་སུ་སེམས་
ཉིད་དྲན་པའི་ཐག་པས་བསྡོམ་མི་དགོས་པར་གཉུག་མའི་ངང་དུ་རྒྱ་ཡིན་དུ་བཏང་པའོ། དེ་ལྟར་རྟོགས་པའི་ངང་ལ་གོམས་པས་རྗེས་ཤེས་
ཀྱི་ཉོན་མོངས་པ་ཕྲ་རགས་ཆོད་ནས་དེའི་ངང་ལ་བརྟན་པ་ཅུད་ཟད་ཐོབ་པ་དང་ད་གཟོད་གསང་སྤྱོད་བྱེད་པ་སྟེ། ༈ རྒོད་ཚང་བས། ཁ་གཅིག་

ཁྲིད་མོ་ཆེ་ཐོབ་ཟེར་ནས་དེས་ཆོག་པར་བརྩི་སྟེ། དོན་ཁྲིད་ཀྱི་རྟོགས་པ་མ་ཤར་ན་ཁྲིད་བརྒྱ་ཐམ་པ་ཐོབ་ཀྱང་ཕན་པ་མེད། བར་ཆོད་བྱུང་ན་རོ་མི་
སྙོམས། རྟོགས་པ་གཅིག་ཤར་ན་ཚིག་མ་ཐོབ་ཀྱང་དོན་ཐམས་ཅད་གཅིག་འདུས་པས་རི་ཁྲོད་འགྲིམ་པས་ཆོག དེས་ན་ཆོས་དུས་ཚོད་དང་
འབྲེལ་དགོས་མ་འབྲེལ་ན་བར་ཆད་ལ་ཤོར་བ་ཡིན། དེས་ན་གསང་སྤྱོད་བྱེད་པའི་དུས་ཚོད་སྣང་བ་སེམས་སུ་ཤེས་ཙ་ན་ཡིན། ཅེས་གསུང་པས། 
མན་ངག་གཞན་དུ་སྤྲོས་བྲལ་ཆུང་དུ་ནས་གསང་སྤྱོད་བྱེད་ཅེས་པ་གོང་གི་གཅིག་ཆར་བ་དང་། ཐོད་རྒལ་པ་ལ་དགོངས་པ་ཡིན། རིམ་སྐྱེས་པའི་
ལུགས་ལ་སྒོམ་ལམ་ཆུང་ངུར་དབེན་པར་གཅུན་དུས་སུ་ཡང་ཐེ་ཚོམ་དང་ཐང་ལྷོད་དུ་མར་འོང་། གྲིབ་རྐྱེན་ཕྲ་མོས་རེས་ཀྱང་རྟོགས་ཐོབ་
ན་བརྟན་མི་ཐུབ་པར་རྟོག་པ་ཕུབ་མ་རླུང་གིས་གཏོར་བ་ལྟར་འོང་བར་གསུང་བས། གསང་སྤྱོད་མི་དགོས་དབེན་པར་དེ་ལྟར་འགོ་མི་ནོན།

༄༅། །གསང་སྤྱོད་ནི་རྟོགས་པ་བརྟན་པས་ཉིན་མཚན་མེད་པར་རྟོགས་པ་དྲན་པ་མ་ཡེང་བར་རང་གིས་ཆོག །ཉ་ན་མོངས་
པའི་རྟོག་པ་ཡིད་ལ་མི་འགྱུ་བ་དང་། རྐྱེན་ལ་ངོ་ཨེ་སྙོམས་ཚང་བ་ལ་བྱེད་པ་ཡིན། ༈ དེ་ཡང་བརྟག་གཉིས་ལས། ཅི་ལྟར་རྣ་བར་ཆུ་
ཞུགས་པ། །ཆུ་དག་ཉིད་ཀྱིས་འགུག་པར་བྱེད། །དེ་བཞིན་དངོས་པོའི་རྣམ་རྟོག་ཡང་། །རྣམ་རྟོག་ཉིད་ཀྱིས་དབྱུང་བར་བྱ། ཅེས་གསུང་
པས། དཔེར་ན་རྣ་བར་ཆུ་ཐིག་གཅིག་ལུས་ནས་འོད་མ་ཉན་ན། ཆུ་དེ་བས་མང་བ་གཅིག་བླུག་པས་གཅིག་ཏུ་འདྲེས་པ་དང་། དེ་གཟོད་
ཚར་བསྐྱོད་པས་མལ་དུ་མི་ལུས་པར་འོང་བ་བཞིན། ཉོན་མོངས་པ་རག་པ་མངོན་དུ་གར་པ་ཆོད། ཕྲ་བ་བག་ལ་ཉལ་དུ་ལུས་པ་ལ། ཉོན་
མོངས་པོ་དུག་ལྔའི་ཕྲ་བ་དེའི་རིགས་དང་མཐུན་པའི་རྐྱེན་ལ་སོགས་པ་ཡུལ་རྐྱེན་ལ་བསྲེས་པས། ཡུལ་བཟང་ངན་གྱི་ཁྱད་པར་ལ་བརྟེན་ནས་

རྟོག་པ་བཟང་ངན་མངོན་གྱུར་པ་གཅིག་སློང་ནས་འོང་། དེའི་དུས་སུ་རྟོག་པ་དེ་མི་སྤང་ནས་ལྟ་ཐོག་ཏུ་རོ་སྙོམས་པས། རྟོག་པ་བག་ལ་ཉལ་
དེ་མངོན་དུ་གྱུར་བའི་སྟེང་དུ་ཆོད་པས། ཕྱག་རྒྱ་ཆེན་པོ་རྩལ་རྫོགས་པའི་རྒྱུ་ཕྱེད་པ། དཔེར་ན་ཆུ་ལ་བརྒལ་འདོད་པའི་ཤིང་ངམ་རྩ་ལ་བརྟེན་
ནས་ཆུའི་ཕར་ཀར་ཕྱིན་པ་ལྟར། ཡུལ་རྐྱེན་གྱིས་རྟོག་པ་མངོན་གྱུར་པ་སློང་བ་དང་དེ་མི་སྤད་ནས་ཉམས་སུ་བླང་བས་རྟོག་པ་དེས་གཉིས་མེད་
ཀྱི་ཡེ་ཤེས་གསལ་བཏབ་པ་ལྟར་འོང་ནས་རྟོག་པ་རང་གི་མྱོང་ཚོར་ཆོད་པ་སྟེ། ༈ སམ་བུ་ཏྲི་ལས། །དཔེར་ན་ཆུ་ཡིས་གང་བའི་ཀློང་། 
བརྒལ་འདོད་སྐྱེ་བོས་ཤིང་དང་ནི། །རྩ་སོགས་བསྡུས་སྟེ་འཇུས་ནས་སུ། །རྒྱལ་དེ་ཕ་རོལ་བརྒལ་བ་ན། །དོང་ནས་བདེ་བར་འགྲོ་
བར་འགྱུར། །དེ་བཞིན་ཆོས་དང་ཆོས་མིན་ལ། །བརྟེན་ནས་འཁོར་བའི་ཕ་རོལ་འགྲོ། །བདེ་བའི་བྱང་ཆུབ་ཐོབ་གྱུར་ནས། །ཆོས་དང་

༄༅། །ཆོས་མིན་རབ་ཏུ་སྤེལ། ༈ དཀོན་མཆོག་བརྩེག་པ་ལས། །དཔེར་ན་གྲོང་ཁྱེར་རྣམས་ཀྱི་མི་གཙང་ལུད། །དེ་ནི་
བུ་རམ་ཤིང་གི་ཞིང་ལ་ཕན། །དེ་བཞིན་བྱང་ཆུབ་སེམས་དཔའི་ཉོན་མོངས་ལུང་། །དེ་ནི་རྒྱལ་བའི་ཆོས་ལ་ཕན་པར་བྱེད། ཅེས་
དེ་མཐར་ཕྱིན་ནས་ཆོས་སྐུ་མངོན་དུ་བྱེད་པའོ། དེ་ལྟར་ཡུལ་རྐྱེན་གྱིས་མི་གནོད་པ་དང་གསང་སྤྱོད་བྱེད། ཡུལ་རྐྱེན་དྲག་པོས་མི་གནོད་པའི། 
སྟེད་དུ་རྐྱེན་སྣང་དེ་ཉིད་ཀྱིས་ཉམས་འཕེལ་བའི་གྲོགས་བྱེད་ན་ཚོགས་སྤྱོད་བྱེད། དེས་བརྟེན་པ་ཐོབ་ནས་བསད་གསོའི་ལ་སོགས་པའི
ནུས་པ་ཐོབ་པ་དང་རིག་པ་བརྟུལ་ཞུགས་ཀྱི་སྤྱོད་པ་བྱེད། དེ་མཐར་ཕྱིན་པ་དང་འཁོར་འདས་གཅིག་དུ་འདྲེས། སྤྱོད་བྱ་སྤྱོད་བྱེད་ཀྱི་

བློ་ཟད་ཆོས་ཟད་པའི་དུས་སུ་བྱ་བ་བཙལ་མེད་པའི་སྤྱོད་པ་སྟེ། ༈ མཁའ་སྤྱོད་གྲགས་པས། །དེ་ལྟར་སྤྱོད་པ་རྣམ་བཞི་
ལ། །བསླབ་པའི་རིམ་པ་ལྔ་ཡིན་ལ། །ལས་དང་པོ་ཡི་སྤྱོད་པ་ནི། །བླ་མ་དམ་པའི་ཞབས་དྲུང་དུ། །ཐོས་བསམ་གཉིས་ལ་གཞི་
བླང་ལ། །ཐབས་ཀྱི་སྤྱོད་པ་འབའ་ཞིག་སྤྱོད། །ཉམས་རྟོགས་སྐྱེས་པའི་གང་ཟག་གིས། །དབེན་པར་བསམ་བསྒོམ་གཙོར་བྱས་
ཤིང་། །ཐབས་དང་ཤེས་རབ་ཟུང་འཇུག་སྤྱད། །གཙོ་བོ་ཉམས་ལ་གང་ཕན་པ་བརྟེན། །ཉམས་མྱོང་ཅུང་ཟད་བརྟན་པ་ཡི། །ནང་
དུ་དགག་བསྒྲུབ་མེད་པ་ཡི། །རྣལ་འབྱོར་སྤྱོད་པ་གཙོར་བྱས་ཤིང་། །ཕྱི་རུ་ཐབས་ཀྱི་སྤྱོད་པ་ཡིས། །དད་ལྡན་རྗེས་སུ་བཟུང་བར་
བྱ། །གལ་ཏེ་རོ་སྙོམ་བྱེད་འདོད་ན། །གསང་སྤྱོད་སྦས་པའི་བརྟུལ་ཞུགས་བྱ། །ཉམས་རྟོགས་པ་བརྟན་པ་ཆེར་ཐོབ་ན། །

༄༅། །དྲོད་རྟགས་ལྔ་དང་མངོན་ཤེས་དྲུག །འབྱུང་བཞིའི་གནོད་པས་མི་ཚུགས་ཤིང་། །སེམས་ཅན་བསད་གསོ་
ནུས་ཐོབ་པ། །རིག་པ་བརྟུལ་ཞུགས་བྱ་བར་གསུང་། །ཉམས་དང་རྟོག་པ་མཐར་ཕྱིན་ཚེ། །བྱ་བཙལ་མེད་པའི་སྤྱོད་པ་བྱ། ཅེས་
གསུང་པས་སྤྱོད་པའི་ས་འཚམས་གོ་མ་ལོག་པར་ནང་དུ་བཏགས་འཛིན་ཉོན་མོངས་པའི་ཅི་ཙམ་ཆོད་པ་ལྟར་སྣང་སེམས་ངོ་བོ་གཅིག
པའི་དོན་ལ་ཕྱི་རོལ་རྐྱེན་ལ་ཡང་ཆོད་པ་ཡིན། དེ་ལ་སྤྲོས་བྲལ་ཆེན་པོར་ཡུལ་རྐྱེན་ཕྲ་མོ་ལ་ཡང་རྩོལ་བས་ངོ་ཤེས་དགོས་པས། དེར་སྐད་
ཅིག་མ་དང་པོ་ངོ་ཤེས་སུ་ལངས་ནས་སྣང་བ་བསྒོམ་དུ་མི་ཤར་བས་རྐྱེན་ཐོག་ན་རོ་མི་སྙོམས་པ་ཡིན། དེ་བས་སྤྱོད་པ་ལ་ཡང་སྤྲོས་བྲལ་
ཀྱི་སྐབས་སུ་དབེན་པ་ལ་བརྟེན་ཅིང་བླ་མའི་མོས་གུས་གལ་ཆེ། བདུད་ཀྱི་བར་ཆད་གྱིས་བླ་མ་ལ་ལོག་ལྟ་སྐྱེ་བ་ཡང་སྲིད། དེས་

སྐྱེས་ནས་དད་པ་ལོག་ན་དགེ་སྦྱོར་ལ་འབད་པ་དང་རྒྱུ་འབྲས་གཞན་ལ་འཛེམ་མ་འཛེམ་མེད། རུ་ཏྲ་ཐར་པ་ནག་པོ་ལྟ་བུའམ། དེ་
ཙམ་མིན་ཡང་ཉམས་རྟོགས་ལ་སྐྱེད་མི་འོང་སྟེ། །གང་ཞིག་ཉམས་རྟོགས་སྐྱེས་པའི་ཚེ།།རི་རྒྱལ་རློམ་སེམས་སྐྱེས་པ་ཡིས། 
བླ་མའི་མོས་གུས་གཡེལ་གྱུར་ན། །འདི་ནི་ལམ་ཀྱི་གེགས་ཆེན་ཡིན། །བླ་མའི་མོས་གུས་སྐྱེས་པ་ན། དེ་ལ་ཉམས་རྟོགས། 
སྐྱེ་བར་ངེས། །བླ་མའི་མོས་གུས་འགྲིབ་པ་ན། །དེའི་ཉམས་རྟོགས་འགྲིབ་པར་ངེས། ཅེས་གསུད་པ་ལྟར། རོ་གཅིག་གི་
རྟོགས་པ་ཤར་བ་དང་སྣང་སེམས་གཅིག་དུ་འདྲེས་བས། སྔ་མའི་ལས་མི་དགེ་བ་ཚེ་ཐོག་མ་མེད་པ་ནས་མི་ཟ་ནས་བག་ལ་
ཉལ་དུ་ཡོད་པ་དེ་སློང་ནས་འོང་བར་གསུང་སྟེ། ༈ འཇིག་རྟེན་མགོན་པོས། །མཐོང་ཡིན་བདེ་སྡུག་ལ་སོགས་པ། །བསྒོམ་

༄༅། །རོ་གཅིག་དུས་ནས་སློང་བ་ཡིན། །སློང་ནས་དག་པར་མ་ཞེན་ན། །ཕྱི་རུ་བཙལ་ན། ༈ ཨ་མོ་ཀ་
ཤའི་རྒྱུད་ལས། །གང་ཚེ་དངོས་གྲུབ་འབྱུང་བའི་ཚེ། །དེ་ཚེ་ལས་ངན་ལྡོག་པར་འབྱུང་། ༈ རྡོ་རྗེ་གཅོད་པ་ལས། ཤེས་རབ་ཀྱི་ཕ་
རོལ་དུ་ཕྱིན་པ་ཉམས་སུ་ལེན་པའི་གང་ཟག་ནི། །བདུད་སྡིག་ཅན་གྱི་མནར་བར་འགྱུར། ཤིན་ཏུ་མནར་བར་འགྱུར་རོ། དེ་ཅིའི་
ཕྱིར་ཞེན་ན། སྔོན་གྱི་ལས་མི་དགེ་བ་དག་པའི་ཕྱིར་རོ། ༈ གཉིས་མེད་རྣམ་རྒྱལ་ལས། །གང་དུ་རྒྱུ་དང་འབྲས་བུའི་ཆོས། 
ཆུད་མི་ཟ་བར་ངེས་འབྱུང་ཕྱིར། །ཤིན་ཏུ་དག་ཚེ་སྡུག་བསྔལ་འབྱུང། །དེ་ཉིད་ཕྲ་བས་རྟོགས་པ་དཀའ། ༈ ཡང་
དགོན་པས། །མཐར་ཐུག་འབྲས་བུ་ཐོབ་ཀ་ཙ། །རྐྱེན་གེགས་གཅིག་མི་འོང་ཁ་མེད་ཡིན། ཅེས་གསུང་པས་ཚེ་སྔ་མའི་རྒྱུས་

བོན་དང་འདྲ་བས། སེམས་ཅན་གཞན་ལ་བརྡུང་བ་ལ་སོགས་པས་ན་ཚ་འོང་། བསྐུར་བས་བཏབ་ན་གཏམ་ངན་འོང་། ཕར་
ཚིག་ངན་སྨྲས་ན་ཚུར་ཚིག་ངན་སྨྲ་བ་ལ་སོགས་པ་དཔེར་ན་ས་བོན་གང་ཡོད་ཀྱི་འབྲས་བུ་དེ་དང་འདྲ་བ་རིགས་མི་འདོད་ནས་རང་གི་ལུས་
སེམས་སྟེང་དུ་སྨིན་ནས་འོང་། དེ་བྱུང་བའི་དུས་སུ་སྔོན་གྱི་ལས་ངན་སྨིན་པར་ཤེས་པར་བྱེད་ནས། །ཡུལ་མི་དང་མི་མ་ཡིན་
པ་གང་ལ་ཡང་ཆགས་སྡང་མི་བྱ་བར་བྱམས་པ་དང་སྙིང་རྗེ་བསྒོམ་ནས་སེམས་ཅན་གྱི་སྡུག་བསྔལ་རང་གིས་ལེན་ཅིང་། གཉུག་
མ་ཕྱག་རྒྱ་ཆེན་པོའི་ངང་ལ་བཞག་པས། བསྐལ་པ་མང་པོར་དམྱལ་བར་སྡུག་བསལ་མྱོང་བའི་རྒྱུད་ལྟ་མགོ་ན་བ་ཙམ་མམ། །
སེམས་འཁྲུག་པ་ཙམ་གྱིས་དག་པར་གསུང་སྟེ། ༈ དེ་བཞིན་གཤེགས་པའི་ལེའུ་ལས། གང་དག་ཆོས་འདི་དག་

༄༅། །དང་ལྡན་པ་དེ་དག་ནི། ངན་སོང་གསུམ་དུ་སྐྱེ་བར་འགྱུར་བའི་ལས་རྣམས་ཀྱང་ཆོས་འདི་ཉིད་ལ། མིག་
ན་བའམ། ཡན་ལག་ན་བ་འམ། རིམས་ཀྱིས་བཏབ་པའམ། ལྟ་བ་ན་བ་འམ། ཡུལ་གཞན་དུ་འགྲོ་བའམ། བསད་
པ་འམ། བཅིང་པ་དང་། བརྡིག་པའམ། སྨྱོ་བ་འམ། བརྒྱལ་བ་འམ། སྨད་པ་འམ། རྨི་ལམ་ངན་པ་མཐོང་བས། 
ཀྱང་ཡོངས་སུ་བྱང་བར་འགྱུར། ཅེས་པ་དང་། ཡང་ཤིན་དུ་མི་བཟད་སྡིག་པ་བྱས་ན་ཡང་། །རང་ཉིད་གཤེ་དང་སྨད་
དང་མོས་པ་ཡི། །དེ་ནི་སྲིབ་པར་འགྱུར་ཤིང་རྩ་བ་ནས། གཏན་དུ་ཕྱུང་བར་འབྱུང་ཞེས་ངས་སྨྲའོ། ཅེས་གསུངས་པས། 
དེ་ལ་སོགས་པ་མཐུན་རྐྱེན་མི་འཛོམ་པའམ། མི་ཁའམ་ཤིག་ནད་ལ་སོགས་པ་གང་ཡང་དེ་རང་གི་ཐོག་ཏུ་ཉམས་སུ་བླང་

ནས་རྩོལ་མེད་ཀྱི་ངང་དུ་གོམས་བཅོལ་ནང་གཟུགས་དེ་རང་གི་སྟེང་དུ་ངོ་བོའི་ཐད་ནས་རང་གི་མྱོང་ཞེན་གྱི་ཁྲི་བ་བཅད། མ་འགག་
པའི་རྩལ་ཐོག་ན་གཞན་དོན་གྱི་རྟེན་འབྲེལ་བསྒྲིགས་པ་ལ་ལྔ་ལྡན་གྱིས་གནད་དུ་བསྣུན་པས་ནད་ཟུག་གམ་སྡུག་བསྔལ་ཀྱི་རྟོགས་
པ་སྐད་ཅིག་མ་རེའི་སྟེང་དུ་དོན་གཉིས་ལྷུན་གྱི་གྲུབ་པའི་སངས་རྒྱས་གཅིག་འབྱུང་བ་ཡིན་ཏེ།།གང་དག་ན་ཚས་མནར་གྱུར་པ། །
དབུལ་པོའི་ཁྱིམ་དུ་གཏེར་བཞིན་འོང་། །དེ་ཡིས་འདོད་པའི་ཕྱོགས་འགྲུབ་པས། །ནད་ལ་བཟོད་བྱ་དགའ་བ་བསྒོམ། ཅེས་
གསུང་པས་ནད་ལ་སོགས་པའི་སྡུག་བསྔལ་མི་འདོད་པ་གང་བྱུང་ལ་དགག་བསྒྲུབ་མེད་པར། ཉམས་སུ་བླང་པས་སྡུག་བསྔལ་
དེ་ཉིད་གཉུག་མ་ཕྱག་རྒྱ་ཆེན་པོར་ཤར་བའོ། འདིའི་དུས་སུ་བདེ་སྡུག་གང་ཤར་མ་བཅོས་པའི་ཤེས་པ་སྐད་ཅིག་མའི་རང་འགྲོས་

༄༅། །ཡིན་པས་བདེ་སྡུག་ལམ་དུ་སློང་། སྣང་སེམས་གཅིག་ཏུ་འདྲེས་པས་གསང་སྤྱོད་བྱས་ཀྱང་དྲན་པ་
མ་ཡེང་པས་སྣང་རྐྱེན་ཐུག་ཕྲད་དུ་ཚོད་པས་རོ་སྙོམས་པ་ཡིན། འདིའི་དུས་སུ་ཉིན་པར་མཉམ་རྗེས་མེད་པར་རྐྱེན་ཐོག་ན་ཆོད་ཐུབ་
པ་ཡིན། ཡུལ་སྣང་ཐུག་ཕྲད་དུ་ཚོང་ནས་བརྟན་པ་ཐོབ་པའི་རྟགས་ལ་རྨི་ལམ་དུ་འོད་གསལ་མ་བུ་འདེས་ནས་གསལ་སྟོང་དུས་
མཉམ་དུ་ཤར་བ་སྟེ། ༈ ཕག་མོ་གྲུ་བས། །ཡུལ་སྣང་རྐྱེན་ལ་ཨི་ཆོད་དེ། །གཉིད་ལོག་རྨི་ལམ་ཤར་ཙ་གསལ། །རང་ས་
ཟིན་ན་ཆོད་པ་ཡིན། །སྣང་བ་ཟིལ་གྱི་མ་ནོན་པར། །ཡུལ་སྣང་རྐྱེན་ལ་དབང་མ་ཤོར། །འོད་གསལ་མ་བུ་མ་འབྲེལ་བར། 
གཏི་མུག་གཉིད་ལ་དབང་མ་ཤོར། ཅེས་གསུང་པས། ཞི་གནས་དུས་ཀྱི་འོད་གསལ་དང་མི་འདྲ་སྟེ། འདིར་ཉིན་པར་

མཉམ་རྗེས་འདྲེས་ནས་རྨི་ལམ་དུ་ཤར་བ། སོ་ཟད་ནས་རྨིང་ལ་ཐུག་པ་དང་འདྲ་བས། ཉིན་མཚན་འཁོར་ཡུག་དུ་འབྲེལ་བ་དང་། 
སྣང་བ་ཟིལ་གྱིས་ཨེ་ནོན་པ་ལྟ་བ་ལ་ཚོགས་སྤྱོད་བྱ་བ་སྟེ། ༈ བརྡ་རྩ་ལས། ད་ཚོགས་སྤྱོད་བྱ་སྟེ་སྣང་བ་ཟིལ་ཀྱིས་ཨེ་ནོན་མི་ནོན་ལྟ་
བའི་ཆེད་དུ་ཚོང་འདུས་དང་། སྟོན་མོའི་ས་དང་། འཐབ་མོའི་ས་དང་། བྱམས་པའི་ས་དང་། སྡང་བའི་ས་དང་། དེ་ལ་
སོགས་པ་ཕྱོགས་མེད་ཐམས་ཅད་དེ་ཕྱིན་ལ་ཉམས་ལ་ཕན་གནོད་ལྟ། ཉམས་ལ་གནོད་ན་སྣང་བ་ཟིལ་ཀྱིས་མ་ནོན་པ་ཡིན་པས་ 
སླར་ལོག་ལ་དབེན་པར་སྟན་ཐོག་དུ་བསྒོམ། མཉམ་རྗེས་མེད་པར་གང་གིས་ཡང་མི་གནོད་པར་འདུག་ན་སྣང་བ་ཟིལ་གྱིས་
ནོན་པ་ཡིན། ས་ཕྱོག་གར་བདེ་སར་འདོད་ཡོན་བསྟེན་སྙིང་འདོད་ན་བསྟེན། བསྟེན་སྙིང་མི་འདོད་ན་གང་བ་དེའི་སྤྱོད་པ་

༄༅། །བྱས་ལ་ཏིང་ངེ་འཛོན་སྤར། ཅེས་གསུངས་པས། གནས་དེ་རྣམས་སུ་ཡུལ་བྱམས་པ་ལ་དགའ་བ། སྡང་
བ་ལ་མི་དགའ་བ། ཚོང་དུས་སུ་ཟས་ནོར་སྣ་ཚོགས་མཐོང་བས་ནང་དུ་ཤེས་པའི་འཆར་ལུགས་མི་འདྲ་བ་དུ་མ་སྐྱེས་པ་ལ་བརྟེན་
ནས། ནང་དུ་ཉམས་རྟོགས་འཕེལ་བའི་རྐྱེན་བྱེད་འདུག་ན་དེ་རང་གང་དགར་འདུག་དེ་རང་དབེན་པའི་ས་ཡིན་ཏེ། བྱང་ཆུབ་
སེམས་དཔའ་ལ་ཚོང་འདུས་དབེན་ཟེར་བ་ཡང་དེ་ཡིན་ནོ། དེ་རྣམས་སུ་སོང་བས་དགའ་མི་དགའི་རྟོག་པ་གང་སྐྱེས་ལ་འཛིན་
པ་ཞུགས། དགེ་སྦྱོར་ལ་གནོད་ནད་རུང་བརྟན་པ་མ་ཐོབ་པས་དབེན་པར་བསྒོམ། གང་སྣང་གང་ཤར་གཉུག་མའི་རང་མདང་
སུ་ཤར་ནས་རྩོལ་བ་མི་དགོས་ན་གང་བདེ་བྱེད་པ་སྟེ། ༈ ས་ར་ཧས། །བུ་ཆུད་གདོལ་བའི་སྤྱོད་པ་ལྟོས། །ཤ་བ་མྱོ་

བ་གང་དགར་ཐོང་། །སྙེམས་དང་བྲལ་བའི་སེངྒེ་བཞིན། །བུད་པ་མེ་ཏོག་རྒྱུ་ལ་ལྟོས། ༈ ཡང་དགོན་པས། དེ་ལ་
ཉམས་མྱོང་བརྟན་པ་དང་། ཚོགས་ཀྱི་གསེབ་ལ་ཕྱིན་ནས་རྐྱེན་བཟང་ངན་ལ་བསྲེ་ཞིང་རོ་སྙོམས། འགྲོ་བ་མཐོད་ཚད་ལ་སྙིང་
རྗེའི་བློ་སྦྱང་། དཀར་པོའི་འབྲེལ་གདགས། དག་པའི་རྨི་ལམ་གདབ། རང་གི་ཉམས་རྟོགས་དང་མི་འབྲལ་ཞིང་། །ཞེ་
འདོད་ཀྱི་བསྒྲུབ་བྱ་མེད་པར་རྩལ་སྦྱང་ངོ། ཅེས་གསུངས་སོ། དེ་ཡང་གོ་ཡུལ་དང་སྙེམས་སྟོན་ལུང་མ་བསྟན་དུ་མ་ལུས་པར་
རྐྱེན་སྣང་གི་སྟེང་དུ་ཆོད་པའི་རྟགས་ལ། ༈ ཕག་མོ་གྲུ་པས། །རྨི་ལམ་འཁྲུལ་པ་བྱུང་བ་དང་། །འཁྲུལ་བའི་ངོ་བོ་སྟོད་
པ་གཉིས། །གཉེན་པོ་བརྟེན་ཡང་མི་དགོས་པར། །བྱུང་བ་སྟོད་པ་དུས་མཉམ་པ། །གཉིས་མེད་དབྱིངས་སུ་དག་པ་ནི།

༄༅། །ཐུགས་འཕྲད་དྲོད་རྟགས་ངེས་པ་ཡིན། ཅེས་གསུང་པས། དེ་ལྟར་ཡུལ་རྐྱེན་བཟང་ངན་ལ་བརྟེན་ནས་
རྟོགས་པའི་ཙ་ལ་འབྱོངས་པས། ཟག་མེད་ཀྱི་ངང་དུ་ཉིན་མཚན་གང་དུ་ཡང་མཉམ་རྗེས་མེད་པར་བརྟན་པ་ཐོབ་པས།དེ་
མཁྱེན་པར་ཤར་ནས་གཞན་གྱི་སེམས་ཤེས་ཤིང་མ་དད་པ་བཟློག་པའི་ནུས་པ་དང་ལྡན། སེམས་ཅན་བསད་པ་གསོ་བར་ནུས། 
ལུས་ལ་འབྱུང་བཞིའི་གནོད་པས་མི་ཚུགས། མཚོན་དང་དུག་གིས་མི་གནོད་པར་བརྟན་པ་ཐབས་དང་། གསང་སྔགས་
ཀྱི་ཆེ་བ་འབྱུང་བ་དང་། བསྟན་པའི་ཞབས་ཏོག་བྱེད་པའི་ཕྱིར་རིག་པ་བརྟུལ་ཞུགས་གྱི་སྤྱོད་པ་བྱེད་པ་སྟེ། དེ་ཡང་སྨྱོ་
སྤྱོད་ཚོགས་སུ་བྱུང་ནས་དྲག་པོའི་རྐྱེན་ལ་བསྲེ་བའི་དུས་སུ་ནུས་པ་ཐོབ་ཅིང་ནང་དུ་བརྟན་པ་ཐོབ་པའི་ཚད་ནི། ༈ ཞང་གི་ལམ་

མཆོག་དུ་གསུང་པ་སྟེ། །རྟོགས་པ་སེམས་ལ་ཤར་གྱུར་ཀྱང་། །རྐྱེན་ངན་ཐུབ་བམ་མི་ཐུབ་བརྟག །གཡས་ན་སྟེ་རེས་བཤག་བྱེད་
ཅིང་། མི་སྙན་སྣ་ཚོགས་བརྗོད་པར་བྱེད། །གཡོན་ནས་ཙྡན་དྲི་མཆོག་སོགས། །གུས་པས་སྨན་པ་སྣ་ཚོགས་སྒྲོགས། །དེ་
འདྲའི་སྐྱིད་སྡུག་མྱོང་དུས་སུ། །ཆེད་དུ་བསྲན་པ་མ་ཡིན་པར། །བདེ་སྡུག་མི་དགའ་མེད་གྱུར་ན། །སྨྱོ་སྤྱོད་ཚོགས་སུ་ཕྱུང་བས་
ཆོག །འོན་ཀྱང་མ་དང་བསྒྱུར་ལ་སོགས། །ནུས་པ་ཐོགས་མེད་མ་ཐོབ་པོར། །གསང་བར་སྤྱད་པའི་སྤྱོད་པ་རྣམས། །ཚོགས་
སུ་ཕྱུང་ན་བདག་གཞན་བརླག །གཞན་དོན་འགྲུབ་དང་མ་འགྲུབ་སོགས། །མངོན་ཤེས་སྣ་ཚོགས་ཤར་བ་དང་། །ནུས་པ་ཐོགས་མེད་
ཐོབ་གྱུར་ན། །གསང་སྤྱོད་ཚོགས་སུ་དབྱེ་བ་མེད། ཅེས་གསུང་པ་ལྟར་ནང་དུ་ཉམས་རྟོགས་ལ་བརྟན་པ་ཐོབ། ཕྱི་རུ་ཡོན་ཏན་གྱི་ནུས་

༄༅། །པ་རྒྱས་པའི་དུས་སུ་བྱེད་པར་གསུང་སྟེ། ༈ ཡང་དགོན་པས། གསུམ་པ་རིག་པ་བརྟུལ་ཞུགས་ཀྱི་སྤྱོད་
པ་ནི། ནུས་པ་ཐོབ་ནས་མངོན་ཤེས་དང་རྫུ་འཕྲུལ་ལ་སོགས་པས་གཞན་མ་དད་པ་བཟློག་ནུས་ཤིང་། རང་གི་རྟོགས་པ་འཁོར་
ཡུག་དུ་ཤར་བ་དང་། གསང་སྔགས་ཀྱི་ཆེ་བ་འདོན་པ་དང་། བསྟན་པའི་ཞབས་ཏོག་བྱ་བ་དང་། རང་གི་ཡོན་ཏན་ལ་བོག་
དབྱུང་བའི་ཕྱིར་དུ། དུར་ཁྲོད་ཀྱི་རྒྱན་བཏགས། གྲོགས་སུ་ཕྱག་རྒྱ་མོ་ཁྲིད་ལ་ཕྱོགས་ལས་རྣམ་པར་རྒྱལ་པའི་སྤྱོད་པ་བྱའོ། །
དེ་ཡང་ནམ་མཁའ་ལ་སྐམ་གཤེར་བྲལ་བ་བཞིན་སེམས་དགེ་སྡིག་དང་བྲལ། ཡིད་བྱེད་མཁན་པོ་ཟད། འབྲེལ་ཚད་དོན་དང་ལྡན།
ཅི་བྱེད་དོན་དུ་འགྱུར། ༈ ལྕེ་བསྒོམ་གྱིས། །རིག་པ་བརྡུལ་ཞུགས་བྱ་བ་ནི། །མངོན་ཤེས་ནུས་པ་ཐོབ་གྱུར་ནས། །སྣང་

ཟིལ་ནོན་ནུས་པའི་ཚེ། །ཉམས་དང་རྟོགས་པ་བོགས་འདོན་ཕྱིར། །ཁྱད་པར་བརྟུལ་ཞུགས་བྱ་བ་ནི། །གཅེར་བུ་རུས་པའི་རྒྱན་
གྱིས་བརྒྱན། །གྲི་གུག་ཐོག་པ་ཁ་ཊཾ་ཐོག །གཙང་སྨེ་ངོ་ཚ་རྣམས་སྤང་ཞིང་། །ཉམ་ང་བག་ཚ་མེད་པ་ཡི། །ཚོང་འདུས་དུར་ཁྲོད་གྲོང་
ཁྱེར་དུ། །བཟའ་བྱ་དང་ནི་བཟའ་མིན་དང་། །བགྲོད་པ་དང་ནི་བགྲོད་མིན་སོགས། །ཀུན་ལ་མཉམ་པར་སྤྱོད་བྱེད་ཅིང་། །གླུ་གར་
རོལ་མོའི་ཚོགས་སྤྱོད་པས། །སྨྱོ་སྤྱོད་བརྟུལ་ཞུགས་སྣ་ཚོགས་པས། །རང་གི་ཉམས་མྱོང་རོ་སྙོམས་ཤིང་། །འགྲོ་ཀུན་གཞན་གྱི་དོན་
བྱས་ནས། །ངེས་པར་གྲོལ་བ་རྒྱུད་ནས་བཤད། །དེ་ལ་བཟའ་བར་བྱ་བ་དང་། བཟའ་བྱ་མིན་པ་གང་ཡིན་སྙམ་ན། ༈ བརྟག་གཉིས་
ལས། །དུག་དང་ནམ་པ་བུ་བཙས་སྐྱེས། །དྲི་ངན་དྲི་ཞིམ་མཆིལ་སྣབ་རྣམས། །རང་བྱུང་ཡེ་ཤེས་སེམས་ཀྱིས་བཟའ། ཅེས་གསུང་

༄༅། །མེད་པར་བརྟན་པ་ཐོབ། །འཁོར་འདས་གཉིས་ཀྱི་བྱེག་བྲག་ལ། །རྩིས་གདབ་མེད་པར་བརྟན་པ་ཐོབ། །
ལུས་སེམས་གཉིས་ཀྱི་བྱེ་བྲག་བྲལ། །འབྱུང་འཇུག་མེད་པར་བརྟན་པ་ཐོབ། །རང་སེམས་ཉམ་ང་དྲི་བྲལ་ལ། འབྱུང་བ་མེད་
པར་བརྟན་པ་ཐོབ། །སྐུ་གསུང་མངོན་དུ་གྱུར་པ་ལ། །རེ་དོག་མེད། པར་བརྟན་པ་ཐོབ། ཅེས་གསུང་པས། དེ་ལྟར་བརྟན་
པ་ཐོབ་ཅིང་སྤང་བྱའི་ལྷག་མ་བག་ལ་ཉལ་ཕྲ་མོ་རོ་སྙམ་སྤྱོད་པས་དག ནང་དུ་ཆེད་འཛིན་གྱི་བློ་ཟད་པས་ཕྱི་རུ་དགྲ་དང་བུ་མཉམ། 
གསེར་དང་རྡོ་ལ་ཁྱད་མེད། གཙང་པ་དང་རྩོག་པ་ལ་ཁྱད་པར་མེད་པ་ནི། བཞི་པ་བྱ་བཙལ་བྲལ་བ་བུ་ཆུང་ལྟ་བུའི་སྤྱོད་པ་
སྟེ། ༈ ལྕེ་བསྒོམ་གྱི། །བྱ་བཙལ་མེད་པའི་སྤྱོད་པ་ནི། །བརྟུལ་ཞུགས་སྤྱོད་པས་གྲོལ་བའི་མཐར། །འཁོར་འདས་གཉིས་

མེད་རོ་གཅིག་གྱུར། །རེ་དོགས་མེད་ཅིང་བློ་ཟད་པས། །དགག་བསྒྲུབ་སྤང་བླང་ཀུན་དང་། བུ་ཆུང་ལྟ་བུར་གནས་པ་ཡི། །
ཡུལ་གྱི་རྐྱེན་གྱི་ཅིར་སྤྱོད་ཀྱང་། །དགྲ་བུ་གསེར་རྡོར་མཉམས་པས། །གསེར་སྐྱོག་དྲི་དང་འདམ་སྐྱེས་བཞིན། །དངོས་ 
འཛིན་བག་ཆགས་གོས་པ་མེད། །དཔེར་ན་སྒྱུ་མའི་སྐྱེས་བུ་བཞིན། །ཅི་ལྟར་སྤྱད་ཀྱང་བཅིང་གྲོལ་མེད། །དམིག་མེད་
ཐུགས་རྗེ་རྒྱུན་མི་ཆད། ཅེས་གསུང་པས་ནང་དུ་ར་རོལ་སྤང་བླང་དང་དགག་བསྒྲུབ་རྩ་བ་ནས་མེད་ཀྱང་ཡུལ་རྐྱེན་བཟང་ངན་
གྱི་དབང་གིས་གཞན་དུ་ཅི་ལྟར་སྤྱོད་ཀྱང་དཔེར་ན་གསེར་སྐྱོག་གིས་དྲི་བ་བཟང་ངན་ཅི་བཅུས་ཀྱང་གསེར་སྐྱོག་ལ་གོ་ས་པ་མེད་
པའམ། པད་མ་འདམ་ནང་དུ་སྐྱེས་ཀྱང་འདམ་གྱི་མ་གོས་པ་དང་འདྲ་བས། བྱ་བཙལ་བྲལ་བའི་སྤྱོད་པ་དེའི་དུས་སུ་འོང་ལུགས་

༄༅། །ཕག་མོ་གྲུབ་པས་གསུང་སྟེ། །དེ་དུས་སྤྱོད་པའི་དྲོད་ཚད་ནི། །དགྲ་དང་བུ་ལ་བྱམས་སྡང་མེད། །ལྷ་
དང་འདྲེ་ལ་འཛིན་པ་མེད། །གཙང་དང་རྩོགས་ལ་ཁྱད་པར་མེད། །དགག་བྱ་བསྒྲུབ་བྱ་གང་ཡང་མེད། །བྱ་བ་སྤྱོད་པའི་ངོས་
བཟུང་མེད། །འདི་མིན་འདི་ཡིན་རྩིས་གདབ་མེད། །དེ་དུས་ཐུན་མོངས་རྩལ་རྣམས་འབོད། །མངོན་ཤེས་དུ་མ་འོང་བ་དང་། 
རྨི་ལམ་འཁྲུལ་པ་དང་། །ལུས་པོ་ཤིང་བལ་ལྟ་བུར་ཡང་། །ཕྱི་ནང་ཟག་པ་མེད་པ་དང་། །དེ་བཞིན་ཡོན་ཏན་བསམ་ལས་འདས།
༈ ཧཱུཾ་ཀ་རས། །དེ་ལྟར་རྟོགས་པའི་རྣལ་འབྱོར་པས། །སྤྱོད་པ་བླང་དོར་མེད་པར་སྤྱོད། །སྤང་ནི་ཅི་ཡང་མི་སྤང་ལ། །ཆེད་
དུ་གང་ཡང་བྱ་རྒྱུ་མེད། །སྤྱོད་པ་མ་འགག་བླང་དོར་བྲལ། །མ་བསྒྲུབ་འབྲས་བུ་བདག་གཉིད་རྫོགས། །མ་བླང་དངོས་གྲུབ་རང་ལ་

ཤར། །མ་བསྒྲོད་ས་ལམ་ལྷུན་གྱིས་རྫོགས། གསང་བ་ཤིན་ཏུ་མཐོང་བའི་རྒྱུད་དུ། །ཕྱོགས་བཅུའི་སྟོང་ཁམས་ཡེ་ནས་སྟོང་།
སྲིད་པ་གསུམ་གྱི་དག་པའི་ཞིང་། །ཕུང་པོ་ལྔ་ནི་མངོན་སངས་རྒྱས། །སྙིང་མ་ལྔ་ནི་བདེ་ལྡན་གནས། །ཐམས་ཅད་མཆོག་
གི་སྙིང་པོའི་བས། །གཞན་དུ་རྒྱལ་བའི་ཆོས་མི་ཚོལ། ༈ པད་མའི་ལམ་རིམ་ལས། དེ་ལ་འཁོར་འདས་ཀྱི་དཀྱིལ་འཁོར་
འདི་དག་ཐམས་ཅད་གཉིས་མེད་ཡེ་ཤེས་ཀྱི་བ་ཀློང་གཅིག་དུ་ཙེན་གྱིས་སོང་ནས་གཉིས་མེད་ཟུང་འདུག་བདེ་བ་ཆེན་པོའི་ངོ་བོར་ཕྱིན་
དེ་ཙམ་ན་གཤིན་རྗེ་ཆོས་ཀྱི་རྒྱལ་པོས་ལྕགས་ཀྱུ་ཕྱུར་དེ་བྱུང་ཡང་ཉམ་ང་བ་དང་བག་ཚ་བ་མེད། སངས་རྒྱས་རྡོ་རྗེ་སེམས་དཔའ་བྱུང་
ཡང་ཐེ་ཚོམ་དང་སྒྲོ་འདོགས་བཅད་རྒྱུ་མེད་དེ། དེ་ཀ་ལ་ཡང་དག་དེ་ཁོ་ན་ཉིད་ཀྱི་སྤྱོད་པ་ཞེས་བྱའོ། ༈ ས་ར་ཧས། །ཆོས་ཉིད་

༄༅། །འགྱུར་མེད་ཐང་ཡངས་ལ། །དེ་ཉིད་རྟོགས་པའི་ནགས་ཚལ་སྐྱེས། །སྐྱེ་མེད་ལམ་གྱི་ལོ་འདབ་རྒྱས། །རྒྱུས་
འབྲས་བུ་བདེ་བ་ཆེན་པོར་སྨིན། །གང་ཤར་ཆོས་ཉིད་ཉམས་སུ་མྱོང་། །མྱོང་མཁན་ཤེས་པ་མཁའ་ལྟར་སྟོང་། །སྟོང་དང་མི་
སྟོང་རྩིས་གདབ་བྲལ། །རྩིས་མེད་ཤེས་པ་ཤུགས་འབྱུང་ལ། །གང་ཤར་ཆོས་ཉིད་ཡོ་ལང་ཡིན། །སྒོ་གསུམ་རྒྱ་ཡན་ལྷུག་པར་
ལུས། ཅེས་གསུང་པས་སྤྱོད་པའི་དུས་རིམ་ལྔ་པོ་དེ་ལ་ཡང་སྒོས་ཀྱི་རིམ་པ་བཞིན། ལྟ་བ་རྟོགས་པའི་ངང་ལ་གོམས་པས་སྤང་
བྱ་ཕྲ་རགས་ནང་དུ་ཆོད་པའི་སྟོབས་ཀྱིས་འོག་མའི་རགས་པ་ཆོད་པ་ལྟར་གོང་མའི་ཕྲ་བ་སློང་དགོས་པའི་དོན་ལ། ནང་དུ་བདག་འཛིན་ཅི་
ཙམ་ཆོད་པ་ལྟར་ཕྱི་ནང་རྐྱེན་སྣང་ལ་རོ་སྙོམས་པས་སྤྱོད་པ་དུས་ཚོད་དང་འབྲེལ་དགོས། དེ་མ་འབྲེལ་ནས་གོ་ལོག་ན་ཐར་པ་ཐོབ་མི་

ནུས་ལ། ངན་སོང་དུ་འགྲོ་བ་སྟེ། བརྡ་རྩར། སྤྱོད་པ་དུས་ཚོད་དང་འབྲེལ་བ་གཅིག་དགོས། གལ་ཏེ་ལས་དང་པོ། །གོམས་
པ་རབ་ཀྱི་སྤྱོད་པ་བྱས་ན་ངན་སོང་དུ་ལྟུང་ལ། ལས་གོམས་པ་རབ་ཀྱི་ལས་དང་པོ་པའི་སྤྱོད་པ་བྱས་ན་འཁོར་བར་འཆིང་སྟེ། །
དཔེར་ན་རྒོད་པོ་དང་བུ་ཆུང་ངམ། བྱ་རྒོད་དང་བྱིའུ་ཆུང་འདྲ་བས། དེས་ན་སྤྱོད་པ་དུས་ཚོད་དང་འབྲེལ་བ་གཅིག་དགོས་སྟེ།
དུས་འཁོར་ཀྱི་འགྲེལ་པ་དྲི་མེད་འོད་དུ། ལས་དང་པོ་བས་རྣལ་འབྱོར་པའི་བྱ་བ་མི་བྱ། རྣལ་འབྱོར་པས་གྲུབ་པ་ཐོབ་
པའི་བྱ་བ་མི་བྱ། གྲུབ་ཐོབ་པས་སངས་རྒྱས་ཀྱི་བྱ་བ་མི་བྱ། ཅེས་གསུང་པས། སྤྱོད་པ་དུས་ཚོད་དང་མ་འབྲེལ་ནས་
ནུས་པ་མེད་བཞིན་གོང་མའི་བྱ་བ་རིག་པ་བརྟུལ་ཞུགས་ཀྱི་སྤྱོད་པ་བྱེད་པ་ནི། བྱིས་སྦས་གཞོན་ནུ་སྟོབས་རྫོགས་པའི་བྱ་བ་བྱེད་

༄༅། །བས་མ་ཟིན་པའི། །སྤྱོད་ལམ་མཁས་པས་གྲོལ་འགྱུར་ན། །བག་མ་རྣམས་ཀྱང་གྲོལ་བར་ཐལ། །གཉིས་
མེད་རྟོགས་པས་མ་ཟིན་པའི། །གཙང་བཙོག་མེད་པས་གྲོལ་འགྱུར་ན། །ཁྱི་ཕག་རྣམས་ཀྱང་གྲོལ་བར་རིགས། །གཉིས་མེད་རྟོགས་པས་
མ་ཟིན་པའི། །རང་བྱུང་ལྷུག་པས་གྲོལ་གྱུར་ན། །གླེན་པ་རྣམས་ཀྱང་གྲོལ་བར་ཐལ། །གཉིས་མེད་རྟོགས་པས་ཟིན་གྱུར་ན། 
སྤྱོད་པ་རྩིང་རུང་ཞིབ་ཀྱང་རུང་། །ཅི་ལྟར་བྱས་ཀྱང་གྲོལ་བར་འགྱུར། །གཉིས་མེད་རྟོག་པས་མ་ཟིན་ན། །ཞིབ་རུང་རྩིང་རུང་འཆིང་
བར་འགྱུར། ཅེས་གསུངས་པས། །སྤྱོད་པ་དུས་ཚོད་དང་འབྲེལ་དགོས་པས། །རང་འདོད་ཀྱི་འཁྲི་བ་ཟད་པས་དུས་སུ་ཚོགས་
སྤྱོད་བྱེད་པ་ལ་ཉེས་པ་མེད་ཏེ། ༈ ཉི་མའི་འཁོར་ལོའི་མདོར། །རླུང་གིས་ཤིང་བཅད་ལྟ་བུ་ན། །སྲོག་ཆགས་བསད་

ཀྱང་མི་འགལ་ལོ། །ཆུ་ཡིས་ཁྱེར་ལྟ་བུ་ན། །མ་བྱིན་བླང་ཡང་མི་འགལ་ལོ། །ཆུ་མིག་ཆུ་ཀློང་འགྲོ་བ་བཞིན། །མི་གཙང་སྤྱོད་
ཀྱང་མི་འགལ་ལོ། །བྲག་གི་བྲག་ཆ་ལྟ་བུ་ན། །རྫུན་དུ་སྨྲས་ཀྱང་མི་འགལ་ལོ། ཅེས་གསུང་པ་ལྟར་རྟོགས་པའི་དུས་སུ་
མཚན་མའི་སྤྱོད་པ་སྤྲོས་པ་དང་དམན་པ་ལ་འཇུག་ན་ཡང་འཆིང་བའི་རྒྱུ་ཡིན་ཏེ། ༈ མཁའ་སྐྱོད་གྲགས་པས། །གལ་ཏེ་
ཡང་དག་དོན་རྟོགས་ནས། །དམན་པའི་སྤྱོད་པ་བྱེད་པ་ན། །རྒྱལ་པོ་ཁྲི་ལ་བབ་ནས་ནི། །མི་གཙང་ཕྱག་དར་བྱེད་དང་
མཚུངས། །རང་སེམས་སྤྲོས་བྲལ་དོན་མཐོང་ནས། །མཚན་མའི་སྤྲོས་པ་བསྐྱོད་བྱེད་པ། །ཡིད་བཞིན་ནོར་བུ་རྙེད་
ནས་ནི། །ནོར་བུ་འཆིང་བུ་ཚོལ་དང་མཚུངས། ཅེས་གསུང་པས་རྟོགས་པ་ཕྱིན་ཅི་མ་ལོག་པ་དེ་གསང་སྤྱོད་ཀྱིས་མཐར་

༄༅། །པའམ། བོང་བུས་སེང་ལྤགས་གྱོན་པའམ། རིགས་ངན་རྒྱལ་སར་འདུག་པ་བཞིན་རང་གཞན་གཉིས་
ཀ་ཕུང་བ་སྟེ། ༈ མེ་ལོང་སྐོར་གསུམ་དུ་ལྕེ་བསྒོམ་གྱིས། །གལ་ཏེ་ཚིགས་ཙམ་ལྟ་བ་ལ། །གདེང་དང་བཅས་པའི་བྱར་
མེད་དང་། ཕྱོགས་རྟོགས་ཉམས་མྱོང་འགའ་ཞིག་ལ། །བརྟེན་ནས་སྤྱོད་པ་གཉིས་འདས་ནས། །དུས་མིན་རིག་པ་བརྟུལ་
ཞུག་བརྩམས། །གསང་སྤྱོད་མངོན་དུ་སྤྱོད་བྱེད་ཅིང་། །བག་མེད་སྨྱོ་འདྲའི་སྤྱོད་པ་ཡི། །ཕ་རོལ་མ་དང་སུན་འབྱིན་ཅིང་། །
རྒྱུ་འབྲས་ལས་ལ་མི་འཛེམ་དང་། །སྒོ་གསུམ་ཉེས་ལྟུང་ཁྱད་བསད་ནས། །དུས་མིན་རང་ཁའི་ཐོ་ཁའི་ཐོ་ཅོ་ཡི། །སྤྱོད་པ་
བག་མེད་སྣ་ཚོགས་བྱེད། །བླ་མ་ཁྱད་དུ་བསད་པ་ནི། །རིག་ངན་རྒྱལ་པོར་བརྫུས་པ་དང་། །བོང་བུས་སེང་ལྤགས་གྱོན་པ་དང་། །

བྱེའུ་ཕྲུག་ཤ་རྗེན་འཕུར་བ་བཞིན། །རང་སྡུག་རང་ལ་བྱས་པར་ཟད། ༈ མི་ལ་རས་པས། །དང་ལོག་གི་སྣང་བསྒྱུར་མི་
ནུས་པའི། །ཐོ་ཅོའི་གསེར་བུ་མ་རྒྱུག་ཅིག ༈ ཁྲོ་ཕུ་ལོ་ཙས། །སྐྱེ་བོའི་དབུས་སུ་གཅེར་བུ་རྒྱུག་ལ་སོགས། །ཐོ་ཅོའི་སྤྱོད་
པ་བརྟུལ་ཞུགས་ཡིན་སྙམ་ཡང་། །འཇིག་རྟེན་པ་རྣམས་དད་ལོག་སྐྱེ་བའི་རྒྱུ། །བག་ཡོད་བརྟེན་པ་ཁོ་བོའི་སྙིང་གཏམ་ཡིན། 
ཅེས་གསུང་པས། དོན་ལ་འཁོར་འདས་གཉིས་མེད་ཀྱི་རྟོགས་པས་མ་ཟིན་ན་གང་ལྟར་བྱས་ཀྱང་འཆིང་བ་ཡིན་ཏེ། ༈ ལམ་
མཆོག་ཏུ། །བཙན་ཐབས་བཅོས་མིའི་ཐོ་ཅོ་ཡིས། །ཡ་ཚུལ་ཕྱིས་ཆིས་མ་བྱས་པས། །གྲོལ་ན་བུ་ཆུང་ཅིས་མི་གྲོལ། །གཉིས་
མེད་རྟོགས་པས་མ་ཟིན་པའི། །གཟའ་གཏད་མེད་པས་གྲོལ་འགྱུར། །སྨྱོན་པ་རྣམས་ཀྱང་གྲོལ་བར་རིགས། གཉིས་མེད་རྟོགས་

༄༅། །པས། བཟའ་བ་དེ་རྣམས་ལ་ལོང་སྤྱོད་པ་ལ་ནང་དུ་དགག་སྒྲུབ་བཟོ་བཅོས་མེད་པར་ཆོས་ཉིད་ཀྱི་དང་དུ་ཡེ་ཤེས་
ཀྱི་རོལ་པ་ཤར་བ་གཅིག་དགོས། ༈ མཛོད་ལ། །དེས་ནི་རྡོ་རྗེའི་གླུ་དང་རྒྱོབ་སོད་དང་། །འགྲོ་བ་ཀུན་གྱི་ཤེས་དང་གང་བདེ་ཉིད་དུ་
བྱས། །མི་ལྟ་མི་བསྒོམ་མི་བསྒྲིམ་འདི་དང་བྲལ་མ་མྱོང་། ༈ ཉི་ཟླ་ཁ་སྦྱོར་ལས། །སེང་གེའི་ལྟ་བུའི་སྤྱོད་པ་ལས། །འཇིགས་
པའི་སེམས་སྤང་དུར་ཁྲོད་རྒྱུ། ༈ བརྟག་གཉིས་ལས། །ངེས་པར་མདུན་དུ་ལྷ་མི་གང་། །བརྒྱ་བྱིན་ལྟ་བུ་ཡིན་ན་ཡང་། །སེང་
གེའི་གཟུགས་ཀྱིས་རྣམ་པར་རྒྱུ། ཅེས་གསུང་པར་སྤྱོད་པའི་དུས་སུ་རང་གི་མདུན་དུ་ལྷའི་དབང་པོས་གླང་པོ་ཆེ་མགོ་ལྔ་བཅིངས་ནས།
ལག་དུ་རྡོ་རྗེ་རྩེ་དགུ་པ་ཕྱར་ནས་བྱུང་ཡང་།  སེམས་ལ་ཉམས་ང་དང་བག་ཚ་མེད་པར་སེངྒེའི་ལྟ་བུའི་གདེང་དང་ལྡན་པས་གང་སྣང་ཆོས་

ཉིད་དུ་ལོངས་སྤྱོད་པའོ། དེ་ལ་རིག་པ་བརྟུལ་ཞུགས་གྱི་སྤྱོད་པས་སྣང་བ་ཐམས་ཅད་ཟིལ་གྱིས་གནོན་པའི་ཚད་བསྟན་པ་ནི། །
༈ གསེར་ཕྲེང་དུ། ཟིལ་གྱིས་ནོན་པའི་དྲོད་ཚད་ནི། །འདི་ལྟར་འོང་བ་ཤེས་པར་གྱིས། །གངས་དཀར་རྩེ་ནས་ཉིལ་གྱུར་
ཀྱང་། །འཇིགས་སྐྲག་མེད་པར་བརྟན་པ་ཐོབ། །འོག་ནས་རྒྱ་མཚོ་ལུད་གྱུར་ཀྱང་། །འཇིགས་སྐྲག་མེད་པར་བརྟན་པ་ཐོབ། 
ཁྲབ་ཅན་མདུང་བཟུང་བརྒྱ་བྱུང་། །རྣོ་མཚོན་མང་པོས་སྲོག་བཅད་ཀྱང་། །འཇིགས་སྐྲག་མེད་པར་བརྟན་པ་ཐོབ། །གཟུགས་
བྱད་བཟང་པོ་མཛེས་པའི་རྒྱན། །ཞིམ་དགུ་མངར་བཅུ་དྲི་རོ་ཡང་། །དགའ་བདེ་ཆགས་པ་མེད་པ་རུ། །ཞེན་པ་མེད་པར་བརྟན་
པ་ཐོབ། །སྣ་ཚོགས་སྣང་བ་ཐམས་ཅད་ལ། །གཡོ་བ་མེད་པར་བརྟན་པ་ཐོབ། །ཉོན་མོངས་ཡིད་ཀྱི་འཁྲུལ་པ་ལ། །སྐྱོ་དུབ་

༄༅། །ཕྱིན་ནས། ཚོགས་སྤྱོད་ཀྱིས་བདེ་སྡུག་ལ་རོ་སྙོམས་ནས། རིག་པ་བརྟུལ་ཤུགས་གྱིས་སྤྱོད་པས་བརྟན་
པ་ཐོབ་སྟེ། ལྟ་བསྒོམ་སྤྱོད་གསུམ་གཅིག་ཏུ་འདྲེས་ནས་གཉུག་མ་རང་ས་ཟིན་པའོ། དེ་ཡང་ཐོག་མ་ནས་ཅི་ལྟར་གནས་པའི་
གནས་ལུགས་མིང་འདོག་ཐམས་ཅད་དང་བྲལ་བ་དེ་ལམ་དུ་ལམ་དུ་བླ་མས་ངོས་བསྟན་པས་གང་ཤར་གྱི་སྐད་ཅིག་མ་བཟོ་བཅོས་མ་
བྱས་པ་ཐ་མལ་གྱི་ཤེས་པ་དེ་ཉིད་རང་ངོ་ཤེས་པས་རང་ལ་བརྟན་པ་ཐོབ་པས། མ་རིག་པའི་དྲི་མ་རྩད་ནས་སྤངས་པ་འབྲས་
བུ་སྟེ། ༈ རབ་ཏུ་མི་གནས་པའི་རྒྱུད་ལས། མ་བཅོས་སོ་མར་བཞག་ན་སྐུ་གསུམ་ཡེ་ཤེས་ཐོབ། །ད་ནི་ཐ་མལ་ཤེས་པས་
འབྲས་བུ་སྟེ། །རང་ཀར་བཞག་པ་མཐར་ཕྱིན་ཡེ་ཤེས་ཡིན། ཅེས་པ་དང་། ཡང་། །ཐོག་མ་ཉིད་ནས་སངས་རྒྱས་པས། 

ཡེ་ཤེས་རང་གི་རྒྱུད་ལ་གནས། །རྒྱུ་དང་འབྲས་བུ་དབྱེར་མེད་པས། །སེམས་ནི་ཡེ་ཤེས་དཔར་ཤར། ༈ བྷིར་བ་བས། །
དངོས་འཛིན་རང་སར་ཞིག་པས་འཁོར་འདས་ཀུན་ལས་གྲོལ། རིག་པ་གཞི་ལ་དག་པས་རྫོགས་སངས་རྒྱས་སུ་ཞེས་གྲགས། 
ཆོས་བློ་ཟད་སར་བསྐྱལ་བས་མྱ་ངན་འདས་ཞེས་བཤད། མ་བཅོས་མ་བསྒྱུར་སྤང་ཐོབ་ཀུན་ལས་ཡོངས་སུ་གྲོལ། ༈ གསེར་
ཕྲེང་ལས། །གཉུག་མ་སེམས་ཀྱི་ངོ་བོ་འདི། །ཡེ་ནས་གཞི་རྩ་བྲལ་བར་ཞིག །ད་གཟོད་བསྒྲུབ་པའི་སངས་རྒྱས་མིན། །ཡེ་
ནས་སངས་རྒྱས་རང་བཞིན་ཡིན། །གཉུག་མ་སེམས་ཀྱི་ངོ་བོ་འདི། །ཡེ་ནས་ལྷུན་གྱིས་གྲུབ་པའི་ཕྱིར། །ད་བཟོད་བསྒྲུབ་པའི་སངས་
རྒྱས་མིན། །ངོ་བོ་སྐྱེ་མེད་ཆོས་སྐུ་ཡིན། །རང་བཞིན་འགག་མེད་ལོངས་སྐུ་ཡིན། །མཚན་ཉིད་ངང་གྲོལ་སྤྲུལ་སྐུ་ཡིན། །སྐུ་གསུམ་

༄༅། །རང་ལ་ཡོད་པ་ལ། །ལོགས་སུ་མ་ཚོལ་བསྒོམ་ཆེན་རྣམས། ཅེས་གསུངས་སོ། དེ་ལ་ཁ་གཅིག་གནས་པ་ཐལ་ཐུལ་
དང་། གོ་བ་སྦན་སྦུན་ཙམ་ལ་ང་རྒྱལ་ནས། ཐམས་ཅད་མ་འགག་པ་ཡིན། བརྟུལ་ཞུགས་ཡིན་ཟེར་ནས། ཡར་བླ་མ་དང་དཀོན་མཆོག་ལ་
ཚོགས་སོགས་མི་བྱེད། ལུས་ངག་ཡིད་གསུམ་དགེ་བ་ལ་མི་བཀོལ་ནས། ང་རང་སངས་རྒྱས་ཡིན་པ་སྐད། མར་སེམས་ཅན་ལ་སྦྱིན་པ་མི་
བཏང་བྱམས་སྙིང་རྗེ་དང་ཕན་གང་ཐོགས་མི་བྱེད་ནས། དེ་འདྲ་བྱེད་པ་རྣམས་བློ་ཆུང་སྐད། བར་དུ་སྡོམ་པ་གསུམ་སེལ་མེད་པར་མི་བསྲུང་
ནས། ཐོ་ཅོའི་སྤྱོད་པ་སྣ་ཚོགས་བྱེད་ནས། ལས་རྒྱུ་འབྲས་ཁྱད་དུ་གསོད་ཅིང་། ལྟ་སྒོམ་གྱི་གདེང་ཡོད་ན་ཅི་ཡང་མི་གནོད་པ་སྐད། སེམས་
ཅན་བསད་པ་ནི་ཤི་འདྲ་ཡིན་པས་ལྷ་མཆོད་པས་ཚོགས་རྫོགས་པ་སྐད། མ་བྱིན་བླང་བ་ནི་དམ་ཚིག་དང་བསྟན་པ་ཡིན་སྐད། མི་གཙང་

བ་སྤྱོད་པ་ནི་བདེ་བ་ལམ་དུ་ཁྱེར་བ་ཡིན་སྐད། དེ་སོགས་ཐོ་ཅོའི་སྤྱོད་པ་དང་སྨྲ་ཁམ་ཐམས་ཅད་བླུན་པོའི་སྔོན་དུ་མཛེས་ཤིང་སྐད་སྙན་
ཡང་། རང་ལ་འགྲོ་ས་ངན་སོང་གསུམ་ལས་མེད་ངེས་པས་སྤང་བ་ཤིན་དུ་གལ་ཆེའོ། གལ་ཏེ་ལྟ་བསྒོམ་གྱི་གདེང་དང་ལྡན་པས་སྤྱོད་པ་ཐོ་
ཅོའི་སྣ་ཚོགས་དགོས་ཤིང་། སྲོག་གཅོད་ལ་སོགས་མི་དགེ་བས་བྱང་ཆུབ་འགྲུབ་ན། སངས་རྒྱས་དང་བྱང་ཆུབ་སེམས་དཔའ་གྲུབ་ཐོབ་
གོད་མ་རྣམས་ཀྱིས་ཀྱང་དེ་ལྟར་མཛད་ཐར་བ་ལ། མི་དགེ་བའམ་ཉེས་བྱས་ཀྱི་བག་ཕྲ་བ་ཙམ་ཡང་མེད་པར་བསྲུང་སྟེ། ལས་རྒྱུ་འབྲས་
བསླུ་བ་མེད་པ་ནི། རྗེ་ཐམས་ཅད་མཁྱེན་པའི་ཁྱད་ཆོས་ཡིན། ཅེས་གསུང་སོ། དེ་ལ་བསྒོམ་ཆེན་འགའ་ཞིག་གིས། །སྣང་
སེམས་གཉིས་མེད་ཀྱི་འཆར་སྒོ་དུ་མ་རེ་ལ་བརྟེན་ལས་རྒྱུ་འབྲས་ཁྱད་དུ་བསད་པ་ཡང་འདུག  རྣམ་རྟོག་མ་ཟད་ཀྱི་བར་དུ་ལས་ཡོད་པས།།

༄༅། །ལས་ཁྱད་དུ་མི་བསད་པ་ནི་ཤིན་ཏུ་གལ་ཆེ་སྟེ། ༈ མདོ་སྣ་ཉི་ཤུ་རྩ་གཅིག་ནས་ལུང་བསྟན་པའི་འཕགས་པ་ཀླུ་
གྲུབ་ཀྱིས། །གདེང་ཆེན་དོན་དང་གང་ལྡན་ཡང་། །རྣམ་པར་དཀའ་སྤྱོད་སྤང་མི་བྱ། །བསམ་གཏན་རོ་མཆོག་མྱོང་གནས་ཀྱང་།
འགྲོ་བའི་བླ་མ་སྤྱི་བོར་བཀུར། །སྟོང་གསུམ་སངས་རྒྱས་སར་ཤེས་ཀྱང་། །སྙིང་པོའི་དོན་དང་འབྲལ་མི་བྱ། །སྐྱེ་ཤི་མེད་པའི་
གདེང་ལྡན་ཡང་། །སེམས་ཅན་སློམ་ཕྲའི་སྲོག་མ་བཅད། །འདུ་འབྲལ་མེད་པའི་དོན་རྙེད་ཀྱང་། །འཇིག་རྟེན་འཕྱོ་གཡེམ་ལས་
མི་བྱ། །རང་བཞིན་མེད་པའི་དོན་ཤར་ཡང་། །དོན་དུ་མི་འགྱུར་རྫུན་མི་སྨྲ། །བདག་ཉིད་ཐིག་ལེའི་ངང་གནས་ཀྱང་། །ཕ་རོལ་
ནོར་ལ་བསྐམ་མི་བྱ། །སྤང་མེད་ཤེས་ན་དཀར་ཕྱོགས་ཀྱང་། །ཆེད་དུ་བྱ་བ་མེད་ཅེ་ན། །སྡིག་ལས་མི་བྱ་སྨོས་ཅི་དགོས། 

ཅེས་པ་དང་། ༈ ལང་ཀར་གཤེགས་པ་ལས། །འཁོར་བ་རྨི་ལམ་སྒྱུ་འདྲ་དང་། །རྟག་དང་ཆད་པ་སྤང་བ་ཡི། རྟག་
དུ་སྟོང་པ་ཉིད་བཤད་ཀྱང་། །ལས་ནི་རྣམ་པར་མི་འཇིག་གོ །ཅེས་སོ། གཞན་ཡང་། ༈ རང་བྱུང་བདེ་བ་འཁོར་ལོ་ལས། 
ཆག་སྡང་ཕོ་ཚོད་སྤྱོད་པ་ནི། །སྲིན་པོའི་སྒོར་ལྟུང་རྟག་དུ་འཁོར། །ཐབས་ལམ་དབང་ལ་ཁུང་བྱུང་སྟེ། །འདོད་ཆགས་
རང་ཁར་སྤྱོད་པ་ཡི། །ལྷ་ཆེན་སྒོར་ལྟུང་རྟག་དུ་འཁོར། །གསང་སྔགས་ལྟ་སྤྱོད་ཡིན་ཟེར་ནས། །སེམས་ཅན་སྲོག་ལ་བརྩེ་
མེད་གཅོད། །མུ་སྟེག་རྟག་ཆད་སྒོར་ལྟུང་འཁོར། ཅེས་པ་དང་། ༈ དགོངས་འདུས་ལས། །ཁྲག་ལ་སོགས་པའི་
རྫས་ཆེན་ལྔ། །དངོས་པོ་ཁོ་ནར་དེར་བརྟག་ནས། །འབྱུང་པོ་ཁྲག་གིས་དྲི་སྣོམ་འགྱུར། ཅེས་པ་དང་། ངེས་དོན་འདུས་ 

༄༅། །པའི་གཏེར་ལས། །མི་དགེའི་ལས་ལ་སྤྱོད་པ་རྣམས། །དམྱལ་བར་དེས་འགྲོ་གཏན་དུ་འཁྱམས། །
ཅེས་སོ། གསང་སྔགས་ཀྱི་སྒྲ་ཅི་བཞིན་མ་ཡིན་པའི་བརྡ་སྐད་རྣམས་ལ་འཁྲུལ་ནས་སྤྱོད་པ་བབ་ཆོལ་བྱས་ན། གོལ་ས་ལྟུང་བའི་
སྒོ་དགུ་ལ་སོགས་པའི་ཉེས་དམིགས་ཆེན་པོ་གསུངས་སོ། གཞན་ཡང་སྡིག་པའི་གྲོགས་པོ་ནི་ཏིང་ངེ་འཛིན་གྱི་འགལ་རྐྱེན་ཆེན་པོ་ཡིན་ 
པས་སྤང་དགོས་སྟེ། ཚེ་འདི་ལ་མངོན་པར་ཞེན་པ་རྣམས་ཀྱིས། ཐབས་སྣ་ཚོགས་པས་རང་གི་སྤྱོད་པ་ལ་བསྒྲེ་བར་བྱེད་པ་དང་། ཐེག་
དམན་དང་མཚན་བཅས་ལ་དགའ་བ་རྣམས་ཀྱིས། རང་གི་ལུགས་ལ་ཁྲིད་པར་བྱེད་པས། བྱ་བ་ཐམས་ཅད་སྤང་བའི་གྲོགས་མ་
གཏོགས་པ། གཡེང་བ་ཅན་གྱི་གྲོགས་སྤང་བ་གལ་ཆེ་སྟེ། ༈ དཀོན་མཆོག་སྤྲིན་གྱི་མདོ་ལས། ཚུལ་ཁྲིམས་ཉམས་པའི་

གང་ཟག་དང་། ལྟ་བ་ཉམས་པ་དང་། འཚོ་བ་ཉམས་པ་དང་། འདུ་འཛི་ལ་དགའ་བ་དང་། ལེ་ལོ་ཅན་དང་། འཁོར་
བ་དགའ་བ་དང་། བྱང་ཆུབ་ལ་རྒྱབ་ཀྱིས་ཕྱོགས་པ་དང་། ཁྱིམ་པ་ལ་བརྟེན་པ་དང་། ཉོན་མོངས་པ་ཅན་གྱི་གང་ཟག་སྤང་ན། སྡིག་
པའི་གྲོགས་པོ་སྤང་བའོ། ཅེས་པ་དང་། ༈ ཤེར་ཕྱིན་གྱི་མདོ་ལས། དམིགས་པའི་སྤྱོད་པ་སྟོན་པ་ནི་སྡིག་པའི་གྲོགས་པོའོ། 
༈ རྒྱལ་སྲས་ཐོགས་མེད་པས། །གང་དུ་འགྲོགས་ཀྱང་དུག་གསུམ་འཕེལ་འགྱུར་ཞིང་། །ཐོས་བསམ་བསྒོམ་པའི་བྱ་བ་
ཉམས་གྱུར་ཅིང་། །བྱམས་དང་སྙིང་རྗེ་མེད་པར་སྒྱུར་བྱེད་པའི། །གྲོགས་ངན་སྤོང་བ་རྒྱལ་སྲས་ལག་ལེན་ཡིན། ཅེས་
གསུངས་སོ། གཞན་ཡང་ཐར་པ་དང་ཐམས་ཅད་མཁྱེན་པ་དོན་དུ་གཉེར་བ། བསྟན་འཛིན་གྱི་སྐྱེས་བུ་ཡིན་པར་འདོད་པ་རྣམས་

༄༅། །ཀྱིས། ཆོས་དང་གྲུབ་མཐའི་ཕྱོགས་བཟུང་ནས་ཕོ་རུས་དང་། དམ་ཚིག་ཡིན་སྐད་ནས། རང་ཡིད་མ་མགུ་
པའི་གཞན་གྱི་ཆོས་དང་། གྲུབ་མཐའ་དང་། གང་ཟག་ཅི་འདྲ་བ་ལ་ཡང་མ་དད་ཅིང་སྨོད་པ་དེ་ཡང་མི་རུང་སྟེ། ཆོས་ཐམས་
ཅད་སངས་རྒྱས་ཀྱིས་གསུངས་པའི་དོན་ཟབ་མོ་མཉམ་པ་ཉིད་ཡིན་ཅིང་། གང་ལ་གང་འདུལ་དུ་དྲང་དོན་ངེས་དོན་སྣ་ཚོགས་སུ་གསུང་
པ་ལ་བཟང་ངན་དུ་དབྱེ་མི་རུང་ཞིང་། བཀའ་རྒྱུད་སོ་སོ་ལ། སངས་རྒྱས་ནས་ད་ལྟའི་བར་དུ་ལམ་ཟབ་ལ་ཆ་ཚད་པ་རེ་ཡོད་པས། །
གྲུབ་ཐོབ། རྟོགས་ལྡན། མཁས་བརྩུན་སོ་སོར་བྱུང་བ་ཡིན་ཅིང་། གང་ཟག་འགའ་ཞིག་འཕགས་པ་ཡིན་ན་འདི། རང་གི་
མ་དག་པའི་སྣང་བ་ལ་ཀུན་སྤྱོད་མ་ལེགས་པར་མ་ཐོད་པ་དང་། འགའ་ཞིག་སེམས་ཅན་ཡིན་པས་སྔོན་གྱི་བག་ཆགས་ཙམ་གྱིས་

ཀུན་སྤྱོད་མ་དག་པ་ཡོད་ཀྱང་། ཡོན་ཏན་གྱི་ཁྱད་པར་ཅི་ལྟ་བུ་ཡོད་ཆ་མེད་པས། གཤེ་བསྐུར་དང་། ཕྱོགས་རིས་མ་དད་པ་མི་
བྱ་བ་གལ་ཆེ་སྟེ། གལ་ཏེ་བྱས་ན་རང་ལ་ཆོས་སྤང་བའི་ལས་སོགས་ནས་མནར་མེད་དུ་འགྲོ་བར་གསུངས་སོ། ༈ མྱ་ངན་འདས་
མདོ་ལས། དད་དང་འདྲ་བའི་གང་ཟག་གི་ཚོད་འཛིན་པར་བྱའོ། གང་ཟག་གིས་གང་ཟག་ཚོད་འཛིན་པར་མི་བྱ་ཉམས་པར་གྱུར་དེ་རེ། །
ཅེས་སོ། གཞན་ཡང་གནས་བཟང་པོ་དང་གཉེན་འདུན་ཉེ་འཁོར་དང་། འཚོ་བ་སྦྱོར་བའི་སྦྱིན་བདག་དང་། ནོར་ལོང་སྤྱོད་
དང་། ཟས་གོས་བཟང་པོ་ལ་སོགས་པའི་འབྱོར་པ་ལ་བསོད་ནམས་ལ་ཞེན་ཅིང་ཆགས་ན། ཏིང་ངེ་འཛིན་མི་སྐྱེ་ཤིང་། །
སྐྱེས་པ་གོང་དུ་མི་འཕེལ་བས། འཕྲལ་ཀྱི་ཉེར་མཁོ་ཙམ་མ་ལགས་པའི། ཡུན་གྱི་ཆིས། བཟང་ལ་མང་བ་དོན་དུ་གཉེར་བ་དང་།

༄༅། །ངོ་སྲུང་གི་བྱ་བ་ཐམས་ཅད་ཀྱང་སྤང་དགོས་སྟེ། ༈ དུས་ཀྱི་འཁོར་ལོ་ལས། །ཤིན་ངུ་བཟའ་
དང་བཏུང་བ་སྣ་ཚོགས་དང་། །ལོངས་སྤྱོད་དུ་མའི་ཆོམ་རྐུན་དེ་རྣམས་ཀྱིས། །བརྩོན་འགྲུས་ལྡན་དུ་ཟིན་ཀྱང་བག་མེད་ཅིང་། 
རྒྱལ་བ་གྱུར་བ་ཉིད་ལ་ཕྲོགས་པར་བྱེད། ཅེས་གསུང་། དེ་ལ་ཁྱད་པར་དུ། བླ་མའི་རྫས་དང་། དེ་ལ་ཉོར་ལ་ལོངས་སྤྱོད་པ་
སྤང་སྟེ། དམན་པའི་འཚོ་བ་ཡོངས་སུ་དོར་བར་བྱའོ། ཅེས་གསུང་པའོ། བླ་མས་མ་གནང་བའི་ནོར་རྫས་དང་། ལྷ་ཁང་
མཆོད་རྟེན་ལ་སོགས་པ་སྐུ་གསུང་ཐུག་རྟེན་གྱི་དཀོར་དང་། ཚུལ་དུ་མཆོད་པ་ལ་སོགས་པ་དགེ་འདུན་གྱི་དཀོར་དང་། དབང་བསྐུར་
ཚོགས་གཏོར་དྲོ་མང་ཇ་ལ་སོགས་པའི་དཀོར་ཀྱི་རིགས་སུ་གྱུར་པ་ནི་ཁྲོ་ཆུ་ཁོལ་བའམ། བཙུན་དུག་བས་ཀྱང་ཐུ་སྟེ། ཚེ་རབས་

ཐམས་ཅད་དུ་བསོད་ནམས་ཆུང་ཞིང་། མི་དགེ་བ་སྣ་ཚོགས་འབྱུང་བ་དང་། དགེ་སྦྱོར་མི་སྐྱེ་བ་དང་། དམྱལ་བའི་རྒྱུ་ཡིན་
པར་གསུངས་སོ། དམན་པའི་འཚོ་བ་ནི། ཚོང་། བུན་སྐྱེད་ཁེ་གྱུར་སྦོག་གསུམ་དང་། གཡོ་སྒྱུ་ཁྲམ་གསུམ་ལ་སོགས་
པ་མི་དགེ་བའི་སྡིག་དང་འདྲེས་པའི་ལོངས་སྤྱོད་ལ་བརྟེན་པའོ། དེའང་ཉེས་པ་གོང་མ་དང་འདྲའོ། གཞན་ཡང་ཚུལ་ཁྲིམས་ཉམས་
པའི་གང་ཟག་ནི། དད་པའི་ཟས་སྤང་ནས། རང་གི་ནོར་རྫས་ལ་ལོངས་སྤྱོད་ཅིང་སྤྱོད་ལ་བརྩོན་ནས། གཞན་ལ་ཁྱད་དུ་
མི་གསོད་པ་དང་། རང་འོག་སྨད་ན་ཉེས་པ་བྱང་པར་འགྱུར། དེ་ལྟར་མ་བྱས་ན་ཉེས་པ་ཤིན་དུ་ཆེ་བ་སྟེ། ༈ སངས་རྒྱས་
མཛོད་ཀྱི་མདོ་ལས། ཚུལ་ཁྲིམ་འཆལ་བའི་དགེ་སློང་གིས།  གཞན་གྱི་ཡོན་བླང་ནས། རང་གིས་ལུས་གསོས་ན་ཁུར་ལྕིའོ། །

༄༅། །བསྐལ་པ་བརྒྱ་སྟོང་ཁྲི་འབུམ་དུ། རང་གི་ཤལ་བཅད་ནས་ཡོན་བདག་ལ་འཇལ་ལོ། དད་པའི་ཟས་
སྒྲའི་འཇག་མ་ཙམ་མི་ཞུན་མང་པོ་ལྟ་ཅི་སྨོས། བསམ་གཏན་གྱི་རྗེས་སུ་འཇུག་ཅིང་། བསམ་གཏན་བསྒོམ་པ་དེ་ནི། མཆོད་
གནས་སུ་ངེས་གནད་དོ། བསམ་གཏན་འདི་བསྒོམ་པ་ནི་ཤིན་དུ་གལ་ཆེ་སྟེ། ༈ དུས་ཀྱི་འཁོར་ལོ་ལས། གང་ཟག་ 
ལ་རྟོན་པར་མི་བྱ། ཆོས་ལ་རྟོན་པར་བྱ། ཚིགས་ལ་རྟོན་པར་མི་བྱ། དོན་ལ་རྟོན་པར་བྱ། དྲང་དོན་ལ་རྟོན་པར་མི་བྱ། 
ངེས་དོན་ལ་རྟོན་པར་བྱ། རྣམ་ཤེས་ལ་རྟོན་པར་མི་བྱ། ཡེ་ཤེས་ལ་རྟོན་པར་བྱ། ཅེས་གསུང་པས། མཐར་ཐུག་ 
ཆོས་ཉིད་ཟབ་མོའི་དོན་སྒོམ་པ་ལ་བསྔགས་པ་ཡིན། འདི་བསྒོམ་ན་ལམ་གྱི་ཆེ་ཡོན་ཐས་ཅད་རྫོགས་པ་ཡིན་ཏེ། ༈ བང་མཛོད་

ལས། །མ་བཅོས་རྣལ་དུ་བཞག་པའི་སྒོམ་པ་ལ། །ཉེས་པ་བཤག་པའི་འགྱོད་པ་ཀུན་ཀྱང་རྫོགས། །འཕགས་པ་མཉེས་
བྱེད་ཕྱི་ནང་མཆོད་པ་རྫོགས། །སྡོམ་པ་ཚུལ་ཁྲིམས་དམ་ཚིག་བསྲུང་འཚམས་རྫོགས། །དཀྱིལ་འཁོར་ཞུགས་དང་དབང་
དང་དངོས་གྲུབ་རྫོགས། །སྨོན་འཇུག་སེམས་བསྐྱེད་ཕ་རོལ་ཕྱིན་དྲུག་རྫོགས། །ཚོགས་བསགས་བསྒྲིབ་སྤྱོད་རྩོལ་བསྒྲུབ་
འབྲས་བུ་རྫོགས། །འགྲོ་དོན་མཐར་ཕྱིན་ཕྲིན་ལས་རྣམ་བཞི་རྫོགས། །ཡིད་ཀྱི་ཏིང་འཛིན་ཕྱག་རྒྱའི་འཕྲོ་འདུ་རྫོགས། 
ལུས་ཀྱིས་བསྐོར་བ་ཕྱག་དང་མཆོད་པ་རྫོགས། །ངག་གིས་བརྗོད་དབྱངས་སྔགས་དང་བསྟོད་པ་རྫོགས། །ལེགས་
པའི་བསྔོ་བ་སྨོན་ལམ་ཀུན་ཀྱང་རྫོགས། ཅེས་གསུངས་སོ། དེ་ལ་ཁ་གཅིག་བསྒོམ་བྱེད་པ་ལ་གོལ་ས་ཆེ་བ་དང་། །

༄༅། །སྟོང་རྐྱང་དུ་འགྲོ་བས། ལམ་ཚོགས་གཉིས་ཟུང་འཇུག་ཡིན་པ་དང་། གོལ་ས་ཆུང་བས། ཐོས་
བསམ་བསྒོམ་གསུམ་གཞན་དང་ལྷ་བསྒོམ་སྔགས་བཟླས་ལ་སོགས་སྒོ་གསུམ་གྱི་དགེ་བ་ཐམས་ཅད་དགོས་ཟེར་བ་ནི། བསྒོམ་
པ་ལ་སྟོང་པ་བློ་ཡུལ་དུ་བྱེད་པའམ། དྲན་མེད་བསྒོམ་དུ་འདོད་པའམ། མཚན་མར་འཛིན་པའི་བློས་བསྒོམ་ནི་གཏན་ནས་
ལམ་དུའང་མི་འགྲོ་ཞིང་། མཚན་མར་འཛིན་པའི་ཆོས་སྤྱོད་ཐམས་ཅད་ཀྱང་ལམ་དུ་མི་འགྲོ་བས། མི་ཤེས་པ་ལ་ནི་གང་ཡང་
གོལ་བས་འགྲོ་ཞིང་། ཤེས་པ་ཐམས་ཅད་ནི་གང་ཡང་གོལ་ས་མེད་དོ། སྤྱིར་ཐེག་པ་ཆེན་པོའི་ལམ་བསྒྲོད་པར་བྱེད་པ་ལ། །
རྟ་བཟང་པོ་འཛེག་ནས་འགྲོ་བ་འདྲ་བ་གཅིག་ཡིན། མཉམ་བཞག་གི་དུས་སུ་རྟ་རྒྱུག་ནས་འགྲོ་བ་དང་། མཉམ་བཞག་

ངལ་ཞིང་དུབ་ན། རྗེས་ཤེས་ཀྱི་དུས་སུ། རྟ་ཆད་པ་དེ་ཁྲིད་ནས་འགྲོ་བ་ལྟ་བུ། མི་བསྒོམ་པའི་དུས་དང་སྤྱོད་ལམ་ཐམས་
ཅད་དུ། སྟོང་འདུག་མི་བྱེད་ནས། དུས་ཐམས་ཅད་དུ་བླ་མ་ལ་སངས་རྒྱས་ཀྱི་འདུ་ཤེས་བསྐྱེད་ཅིང་གསོལ་བ་བཏབ་པ་
གལ་ཆེ་སྟེ། ༈ ཁྲོ་ཕུ་ལོ་ཙས། །བསྒོམ་ཡང་བློ་སྐྱེད་མ་བྱུང་ན། །བརྒྱུད་པའི་བྱིན་བརླབས་མ་ཞུག་རྟགས། །རྟོགས་
ལྡན་རྗེ་ལ་གསོལ་བ་ཐོབ། །བོགས་འདོན་གྱི་རྒྱལ་པོ་མོས་གུས་ཡིན། ཅེས་གསུང་པས། བསྒོམ་ཆེན་པས་བོག་འདོན་
གེགས་སེལ་འདི་རྣམས་ཐམས་ཅད་བླ་མའི་རྣལ་འབྱོར་ཁོ་ན་གལ་ཆེ་བ་མན་ངག་ཐམས་ཅད་ནས་གསུངས་སོ། དེ་ལྟར་དུ་ཡང་
དུས་ཐམས་ཅད་དུ་ལུས་ངག་ཡིད་གསུམ་ཆེས་མི་དགེ་བའི་ཕྱོགས་སུ་མ་སོང་བ། འབྲིང་ལུང་མ་བསྟན་དུ་མ་སོང་བ། ཆུང་

༄༅། །ངུ་ཚུལ་འཆོས་སམ་ལྟར་སྣང་ངམ། ཐེག་དམན་གྱི་དགེ་བར་མ་སོང་བ་གཅིག་གལ་ཆེ། ༈ གསང་
སྒྲོན་ལས། །ཉ་མོ་ཆུ་ལས་མི་འདའ་བཞིན། །དཀར་པོའི་ཆོས་དང་བྲལ་ཐབས་མེད། ཅེས་གསུང་པས། སེམས་
ཅན་ཐམས་ཅད་ལ་བྱམས་སྙིང་རྗེ་བྱང་ཆུབ་ཀྱི་སེམས་ཁྱད་པར་ཅན་དང་། ལྷ་བསྒོམ་དང་། སྔགས་བཟླ་བ། མཆོད་
པ་དང་གཏེར་མ་བཏང་བ། ཚ་ཚ་དང་། བསྐོར་བ་དང་ཕྱག་འཚལ་བ། མདོ་རྒྱུད་མན་ངག་ཟབ་ཆོས་ལ་ལྟ་བ། སྐྱོ་ཤེས་
ཞེན་ལོག་དག་སྣང་མོས་གུས། རླུང་བཟུང་བ། འཁྲུལ་འཁོར་ལ་སོགས། རང་གི་ལུས་ངག་ཡིད་གསུམ་སྐད་ཅིག་
ཀྱང་མ་ཡེང་པར་དགེ་བ་ལ་བཀོལ་བ་དང་། རྒྱུ་དངོས་པོ་ཡོ་བྱད་ཐམས་ཅད་ཉ་སྡོང་དུས་དྲུག་གི་དུས་མཆོད། ཚོགས་སོགས་

སྦྱིན་གཏོང་ཐམས་ཅད་ལ་འབད་ཅིང་། དུས་དང་གནས་སྐབས་ཐམས་ཅད་དུ། གཞན་གྱི་དགེ་བ་ལ་རྗེས་སུ་ཡིད་རང་
ཞིང་། འཕྲག་དོག་མེད་པ་གལ་ཆེ་སྟེ། ༈ ཕ་དམ་པས། །དགེ་བའི་ནང་ནས་རྗེས་སུ་ཡི་རང་མཆོག །གཞན་ལ་ཕྲག་
དོག་མ་བྱེད་དིང་རི་བ། ཐུན་གཏིང་ཐམས་ཅད་དུ། དགེ་བའི་སེམས་ཅན་གྱི་དོན་དུ་བསྔོ་བ་ཤིན་དུ་གལ་ཆེ་སྡེ། །དལ་
འབྱོར་དོན་ཅན་བྱེད་པ་ལ། ཉེས་མེད་དགེ་རྩ་རྣམ་དག་དགོས། །དགེ་རྩ་ཆུད་མི་ཟ་བ་ལ། །ཐབས་མཁས་བསྔོ་བ་སྔོན་ལམ་
གཅེས། ཅེས་གསུང་པའི་ཕྱིར་རོ། དེ་རྣམས་ལྔ་ལྡན་གྱི་རྐྱ་བར་ནས་ཉམས་སུ་བླང་བ་ནི། མ་ནམ་མཁའ་དང་མཉམ་
བའི་སེམས་ཅན་ཐམས་ཅད་འཁོར་བའི་སྡུག་བསྔལ་གྱིས་ཉམས་ཐག་པ་འདི་རྣམས་བདེ་བ་དང་ལྡན། སྡུག་བསྔལ་དང་

༄༅། །བྲལ། མྱུར་དུ་བྱང་ཆུབ་རིན་པོ་ཆེ་ལ་འགོད་པར་བྱ། དེའི་ཆེད་དུ་ཚེ་འདི་ཉིད་ནས་སངས་རྒྱས་ཐོབ་པར་བྱ་
སྙམ་དུ་བློ་དེས་ཅིར་བྱ་བ་དང་བྱེད་པ་ཐམས་ཅད་དེའི་རྗེས་སུ་འབྲང་བ་ནི་བྱང་ཆུབ་ཀྱི་སེམས། རང་དང་སེམས་ཅན་གྱི་དོན་བྱ་
ལ་སོགས་པ་རང་རྒྱུད་པར་གྲུབ་པ་མེད་པ། གདོད་མ་ནས་སྐྱེ་འགག་གནས་གསུམ་དང་བྲལ་ཅིང་། སྤྲོས་པ་ཐམས་ཅད་ཉེ་བར་
ཞི་ཞིང་། དམིགས་པ་མེད་པ་བྱང་ཆུབ་ཀྱི་སེམས་ཕྱག་རྒྱ་ཆེན་པོའོ། རྣམ་པ་གསལ་བ། རྣམ་དག་དྲན་པ། ང་རྒྱལ་བརྟན་པས། སྣོད་
བཅུད་ལྷའི་དཀྱིལ་འཁོར་དུ་གསལ་བའི་བསྐྱེད་རིམ་ཡི་དམ་གྱི་ལྷ་དེ་ཡང་སེམས་ཀྱི་རྣམ་འཕྲུལ། ཡེ་ཤེས་སྒྱུ་མའི་གཟུགས་
བརྙན་སྣང་ལ་རང་བཞིན་མེད་པ། ཡོད་མེད་གྱི་འཛིན་པ་དང་བྲལ་བ། ཟུང་འཇུག་གི་སྐུ་རུ་ཤེས་པ་ནི་ལྷའི་སྐུ་ཕྱག་རྒྱ་ཆེན་པའོ། བླ་མ་

དུས་གསུམ་སངས་རྒྱས་ཐམས་ཅད་ཀྱི་སྐུ་གསུང་ཐུགས་མི་ཟད་པ་རྒྱན་གྱི་འཁོར་ལོས་འཁོར་བ་མ་སྟོང་གི་བར་དུ་ནམ་མཁའ་དང་
མཉམ་པའི་སེམས་ཅན་ཐམས་ཅད་སྨིན་པ་དང་གྲོལ་བར་མཛད་པའི་སངས་རྒྱས་སྐུ་གསུམ་ཡེ་ཤེས་ལྔའི་བདག་ཉིད་ཅན་དུ་ཤེས་
པ་ནི་བླ་མའི་རྣལ་འབྱོར། བླ་མ་དང་རང་སེམས་གཅིག་ཏུ་འདྲེས་པས། འཁོར་འདས་ཀྱི་ཆོས་ཐམས་ཅད་དེའི་རང་བཞིན་དུ་ཤར་ནས་
སྣང་རིག་ཐམས་ཅད་བླ་མའི་དཀྱིལ་འཁོར་ལ། ཡུལ་ཡུལ་ཅན་གྱི་མོས་གུས་ཟད་པ་ནི་མོས་གུས་ཕྱག་རྒྱ་ཆེན་པོའོ། སྨྲ་བསམ་ཤེས་
བརྗོད་ཀྱི་བློ་ལས་འདས་ཤིང་། སྒྲོ་བཏག་གི་སྤྲོས་པ་དང་བྲལ་བའི་གཉུགས་མའི་རང་བབ་སུས་ཀྱང་བཟོ་བཅོས་མ་བྱས་པར།།
རང་རིག་ཡུལ་མེད་དུ་རང་གསལ་བ། ལམ་ཕྱག་རྒྱ་ཆེན་པོའོ། དུས་གསུམ་དགེ་བ་སེམས་ཅན་ཐམས་ཅད་ཀྱི་དོན་དུ་བྱང་ཆུབ་ཆེན་པོར་

༄༅། །བསྔོ་བ་ཡོང་སུ་བསྔོ་བ། དེ་ཉིད་འཁོར་གསུམ་ཡོངས་སུ་མི་རྟོག་ཅིང་། དམིགས་པ་མེད་པོར་བསྔོ་བའི་དུས་
ཉིད་ནའང་། བསྔོ་རྒྱུ། བསྔོ་ཡུལ། བསྔོ་མཁན་དང་གསུམ། ངོ་བོ་སྟོང་པའི་ཤེས་རབ་སྟེ། བསྔོ་བ་ཕྱག་རྒྱ་ཆེན་པོའོ།
དེ་རྣམས་ཐུན་གཅིག་གི་ནང་དུ་བསྒོམ་ན། དང་པོ་བྱང་ཆུབ་མཆོག་ཏུ་སེམས་བསྐྱེད་ལུས་ཡི་དམ་གྱི་ལྷར་བསྒོམ། བླ་མ་དམ་པ་
སྙིང་གི་དཀྱིལ་དུ་བསྒོམ་པའམ། སྤྱི་བོར་བསྒོམ། སེམས་ཕྱག་རྒྱ་ཆེན་པོ་ལ་བཞག རྗེས་སུ་བསྔོ་བས་རྒྱས་གདབ་པོ། །
དེའི་ཁོག་ནས་ཅི་བྱས་ཉམས་སུ་བླང་པས། ཐེག་པ་ཆེན་པོའི་ལམ་ཚང་ལ་མ་ནོར་བ་ཡིན་པས་བོགས་ནན་ཏན་ཆེའོ། ཉམས་སུ་བླང་
ཐབས་ཡང་བདེ་བར་འདུག ༈ ཕག་མོ་གྲུ་པས། སྡེ་སྣོད་གསུམ་དང་རྒྱུད་སྡེ་བཞིའི་དོན་ལྔ་རུ་བསྡུས་ནས་ཐུན་གཅིག་དུ་ཉམས་སུ་

བླང་བས། ཆོས་རྗེ་ཡབ་སྲས་ཀྱི་གསུང་གི་མཛོད་ལྟ་བུ་ལྔ་ལྡན་ལ་ཡོད་པའི་ལག་རྗེས་ལྔ། མེད་པའི་ཤོར་ཀ་ལྔ། གཞིའི་
གནས་ཚུལ་ལྔ། གནས་སྐབས་ཀྱི་ཡོན་ཏན་ལྔ། མཐར་ཐུག་གི་འབྲས་བུ་ལྔ་ཡོད་པ་ལྔ་ལྡན་འདི་ཡིན་པས། འདི་ལ་ཉམས་
ལེན་གྱི་ཐིལ་པོ་བྱའོ། སྟོང་ཉིད་སྙིང་རྗེ་གནད་དུ་བཏང་བ་ནི། སེམས་ཅན་གྱི་དོན་དུ་ཀུན་རྫོབ་སྒྱུ་མ་ལྟ་བུའི་བློས། རྒྱུ་འབྲས་རྟེན་
འབྲེལ་ལམ། བསགས་སྦྱང་གཉིས་ལ་ནན་ཏན་བྱེད་ཅིང་། རང་འདོད་ཡལ་བར་བར་དོ་རབ་སྙིང་རྗེ་ཆེན་པོར་དེ་དག་ཐམས་ཅད་བྱས་
ཀྱིན་བྱེད་མཛོད། སྣང་ཞིང་སྟོང་ཉིད། སྐྱེས་ཀྱིན་སྐྱེ་མེད་དུ་ཤེས་པ་སྟོང་པ་ཉིད་དེ། ཐབས་ཤེས་རབ་བསྐྱེད་རིམ་རྫོགས་རིམ་
ཐམས་ཅད་དེ་ལྟར་གནད་དུ་བཏང་ངོ་། ལམ་ཕུན་གསུམ་ཚོགས་པ་ལ་ཐབས་ཁྱད་པར་ཅན་ཀྱི་ཆོས་སྤྱོད་རྒྱུན་ཁྱེར་དགོས་པ་ལ། ཁོ་

༄༅། །བོས་བྱས་པའི་ཆོས་སྤྱོད་ཚོགས་གཉིས་ཆུ་རྒྱུན་ནང་ཞིབ་པས། དེར་གཟིགས་མཛོད། ༈ ཁྱད་པར་དུ་སྤྱོད་པའི་
བོགས་འདོན་གྱི་སྐབས་སུ་འདི་ལྟར་དུ་གསུང་། སྤྱིར་བོགས་འདོན་ཐམས་ཅད་གསུམ་དུ་འདུས་པ་ཡིན། སྐྱོན་མེད་ན་ཡོན་ཏན་ཐམས་
ཅད་ཤུགས་ལ་འབྱུང་བས། སྐྱོན་གྱི་རྩ་བ་བདག་དང་བདག་གིར་འཛིན་པ་བཅད་པ་དང་། ལམ་འོག་མ་བརྟན་པའི་ཤུགས་ཀྱིས་
གོང་མ་ངང་གིས་སྐྱེ་བས། ཆོས་ཀྱི་འགྲམ་ནས་གཟབ་ཀྱིས་གོམས་པ་ཡུན་བསྲིང་པ་དང་། ཐབས་མཁས་པའི་ཁྱད་པར་དང་། །
ཤེས་རབ་ཀྱིས་གཅོད་པ་དང་། མཚན་ལྡན་བླ་མའི་བྱིན་རླབས་ཀྱིས། རྩོལ་མེད་རང་ཤར་དུ་འབྱུང་བ་ཡིན་པས། ཚོད་བཟུང་
མེད་པའི་མོས་གུས་དང་གསུམ་དུ་འདུས་པ་ཡིན་གསུང་། དེ་ལ་ཐབས་ལ་མཁས་པའི་ཁྱད་པར་ནི། བཟང་ངན་འབྲིང་གསུམ་གྱི་

རྣམ་པར་རྟོག་པ་སྐྱེས་ཚད་རང་གི་དགེ་སྦྱོར་གྱི་དབང་དུ་བསྡུས་ནས། གཉིས་སུ་མེད་པའི་ཤེས་རབ་དེའི་ངང་ནས། ཐབས་
ཁྱད་པར་ཅན་གྱིས་འཁོར་འདས་གྱི་ལེགས་ཚོགས་ཀྱི་རྟེན་འབྲེལ་བསྒྲིགས་པ་ཡིན། དེ་ལ་སྤྱིར་ལམ་ཉམས་སུ་ལེན་པའི་རྣལ་
འབྱོར་བ་ལ། ཉོན་མོངས་པའི་རྣམ་པར་རྟོག་པ་རང་རྒྱུད་པ་དེ། དུས་དང་རྣམ་པ་ཐམས་ཅད་དུ་སྐྱེར་མི་བཏུབ་པ་དེར་འདུག །
ཉོན་མོངས་པའི་རྣམ་རྟོག་དེའི་དབང་དུ་ཡུད་ཙམ་གཅིག་ཤོར་ནའང་དེ་ཙམ་གཅིག་གིས་ཀྱང་ཞི་བདེ་རྒྱུད་ལ་བསྐྱེད་པའི་གེགས་
བྱེད། གནས་སྐབས་དང་མཐར་ཐུག་གི་སྡུག་བསྔལ་བསྐྱེད་དེ་རྟོགས་པ་རིན་པོ་ཆེ་ལ་བོགས་མི་ཐོན། ཕན་བདེའི་རྩ་
བ་ཆོད། ལྷ་མི་ཐམས་ཅད་ཀྱིས་སྐྱོ་བའི་སྐྱོན་གསུམ་སྤང་། དེ་བས་ན་དེ་ལྟ་བུ་རྒྱུད་ལ་སྐྱེ་བའི་དུས་ན། སྟན་དེའི་ཐོག་ཏུ། །

༄༅། །འཁྲུལ་འཁོར་དེའི་ཁོངས་སུ་ལམ་དུ་ཐེངས་དགོས། དེ་ཐེངས་ན་རྟེན་འབྲེལ་གྱི་འགྲིགས་རྒྱུ་དུ་མ་འདུག །རྒྱུད་
འཕེལ་ན་དེའི་བྱེད་ལས་མང་དུ་བྱེད། དེ་ཡང་ལམ་དུ་བཏང་བའི་དུས་སུ། ཕག་སྣར་རྡོ་མི་བརྡེག རྐོང་བུ་དྲོ་བ་ལ་ཕྱིས། རྐུན་
མ་ཟིན་མ་ཐག་དུ་བརྡུང་བརྡེག་བྱེད། དང་པོ་ནི་ཉོན་མོངས་པ་དེའི་རྩལ་རྫོགས་སུ་འཇུག་པ་ཡིན། གཉིས་པ་ནི་ལས་མ་བསགས་
པ་ལ་མྱུར་དུ་རང་གི་དགེ་སྦྱོར་གྱི་དབང་དུ་སྡུད་པ་ཡིན། གསུམ་པ་ནི་ངོ་བོ་ཕྱག་རྒྱ་ཆེན་པོར་ལྷང་གིས་ཤར་བའི། གདངས་ཤེས་
པ་སྐྱེ་ཚུལ་གང་ཡིན་དེ་རུ་ལམ་མེ་བ་དེ་ལ། ལེགས་ཚོགས་ཀྱི་རྟེན་འབྲེལ་བསྒྲིགས་པ་ཡིན་ཏེ། ཉོན་མོངས་པའི་རྣམ་རྟོག་ཀྱང་
ངོ་བོ་ཕྱག་རྒྱ་ཆེན་པོ་ལ་ལྷང་གིས་ཤར་བའི། མི་རྟོག་པའི་གཞི་དེ་མེད་ན། ལེགས་ཚོགས་ཀྱི་རྟེན་འབྲེལ་བསྒྲིགས་པ་ཐམས་

ཅད་རྣམ་པར་རྟོག་པ་དེའི་དབང་དུ་ཤོར་ནས་འགྲོ་སྟེ། རྟེན་འབྲེལ་བསྒྲིག་ཏུ་མི་བཏུབ་མེ་ལོང་མ་དྭངས་བར་གཟུགས་བརྙན་འཆར་དུ་
མི་རུང་བ་དང་འདྲ། དེས་ན་ཉོན་མོངས་པ་གང་ཤར་རྩལ་རྫོགས་པ། བག་ལ་ཉལ་བ་ལས་མ་བསགས་པ། དེའི་ངོ་བོ་ཕྱག་རྒྱ་
ཆེན་པོར་ཤར་ཅིང་། གདངས་ཉོན་མོངས་པ་དེའི་རྣམ་པར་ལམ་མེ་བའི་རྒྱུན་མ་ཤོར་བར་རྣམ་པར་རྟོག་པ་གཞན་གྱིས་བར་མ་ཆོད་པ། །
དེ་ལྟ་བུ་གཅིག་གི་ཐོག་ནས་རྟེན་འབྲེལ་བསྒྲིགས་ན་དེས་དོན་འགྲུབ། དེ་ཕྱོགས་གཅིག་ལ་སྦྱར་ན། ཉོན་མོངས་པ་ནང་སེམས་ནང་
ལ་ཆགས་པའི་འདོད་ཆགས་ལྟ་བུ་གཅིག་སྐྱེ་བའི་དུས་སུ། འདོད་ཆགས་ཀྱི་རྣམ་པར་རྟོག་པའི་དབང་དུ་ཤོར་ཅིང་རོ་མྱོང་ན། བསྒོམ་
ཆེན་པ་དགེ་སྦྱོར་ངན་པ་གཅིག་ཡིན་ན། འདོད་ཆགས་ཅན་གྱི་རིགས་ཅན་དེ་དང་། དེའི་རིགས་སུ་ཕར་འཆང་ངོ་། འདོད་ཆགས་ཀྱི་

༄༅། །ཀུན་ནས་བསླང་བའི་ལས་སོགས། གདོན་མོ་གདོན་ལྡང་། ནད་གྲང་བ་འཇུག མ་འོང་པ་མངལ་གྱི་
སྲིན་འབུའམ། རོ་མྱག་གི་འདམས་སམ། ཤལ་མ་རི་ལ་འདྲེན་པ་ལ་སོགས་པའི་སྡུག་བསྔལ་བསྐྱེད་ལུས་ངག་ཡིད་གསུམ་
འདོད་ཆགས་ཀྱི་དབང་དུ་སོང་བས། གནས་སྐབས་དང་མཐར་ཐུག་ཐམས་ཅད་དུ། དེ་དང་དེའི་རིགས་ཅན་དུ་ཕར་འཆོར་བ་
ཡིན། བསྒོམ་ཆེན་པ་བཟང་རབ་ཡིན་ན། འཁོར་དུ་འཆལ་བ་མ་དག་པའི་འཁོར་འོང་བ་དང་། ཁམས་བྱང་སེམས་ཉམས་
པའི་རྒྱུར་འགྲོ་བ་དང་། མ་འོང་པ་ནའང་གནས་ངན་ཀུན་ཏུ་སྤྱོད་པ་ལ་སོགས་པ་སྐྱོན་དུ་མ་གཅིག་བསྐྱེད་པ་ཡིན། རྣམ་རྟོག་
དེ་ཚུར་རང་གི་དགེ་སྦྱོར་ཀྱི་དབང་དུ་འདུས་པས། འདོད་ཆགས་ཅན་གྱི་མི་དང་མི་མ་ཡིན་པ་དབང་དུ་འདུ་ཞིང་། སྨིན་པ་

དང་གྲོལ་བར་བྱེད། མཚན་ལྡན་གྱི་ཕྱག་རྒྱ་མོ་ལ་སོགས་པ་དགའ་ཞིང་འདུས། དེས་རང་གི་དགེ་སྦྱོར་དང་གཉིས་སུ་མེད་པར་
མཆོག་དང་ཐུན་མོངས་གི་དངོས་གྲུབ་འབྱུང་སྟེ། ༈ རྒྱལ་པོ་ཨིན་ཏྲ་བོ་དྷི་ལ། ཕྱག་རྒྱ་མོ་པད་མ་ཅན་གཅིག་བུ་ལྔ་བརྒྱའི་འཁོར་
གྱིས་བསྐོར་བ་ལྟ་བུ་ཡིན། བདེ་སྟོང་གི་ཏིང་ངེ་འཛིན་རྒྱུད་ལ་སྐྱེ་བ་དང་། ཕྱིར་རོལ་དུ་འདུ་བ་གསུམ་འབྱུང། ནད་གྲང་
བ་བྱང་། གདོན་མོ་རིགས་པས་ལས་གྲོལ་ཆོས་སྐྱོང་བའི་སྲུང་མ་དཔལ་ལྡན་ལྷ་མོ་ལྟ་བུས་སྲུང་བ་དང་། ཞིང་སྐྱོང་གི་མཁའ་འགྲོ་ 
དང་། མཁའ་འགྲོ་མ་ཐམས་ཅད་དབང་དུ་འདུ་ཞིང་། སྤྱོད་པའི་གྲོགས་བྱེད་པ་ཡང་འོང་། ༈ རྗེ་བཅུན་མི་ལ་ལ་ཇོ་མོ་བཀྲ་
ཤིས་ཚེ་རིང་མས་ཕྱག་རྒྱ་བྱས་པའམ། སྙེ་ནམ་དུ་བཞུགས་པའི་དུས་སུ། བནྡེའི་དགྲ་ལ་བསེན་མོ་རྦད་པས། སྔོན་ལ་

༄༅། །རྗེ་བཙུན་ལ་ཕྱག་འཚལ་དུ་བྱུང་སྟེ། རིན་པོ་ཆེའི་བྱེ་བྲག་ཁལ་གཅིག་ཕྱག་རྟེན་བྱས་པས། རྗེ་བཙུན་གྱི་ཕྱག་
དུ་གཡུ་ཆུང་གཅིག་དུ་སོང་། ས་ལ་བྲུལ་བ་དང་། བྷོ་དེ་ཙེ་གཅིག་དུ་སོང་སྟེ། དེ་ལྟ་བུའི་མི་མ་ཡིན་དབང་དུ་འདུས་པ་དང་། གཞན་
དོན་གྱི་དུས་ནའང་། རྣམ་པར་དག་པའི་འཁོར་འདུས་ཞིང་། སྡོམ་ཤོར་དང་། དམ་ཚིགས་ཉམས་པ་མི་འབྱུང་བ་དང་། །
མཐར་ཐུག་ཡན་ལག་བདུན་ལྡན་གྱི་སྐུ་མངོན་དུ་བྱེད་པའོ། འདོད་ཆགས་ཀྱི་རྣམ་པར་རྟོག་པ་དེ་ཅི་ལྟར་དབང་དུ་སྡུད་པའི་ཚུལ་ནི། 
ནང་སེམས་ཅན་ལ་ཆགས་པའི་འདོད་ཆག་དང་ཐོན་པ་གཅིག་སྐྱེ་བའི་དུས་སུ། དེའི་ངོ་བོ་ལ་ཅེར་ལྟས་པས། ངོ་བོ་གསལ་སྟོང་
རྗེན་ལྷག་གེ་ཤར་བའི་དུས་སུ། འདོད་ཆགས་ཀྱི་རྣམ་པར་རྟོག་པ་དེ་དབང་དུ་འདུས་པ་ཡིན་པས། དེ་ལྟར་འདོད་ཆགས་

ཀྱི་ངོ་བོ་ཕྱག་རྒྱ་ཆེན་པོར་ལྷག་གིས་ཤར་བ་ལ། གདངས་བདེ་བ་རུ་ལྷང་ངེ་ཤར་བ་དེའི་རྒྱུན་མ་ཤོར་ལ། རྣམ་པར་རྟོག་པ་གཞན་
གྱི་བར་མ་ཆོད་པར།  ཅི་ལྟར་བཤད་པའི་ལྔ་ལྡན་གྱིས་ལམ་དུ་གཏོང་ཚུལ་དང་བཅས་པ་ཉམས་སུ་བླང་བས། དབང་གིས་འཕྲིན་
ལས་ལ་མངའ་བརྙེས་ཤིང་། གནས་སྐབས་དང་མཐར་ཐུག་གི་འཁོར་གྱི་རྟེན་འབྲེལ་འགྲིག་པ་ཡིན་ཏེ། དང་པོ་བྱང་ཆུབ་ཀྱི་
སེམས་ལམ་དུ་བཏང། དེ་ནས་སྤང་སེམས་ཀྱིས་གནད་དུ་བསྣུན། བྱང་ཆུབ་མཆོག་དུ་སེམས་བསྐྱེད། བསྐྱེད་
རིམ་སྐབས་སུ། ལྷ་ཡབ་ཡུམ་ཞལ་སྦྱོར་གཅིག་ཅིས་ཀྱང་བཞེད། དེ་ཡང་གང་ན་ཐམས་ཅད་སྲ་ལ་ཆེ་བ་བརྟན་པ་བསྒོམ་
པས། གཞི་བརྟན་སྐུ་ཚེ་རིང་། ཞིང་ཁམས་རྒྱ་ཆེ་བར་འོང་། ཞབས་བསྒྲད་ཁམས་ཆེ་བས་འཁོར་རྣམས་སྡོད་ཚུགས་ཆེ། །

༄༅། །སྟག་ལྤགས་རློན་པའི་ཤམ་ཐབས་བསྡེ་བཞི་མ་ཉམས་པ་དང་། ཕྱག་མཚན་གསལ་ཅིང་འདེབས་ཆུ་ལ་ཆུ་
པས་བར་ཆོད་མི་འོང་། རུས་པའི་རྒྱན་ཐམས་ཅད་དཀར་ལ་རིང་བ། མི་མགོ་ལྔ་བཅུ་ཡང་རིང་ལ་ཁྲག་འཛག་པར་བསྒོམ་པས། 
ལོངས་སྤྱོད་རྒྱས་པར་འོང་། སྐུ་བགྱིང་བག་ཆེ་བ། སྐུ་མདོག་གསལ་ཤིང་ལང་ཚོ་རྒྱས་པ། སྐུའི་རྣམ་པ་གང་ཡང་མི་གསལ་
མེད་པ་བསྒོམ་པས། འཁོར་ཀྱི་གསེབ་དུ་ཞལ་ཐེང་དང་བསྒུར་གླེན་ལ་སོགས་པ་མེད་ལ། གཞོན་ཅིང་ལུས་རྒྱས་པ། མངའ་
མདོག་ཅན་ཤ་སྟག་འོང་། ཞལ་གདངས་མཆེ་བ་གསལ་བས། གང་གསུང་ཉན་པ། སུས་ཀྱང་ངོ་ཅོག་མི་ནུས་པ་འོང་། ཡུམ་
ཡང་སྐུ་ལང་ཚོ་རྒྱས་ཤིང་བདེ་བས་རྒྱས་པ་སྟེ། སྐུ་ལ་དགྱེས་པར་འཁྲིལ་བར་བསྒོམ་པས། དེས་ཉེ་གནས་བཟང་པོར་འོང་།

དེ་ལྟར་ཡབ་ཡུམ་ཞལ་སྦྱོར་དུ་འཁྲིལ་བའམ། ཡབ་ལ་རིག་པ་ཧྲིག་གེར་གཏད་ལ་བསྒོམ། ཡུམ་གསལ་ན་གྲོགས་པོར་
འོང་སྟེ། དེས་དོན་མི་འགྲུབ། གར་ཀྱི་ཉམས་དགུ་དང་ལྡན་པར་བསྒོམ་པས། གང་གིས་ཕྱོགས་ནས་ཀྱང་མ་ཚང་བ་དང་
མི་ལྡན་པ་མེད་པར་འོང་། བསྐལ་པའི་མེ་དཔུང་འབར་བའི་ནང་དུ་བཞུགས་པས། ཁས་དྲག་ཅིང་གཞན་གྱིས་བརྫི་མི་ནུས་
པ་འོང་། དེའི་ནང་ནས་རྣམ་དག་དྲན་པས། འཁོར་རྣམས་བྱེད་པ་དག་པ་དང་། སྐྱེ་མཆེད་གསལ་བ་དང་། ཤེས་རབ་
ཆེ་བར་འོང་། ང་རྒྱལ་བརྟན་པས། བླ་མའམ་སྲོག་ཏུ་འཛིན་པར་འོང་། དེ་ལྟར་ལྷ་རུ་གསལ་བའི་དུས་ན། བྱང་
ཕྱོང་མི་བྱ་བར་དད་ཅིང་གུས་པ་དང་། གསལ་ཅིང་རོ་མྱོང་བར་ཡུན་རིང་དུ་བསྒོམ་པས། འཁོར་རྣམས་དྲུང་དེར་མི་ཚེ་ལ་

༄༅། །སྤྲོད་པའམ། ལོ་བཅུ་གཉིས་བཅུ་གསུམ་རེ་སྡོད་པ་འོང་། དེའི་ངང་ནས་སྤྱི་བོའམ་ཐུགས་ཀར་བླ་མ་དམ་པ་བསྒོམ་
ལ། མོས་གུས་དྲག་ཏུ་གནད་དུ་བསྣུན་པས། དེས་རྩ་བའི་བླ་མར་འཛིན་ཅིང་གཞན་གྱིས་དབྱེ་ན་མི་ཚུད། ཆིག་བརྒྱུད་པ་ཤ་སྟག་འོང་
ངོ་། དེས་ན་འདོད་ཆགས་ཀྱི་རང་ངོ་སྐྱེ་འགག་གནས་གསུམ་དང་བྲལ་བ། གཉིས་མེད་ཕྱག་རྒྱ་ཆེན་པོའི་ངང་ལ་ཕྱམ་གྱིས་བཞག དེས་
འཁོར་རྣམ་ལ་དག་སྦྱོར་མྱུར་དུ་སྐྱེ་ཞིང་། རྟོགས་པ་དང་ལྡན་པ་འོང་། དེ་ནས་བསྔོ་བ་བྱ་སྟེ། དེ་རེ་རེ་ལ་ཡང་འདོད་ཆགས་སྐྱེས་
ནས་ལམ་དུ་མ་སོང་ཞིང་བར་དུ་ཆོད་དེ་ཉམས་སུ་ལེན་ཡུན་ཐུང་ན་འཁོར་མི་རྟག་པ་འོང་བ་ཡིན། དེ་རྣམས་ཀྱི་བྱེད་ལས་ཀྱང་། དང་པོ་
ཕྱག་རྒྱ་ཆེན་པོ་དང་། བྱང་ཆུབ་ཀྱི་སེམས་ལམ་དུ་བཏང་བས། རང་གི་དགེ་སྦྱོར་དང་གཉིས་སུ་མེད་པར་དབང་དུ་འདུ་ཞིང་། ལེགས་

ཚོགས་ཀྱི་རྟེན་འབྲེལ་ཅི་ལྟ་བ་བཞིན་འགྲིག་གོ །དེ་ཡང་ནང་སེམས་ཅན་ལ་ཆགས་པའི་འདོད་ཆགས་འདི་ལུས་ཅན་རྣམས་སྐྱེ་བར་བྱེད་
པའི་རྒྱུ་རྐྱེན་ཡིན་པས། ལམ་དུ་བཏང་ལུགས་ཀྱི་ཕྱི་ནང་གསང་གསུམ་ཀྱི་བསམ་པའི་རྟེན་འགྲེལ་བསྒྲིགས་ཚུལ་ཀྱིས། ཉེ་བར་གནས་
པས་ཉེ་གནས། དྲུང་དུ་འཁོར་བས་སྐུ་འཁོར། ཐུགས་ལ་སྐྱེས་པ་སྲས་པོ། གཅེས་པའི་འཁོར་གྱི་བྱེད་པ་གསུམ་ལྡན་གྱི་རྟེན་
འབྲེལ་བསྒྲིགས་པ་སྟེ། དེ་ཡང་ལམ་དུ་བཏང་བས། འཁོར་བསམ་གྱི་མི་ཁྱབ་པ་འདུ་ཞིང་། སྤང་སེམས་གྱིས་དེ་དག་ཐམས་
ཅད་རབ་ཏུ་འབྱུང་། བྱང་ཆུབ་མཆོག་དུ་སེམས་བསྐྱེད་པས། བྱང་ཆུབ་ཀྱི་ཐུགས་དང་ལྡན་པར་འོང་། བསྐྱེད་རིམ་གྱི་རིགས་
ཀྱི་རིགས་སུ་ངེས། མོས་གུས་གྱིས་རྩ་བའི་བླ་མར་འཛིན། ཕྱག་རྒྱ་ཆེན་པོར་རྟོགས་པ་དང་ལྡན། བསྔོ་བས་ཞིང་ཁམས་

༄༅། །གཅིག་དུ་འཚང་རྒྱ་བ་ཡིན། སེམས་བསྐྱེད་ནས་བསྔོ་བའི་བར་ལ་རྟོག་པ་གཞན་གྱི་བར་མ་ཆོད་པར་བྱའོ། རྟོག་
པས་བར་ཆོད་ན་སློབ་མ་འབངས་སུ་འོང་། དེ་ཡང་རིམས་བཞིན། རབ་ཏུ་བྱུང་མ་ཐག་འབབ་པ་དང་། སེམས་བསྐྱེད་མ་ཐག་འབབ་
པ་དང་། ཐུགས་ལ་བཏབ་མ་ཐག་འབབ་པ་དང་། མོས་གུས་ཐོབ་མ་ཐག་འབབ་པ་དང་། ཆོས་ཐོས་མ་ཐག་འབབ་པ་དང་། ཆོས་
ཚར་ཡང་འབབ་པ་དང་། བསྒོམ་སྐྱེས་ཀྱང་འབབ་པ་དང་། མཐོ་སར་སླེབས་ཀྱང་འབབ་པ་འོང་བ་ཡིན། དེ་ལྟར་ཆོས་ཐམས་
ཅད་ཀྱི་ཆོས་ཉིད་ཅི་ཡང་མ་ཡིན་པས། ཅིར་ཡང་བྱར་བཏུབ་པས། སྟོང་པ་དང་རྟེན་འབྲེལ་དབྱེར་མེད་ཀྱི་དོན་གོ་བར་བྱས་ལ། ཉོན་
མོངས་པ་དེ་རང་སར་གྲོལ་བ་ལ། ཕྱག་རྒྱ་ཆེན་པོ་གཅིག་པུས་ཆོག་མོད་ཀྱི། ལྔ་ལྡན་གྱི་གནད་ནས་བཟུང་ནས་ལེགས་ཚོགས་ཀྱི་

རྟེན་འབྲེལ་བསྒྲིགས་པའོ། དེ་ཉིད་ལ་ཐབས་ལ་མཁས་པ་ཟེར་ཏེ། འདོད་ཆགས་འཁོར་བའི་ཉེས་སྐྱོན་གྱི་འབྱུང་གནས་དེ་ལ་
རང་དོན་དང་། གཞན་དོན་མཆོག་ཐུན་མོང་གི་རྟེན་འབྲེལ་བསྒྲིགས་ཤེས་པའོ། དེས་ན་ཕྱག་རྒྱ་ཆེན་པོའི་བསྒོམ་གཤའ་མ་གཅིག 
མ་སྐྱེས་ན། དེའི་གཞི་མི་འགྲུབ་ལ། བསྒོམ་ངོ་མཐོང་སྐྱེས་པ་ཡན་ཆད་ཀྱིས་རྣམ་རྟོག་དབང་དུ་སྡུད་ཅིང་། རྟོག་པ་སྐྱེས་ན་
ཕལ་ཆེར་ལེགས་ཚོགས་ཀྱི་རྟེན་འབྲེལ་བསྒྲིགས་སྟེ། དེ་ལྟར་ཐམས་ཅད་ལ་ཤེས་པར་བྱའོ། གྱི་རྗེས་དང་ཡོ་བྱད་ལ་ཆགས་
པའི་འདོད་ཆགས་གཅིག་སྐྱེ་བའི་དུས་དེའི་དབང་དུ་ཕར་ཤོར་ནས། རོ་མྱོང་ན་དགེ་སྦྱོར་ངན་ན་སེར་སྣ་ཅན་གྱི་འཁོར་དུ་པར་འཚེར།
ལོངས་སྤྱོད་བསོག་འཇོག་གིས། སྡུག་བསྔལ་སྣ་ཚོགས་ཀྱི་བྲན་དུ་ཁོལ། དུས་འདིར་ཤིན་ཏུ་དབུལ་འཕོང་ལ། མ་འོང་པ་ན་ཡིད་

༄༅། །བཏགས་སུ་སྐྱེ་སྟེ། ལུས་ངག་ཡིད་གསམ་དེའི་དབང་དུ་ཤོར་ནས། གནས་སྐབས་དང་མཐར་ཐུག་ཐམས་ཅད་
དུ༑ རང་དེའི་རིགས་ཅན་གྱི་དབང་དུ་ཕར་ཚད་བ་དགེ་སྦྱོར་བཟང་ཡང་མཐུན་རྐྱེན་ཅི་ཡང་མི་འཛོམ་པ་དང་། བསོད་སྙོམས་ལྟ་བུ་ཕར་
སློང་དགོས་པ་དང་། དབུལ་པ་ཡང་ལེན་དུ་འགྲོ་དགོས་པ་ལ་སོགས་པ་དེའི་དབང་དུ་ཕར་འགྲོ་བ་ཡིན། གཞན་དོན་ཡུལ་ངན་ཅི་ཡང་
མེད་པར་གདུལ་བྱ་བྱུང་བ་དང་། འཁོར་བཀྲེན་པ་ཤ་སྟག་འབྱུང་བ་ཡིན་ཏེ། དེ་རང་གི་དགེ་སྦྱོར་གྱི་དབང་དུ་བསྡུས་པས། ལོངས་
སྤྱོད་ཅན་གྱི་འགྲོ་བ་མི་དང་མི་མ་ཡིན་པ་ཐམས་ཅད་དབང་འདུས་པས། གཞན་མེད་སྣ་ཅན་འགྲོ་བ་གཏོར་མ་བྱ་རོག་ལ་གཏོང་མི་
ནུས་པ་ཐམས་ཅད་ཀྱང་དད་ཅིང་། བདོག་པ་ཐམས་ཅད་གཏོང་། ལོང་སྤྱོད་རང་གིས་བཟའ་རུ་འཕང་བ། བགོའ་རུ་འཕང་བ་སྤྱད་

དུ་འཕང་བ་ཐམས་ཅད་ཀྱང་རང་དབང་མེད་པར་འབྲལ་དུ་འོང། གཞན་དོན་ཡང་ཡུལ་ཁམས་བཟང་པོ་མཆོག་དུ་གྱུར་བ་འབྱུང་བ་དང་། འཁོར་
ཐམས་ཅད་འཛོམས་ཤིང་འབྱོར་བ་དང་ལྡན་པར་འབྱུང་། ལོངས་སྤྱོད་མཐུན་རྐྱེན་སྤྲིན་འཐིབ་པ་བཞིན་དུ་འདུས་སྟེ། སངས་རྒྱས་
པའི་དུས་ན་སའི་གཏེར་ཐམས་ཅད་ཁ་རང་བྱེར་འོང་བ་ཡིན། དགེ་བའི་བཤེས་གཉེན་དམ་པ་རྣམས་ལ། གནོད་སྦྱིན་གྱི་སྡེ་དཔོན་
ནོར་གྱི་བདག་པོ་རྣམས་དང་། ཀླུའི་རྒྱལ་པོ་རྣམས་ཀྱིས་ཡོན་བདག་བྱེད་པ་ལྟ་བུ་ཡིན་ཏེ། མཐར་ཐུག་ནམ་མཁའ་མཛོད་ལ་
མངའ་བརྙེས་དེ། འགྲོ་བའི་དབུལ་འཕོང་སེལ་བའི་རིན་པོ་ཆེར་འགྱུར་རོ། དེ་རྟོག་པ་དེ་ལམ་དུ་བཏང་བ་ནི། ཕྱི་རྫས་དང་
ལོངས་སྤྱོད་ལ་ཆགས་པ་འདོད་དགུ་སེར་སྣའི་རྣམ་རྟོག་གི་ངོ་བོ་དེ་ལ་བལྟས་པས། དེ་ཕྱག་རྒྱ་ཆེན་པོར་རྗེ་ན་ལྷག་གིས་ཤར་བའི་

༄༅། །གདངས་ཅུང་ཟད་རྣོམ་རྟོག་དེའི་རྣམ་པར་ལམ་མེ་བ་དེའི་རྒྱུན་མ་ཤོར་བ། རྟོག་པ་གཞན་གྱིས་བར་མ་ཆོད་པར།།
བྱང་ཆུབ་ཀྱི་སེམས་ཀྱིས་ལམ་དུ་བཏང་། དུས་ད་ནས་བཟུང་ནས་སྙིང་པོ་བྱང་ཆུབ་ལ་མཆིས་ཀྱི་བར་དུ། སེར་སྣའི་འདོད་འདུན་
རང་རྒྱུད་པ་བྱེད་རེ་སྙམས་པ། སྤང་སེམས་གནད་དུ་བསྣུན། དེ་ནས་ལྔ་ལྡན་ཅི་ལྟ་བ་སྒོམ་སྟེ། དེས་ཕྱག་རྒྱ་ཆེན་པོར་རྣམ་
པར་མི་རྟོག་པའི་དབང་སྡུད་ཅིང་། དོན་དམ་བྱང་ཆུབ་སེམས་ཀྱིས་ལམ་དུ་བཏང་བ་དང་། ཀུན་རྫོབ་བྱང་ཆུབ་ཀྱིས་སེམས་ལམ་དུ་
བཏང་བས། ལོངས་སྤྱོད་དང་ལོངས་སྤྱོད་ཅན་གྱི་འགྲོ་བ་དབང་དུ་འདུས་ཞིང་། ལེགས་ཚོགས་ཀྱི་རྟེན་འབྲེལ་ཅི་ལྟ་བ་བཞིན་
འགྲིགས། སྤོང་སེམས་གནད་དུ་བསྣུན་པས། དེ་ལ་རང་ཆགས་ཞེན་དང་སེར་སྣ་མི་སྐྱེ་ཤིང་། ལོངས་སྤྱོད་ལ་བརྟེན་པའི་

མི་དགེ་བ་མི་འབྱུང་། བྱང་ཆུབ་མཆོག་དུ་སེམས་བསྐྱེད་པས། ལོངས་སྤྱོད་གཞན་དོན་དུ་འགྱུར། བསྐྱེད་རིམ་གྱིས་ལོངས་
སྤྱོད་འཕེལ་ཅིང་རྒྱས་པར་བྱེད་པ་སྟེ། རྒྱས་པའི་ལྷ་ཡབ་ཡུམ་ཞལ་སྦྱོར་ཅན་གཅིག་བསྒོམ། དེ་ཡང་གདན་སྲ་ལ་ཆེ་བས། །
ལོང་སྤྱོད་མི་ཉམས་པར་བརྟན། དགྲ་འུར་གོང་ཚིག་མི་འོང་བ་ཡིན། སྐུའི་རྒྱུན་དང་ཆ་ལུགས་བརྒྱས་ཅིང་གང་ཡང་མི་གསལ་བ་མེད་པར་
བསྒོམ་པས། ལོངས་སྤྱོད་ཀྱི་ཕྱོགས་གང་ནས་ཀྱང་མ་ཚང་བ་མེད་པ་དང་། དངོས་པོ་བཟང་ཞིང་མཆོག་དུ་གྱུར་པ་རྣམས་འདུས་པ་
ཡིན། བླ་མ་དམ་པ་ཐུགས་ཀ་རུ་བསྒོམ་སྟེ། མོས་གུས་གནད་དུ་བསྣུན་པས་ལོངས་སྤྱོད་ཅན་གྱི་མི་དང་མི་མ་ཡིན་པ་ཐམས་ཅད་
དབང་ང་འདུས་ཞིང་། སྨིན་པ་དང་གྲོལ་བར་བྱེད། ཕྱག་རྒྱ་ཆེན་པོའི་ངང་ལ་བཞག་པས། ལོངས་སྤྱོད་ལ་རྩོལ་བ་མི་

༄༅། །དགོས་ཅིང་། འབད་པ་མེད་པར་ལྷུན་གྲུབ་དུ་འོང་བ་སྟེ། རང་གི་དགེ་སྦྱོར་དང་གཉིས་སུ་མེད་པར་འཆར་
བ་ཡིན། བསྔོ་བ་བྱས་པའི་མཐར་ཐུག་དེ་བཞིན་གཤེགས་པ་ནམ་མཁའ་མཛོད་ཐོབ་ཅིང་། འགྲོ་བའི་དབུལ་བ་སེལ་བའི་
གཏེར་ཆེན་པོར་འགྱུར་བ་ཡིན། དེ་རེ་རེ་ལ་ཡང་ཡུན་རིང་དུ་ཉམས་སུ་ལེན་ཅིང་། རྣམ་རྟོག་གིས་བར་མ་ཆོད་པར་བྱས་པས། ལོངས་
སྤྱོད་ལ་གང་སྟོང་དང་མཐོ་དམན་མི་འབྱུང་བར་རྒྱུན་ཆགས་སུ་འབྱུང་བ་ཡིན་ཏེ། དེ་ལྟར་ཕྱི་རྫུས་དང་ལོངས་སྤྱོད་ལ་ཆགས་པའི་
འདོད་ཆགས་དེའི་ཐོག་ནས་ལོངས་སྤྱོད་ཀྱི་རྟེན་འབྲེལ་རྒྱས་པའི་འཕྲིན་ལས་འགྲུབ་པ་ཡིན་ཏེ། སེར་སྣའདོད་འདུན་དེ་ལོངས་སྤྱོད་ཀྱི་
སྲོག་ཡིན་པས། དེ་ལ་ཐབས་མཁས་པའི་བསམ་པའི་བསྒྲིག་ཚུལ་གྱིས། གནས་སྐབས་དང་མཐར་ཐུག་གི་ཕུན་སུམ་ཚོགས་པའི་

རྟེན་འབྲེལ་བསྒྲིགས་པའོ། ཡང་ཞེ་སྡང་གི་རྣམ་པར་རྟོག་པ་གཅིག་སྐྱེས་པའི་དུས་སུ་དེའི་དབང་དུ་ཕར་ཤོར་ཅིང་རོ་མྱོང་ན། དགེ་
སྦྱོར་ངན་ན་ཞེ་སྡང་ཅན་གྱི་གང་ཟག་གི་དབང་དུ་ཕར་ཤོར་ནས། ཁ་ལེན་འཇལ་གནོད་པའི་སྦྱོར་པ་སྣ་ཚོགས་བྱེད་ཅིང་ལས་སོགས།
ཁས་ཉེན་ཅིང་དགྲ་ཕྱོགས་མེད་ནས་ལྡང་སེམས་ཞེ་སྡང་དང་མི་འབྲལ། གདོན་ཕོ་གདོན་ལྡང་། ནད་ཚ་ནད་འཇུག མ་
འོང་བ་ན་དམྱལ་བར་སྐྱེ་སྟེ། ལུས་ངག་ཡིད་གསུམ་ཞེ་སྡད་གི་དབང་དུ་སོང་བས་གནས་སྐབས་དང་མཐར་ཐུགས་ཐམས་ཅད་དུ། །
དེ་དང་དེའི་རིགས་ཅན་གྱི་དབང་དུ་འཚེར་བ་ཡིན། དགེ་སྦྱོར་བཟང་ཡང་། ཁས་ཉེན་ཅིང་དགྲ་སྣ་འཛུགས་པ་དང་། འཁྲུལ་བ་
ལ་སོགས་པ་ཕྱིན་ཅི་ལོག་གི་ལག་ལེན་དགོས་པ་དང་། འཁོར་གྱི་ནང་དུ་ཐུགས་མི་མཐུན་པ་དང་། རིམས་ནད་དང་ཤི་ཚིག་

༄༅། །ཆེ་བ་དང་། རང་ཉིད་ཚེ་ཐུང་བ་ལ་སོགས་པའི་ཉེས་པ་དུ་མ་གཅིག་བསྐྱེད། རྣམ་རྟོག་དེ་རང་གི་དགེ་སྦྱོར་
གྱི་དབང་དུ་འདུས་པས། ཞེ་སྡང་ཅན་གྱི་མི་དང་མི་མ་ཡིན་པ་ཐམས་ཅད་དབང་དུ་འདུས་གནོད་པ་བསྐྱལ་བའི་དགྲ་དེ་ཡང་། དུས་
དང་གནས་སྐབས་ཀྱིས་མ་བསྐལ་བར། གདུལ་བྱར་གྱུར་ཅིང་། སྨིན་པ་དང་གྲོལ་བར་བྱེད་དོ། གདོན་ཕོ་གདོན་ལས་གྲོལ། ནད་
ཚ་ནད་བྱང་། ཆོས་སྐྱོངས་དཔལ་མགོན་པོ་ལ་སོགས་པས་བསྲུང་། གཞན་དོན་གྱི་དུས་ན་ཡང་ཁ་དྲག་ཅིང་གཞན་གྱིས་ལོག་བསྒྲུབ་མེད་
པ་དང་། རང་སྐུ་ཚེ་རིང་བ་དང་། མཐར་ཐུག་ཐུགས་རྗེ་ཆེན་པོས་ཁྲོ་བོའི་ཆ་ལུགས་ཀྱིས་སེམས་ཅན་གྱི་དོན་མཛད་པ་འགྱུར། རྣམ་རྟོག་དེ་ལམ་
དུ་བཏང་བ་ནི། ཞེ་སྡང་དེ་རྩལ་རྫོགས་པ་དང་། ལས་མ་བསགས་པ་དེའི་ངོ་བོ་ལ་བལྟས་པས། རང་ངོ་ཕྱག་རྒྱ་ཆེན་པོ་རུ་ལྷག་གིས་ཤར་ཅིང་།

གདངས་གསལ་ཆ་རུ་ལམ་མེ་བ་དེའི་རྒྱུན་མ་ཤོར་བར་རྟོག་པ་གཞན་གྱིས་བར་མ་ཆོད་པར། ལམ་དུ་གཏོང་བ་ལྔ་ལྡན་དང་བཅས་པས་སྔར་བཞིན་
ཉམས་སུ་བླང་། དེ་ཡང་ལམ་ཕྱག་རྒྱ་ཆེན་པོ་དོན་དམ་དུ་བཏང་ཞིང་། ཀུན་རྫོབ་བྱང་ཆུབ་ཀྱི་སེམས་ཀྱིས་ལམ་དུ་བཏང་སྟེ། རྣམ་རྟོག་དེ་
དབང་དུ་བསྡུས་པས། ཞེ་སྡང་ཅན་གྱི་འགྲོ་བ་ཐམས་ཅད་དབང་དུ་འདུས་ཤིང་། ལེགས་ཚོགས་ཀྱི་རྟེན་འབྲེལ་ཐམས་ཅད་ཅི་ལྟ་བཞིན་དུ་
འགྲིགས། སྤོང་སེམས་གནད་དུ་བསྣུན་པས། རང་ལ་ཞེ་སྡང་ཁོང་ཁྲོ་མི་འབྱུང་ཞིང་། གནོད་བྱེད་ལ་བརྟེན་པས་ལས་མི་སོགས། བྱང་ཆུབ་
ཀྱི་སེམས་བསྐྱེད་པས་དགྲ་ཐམས་ཅད་གདུལ་བྱར་གྱུར་ཅིང་སྨིན་པ་དང་གྲོལ་བར་བྱེད། བསྐྱེད་རིམ་གྱིས་ཁ་དྲག་རྒྱས་པར་གྱུར་པའི་རྟེན་འབྲེལ་
བསྒྲིགས་པ་སྟེ། དེ་ཡང་ངེས་པ་ཁོ་ནར་ལྷ་ཁྲོ་བོ་གཅིག་བསྒོམ། དེ་ཡང་གདན་སྲ་ཞིང་བརྟན་པ་ཡངས་ཤིང་རྒྱ་ཆེ་བ་ཞིག་བསྒོམ་པས། རང་

༄༅། །གི་སྙིང་རྗེ་ལ་ལྟེམ་རྐྱང་མི་འོང་ཞིང་། གནོད་བྱེད་ཀྱི་རྐྱེན་དགྲ་སྔར་མི་འོང་སྟེ། གང་དུ་ཡང་ལོག་པར་བསྒྲུབ་ཅིང་གནོད་
པར་བྱེད་པ་མི་འོང་། རི་ཁྲོད་ཀྱི་ལམ་གྱི་དུས་སུ་ཡང་། ཇག་པ་དང་། ཆམ་རྐུན་མ་འོང་། ཁོང་ཁྲོ་སྐྱེ་བའི་ཡུལ་མི་འོང་བ་ཡིན། སྐུའི་འགྱིང་
བག་ཆེ་བ་དང་། ཞབས་བསྒྲད་ཁམས་ཆེ་བ་དང་། གསུས་པ་ཆེ་བ་དང་། ཡན་ལག་ལྷུན་སྡུག་པ་དང་། ཕྱག་མཚན་ཐམས་ཅད་ཀྱང་
བསྒྲིང་སྟེ་བསྣམས་པར་བསྒོམ་པས། གནོད་བྱེད་ཀྱིས་ལོག་སྒྲུབ་བྱུང་ན་ཡང་། དམགས་དང་རྩུབ་ཆོས་མི་དགོས་པར་ངང་གིས་ཐུལ་
ཅིང་དབང་དུ་འདུས་པ་ཡིན། རྒྱན་སྦྲུལ་དང་དུར་ཁྲོད་གྱི་གོས་དང་། རུས་པའི་རྒྱན་ལ་སོགས་པ་གང་ཡང་མི་གསལ་བ་མེད་པ་བསྒོམ་
པས༑ ཁ་དྲག་ཕྱོགས་ཐམས་ཅད་དུ་རྒྱས་ཤིང་བུ་སློབ་དང་། ཉིང་སློབ་ཐ་ན་རང་རྟགས་སྣ་རེ་འཛིན་པ་ཚུན་ཆད་ལ་སུས་ཀྱང་གནོད་པ་མི་ནུས་

པ་འོང་བ་ཡིན། མེ་རི་རྒྱབ་ཡོལ་བསྲུང་བའི་འཁོར་ལོ་དང་བཅས་པ་བསྒོམས་པས། འཁོར་གྱི་དཀྱིལ་འཁོར་འཁྲུགས་ལོང་མི་འབྱུང་ཞིང་
ཐུགས་མཐུན་པ་དང་། ཞིང་ཁམས་སྡེ་རིས་ཐམས་ཅད་དུ་ཡང་འཐབ་རྩོད་འཁྲུགས་པ་མེད་པར་དུས་བདེ་བ་འབྱུང་བ་ཡིན། རྣམ་
དག་དྲན་པ་དང་།ང་རྒྱལ་བརྟན་པ་དང་། སྲིད་པ་གསུམ་ནི་སྙེམ་དང་བྲལ་བ་ཡིན་སྙམས་པའི་ང་རྒྱལ་བསྒོམ་པས་ཐམས་ཅད་ཀྱིས་
མགོན་སྐྱབས་དང་དཔུང་གཉེན་དུ་གྱུར་པ་སྟེ། དཔོན་མི་ཆེན་གང་གིས་ཀྱང་བརྫི་བར་མི་ནུས་པར་ཟང་ཡག་ཏུ་འགྲོ་བ་ཡིན། ཞལ་
ཞལ་གདངས་ཤིང་མཆེ་བ་གསལ་བས།ཅི་སྨྲས་ཉན་ཅིང་བཀུར་བ་དང་། མི་སྙན་པ་སྨྲ་བ་མི་འོང་བ་ཡིན། དེའི་ངང་ལ་བླ་མ་ཐུགས་
དཀར་བསྒོམ་ཅིང་མོས་གུས་བྱས་པས། ཞེ་སྡང་ཅན་གྱི་མི་དང་མི་མ་ཡིན་པ་དྲག་པོ་མ་རུང་བ་ཐམས་ཅད་ཀྱིས་མཆོད་ཅིང་སྤྱི་བོར་

༄༅། །ཁུར་བ་ཡིན་ཏེ། ༈ །སློབ་དཔོན་པདྨ་བོད་དུ་བྱོན་པའི་དུས་སུ། བོད་ཀྱི་མི་མ་ཡིན་ཐམས་ཅད་
ཀྱི་ཁ་ལ་རོང་སྒོར་བསུས་ནས་རང་དབང་མེད་པར་རང་རང་གིས་སྲོག་སྙིང་ཕུལ་སྟེ། རང་དབང་མེད་པར་བྲན་ཁས་བླང་བ་དང་། ཞེ་
སྡང་ཅན་གྱི་མཐར་ཐུག་སྲིན་པོའི་ཁ་གནོན་མཛད་པ་ལྟ་བུ་ཡིན། ཕྱག་རྒྱ་ཆེན་པོའི་ངང་ལ་བཞག་པས་གནོད་བྱེད་དགྲ་སྡང་ཐམས་ཅད་
རང་དབང་དུ་འདུ་ཞིང་། རང་གི་དགེ་སྦྱོར་དང་གཉིས་སུ་མེད་པར་ཤར་བ་ཡིན། བསྔོ་བ་བྱས་པས་དགྲ་སྡང་ཐམས་ཅད་དང་། ཞིང་
ཁམས་གཅིག་དུ་སངས་རྒྱས་ཞིང་། འཁོར་བ་མ་སྟོང་གི་བར་དུ་ཐུགས་རྗེ་ཆེན་པོ་ཁྲོ་བོའི་སྐུའི་གདུག་པ་ཅན་གྱི་དོན་མཛད་པ་ཡིན། 
དེ་རེ་རེ་ལ་ཞེ་སྡང་སྐྱེས་པས་ཡུན་ཙན་རེ་ཉམས་སུ་བླང་ཞིང་། རྣམ་རྟོག་གིས་བར་མ་ཆོད་པ་བྱ། རྣམ་རྟོག་གིས་བར་ཆོད་ན། 

ཁ་མཆུ་དང་། དགྲ་སྣ་འཛུག་པ་ཡིན། ཁ་དྲག་ལ་མཐོན་དམན་འོང་། དེ་ལྟར་ཞེ་སྡང་ལམ་དུ་བཏང་བ་ལ་བརྟེན་ནས། ཁ་དྲག་གི་
རྟེན་འབྲལ་དྲག་པོའི་ཕྲིན་ལ་འགྲུབ་སྟེ། ཞེ་སྡང་ད་ཁ་དྲག་དང་དྲག་པོའི་འཕྲིན་ལས་ཀྱི་སྲོག་ཡིན། དེ་ལམ་དུ་བཏང་བའི་ཐབས་ལ་
མཁས་པའི་རྟེན་འབྲེལ་གྱི་བསྒྲིགས་ཚུལ་གྱིས། གནས་སྐབས་དང་མཐར་ཐུག་ཐམས་ཅད་དུ་བདུད་ལས་རྒྱལ་ཅིང་སྙེམ་དང་
བྲལ་བའི་རྟེན་འབྲེལ་བསྒྲིགས་པའོ། །གཏི་མུག་གིས་རྣམ་པར་རྟོག་གཉིད་རྨུག་བྱིང་བའི་ཤེས་པ་གཅིག་སྐྱེ་བའི་དུས་ན། 
རྣམ་རྟོག་དེའི་དབང་དུ་ཕར་ཤོར་ཅིང་རོ་མྱོང་ན། དགེ་སྦྱོར་ངན་པ་ཡིན་ན། ཏི་མུག་ཅན་གྱི་མི་དང་མི་མ་ཡིན་པའི་དབང་དུ་ཕར་
འཆོར་ཞིང་། ཕལ་ཆེར་དུད་འགྲོའི་གཡོག་ཏུ་འཆོར་གསུང་། གདོན་ས་གདོན་དར། ནད་བད་ཀན་དང་། སྐྲན་དང་དམུ་

༄༅། །ཆུ་ལ་སོགས་པ་འབྱུང་། ཤེས་རབ་ཉམས་ཞིང་ཟབ་མོའི་དོན་དང་མ་མཇལ། མ་འོང་པ་ན་དུང་འགྲོར་སྐྱེ་
སྟེ༑ ལུས་ངག་ཡིད་གསུམ་གཏི་མུག་གི་དབང་དུ་ཤོར་བས། གནས་སྐབས་དང་མཐར་ཐུག་ཐམས་ཅད་དུ། དེ་དང་དེའི་རིགས་
ཅན་གྱི་དབང་དུ་འགྲོོའོ།དགེ་སྦྱོར་བཟང་ཡང་ཤེས་རབ་ཉམས་ཅིང་དགེ་སྦྱོར་འགྲིབ་པ་དང་། རྟེན་འབྲེལ་དང་མངོན་ཤེས་ལ་སོགས་
པ་མི་འཆར་ཅིང་འགྲིབ་པ་དང་། གཞན་གྱི་དུས་ན་འཁོར་བཙུན་ཚུག་ངན་ཞིང་ཤེས་རབ་ཆུང་བ་འོང་བ་དང་། མོན་ཁ་ལ་སོགས་
པ་ཀླ་ཀློའི་ས་ཕྱོགས་སུ་གཞན་དོན་བྱེད་པ་འབྱུང་དེ་རང་གི་དགེ་སྦྱོར་གྱི་དབང་དུ་བསྡུས་པས། གཏི་མུག་ཅན་གྱི་མི་དང་མི་མ་ཡིན་པ་ཐམས་
ཅད་དབང་དུ་འདུས། གདོན་ས་གདོན་ལས་གྲོལ། ནད་བད་ཀན་བྱང་། ཀླུའི་རྒྱལ་པོ་བྱང་ཆུབ་སེམས་དཔའ་སོགས་མ་མེད་

པ་ལྟ་བུས་བསྲུང་བ་དང་། ཤེས་བྱ་ལ་ཆགས་ཐོགས་མེད་པའི་ཤེས་རབ་སྐྱེ་ཞིང་། རྟེན་འབྲེལ་ལ་མངའ་བརྙེས་པ་དང་། མ་འོངས་
ན་མཆོག་གི་སྤྲུལ་པ་ཞེ་སའི་སྐུ་གསུང་ཐུགས་ཀྱིས་སེམས་ཅན་གྱི་དོན་མཛད་པ་འབྱུང་ངོ་། ད་རྣམ་རྟོག་ལམ་དུ་བཏང་བ་ནི། །
གཏི་མུག་དེའི་ངོ་བོ་ལ་བལྟས་པས། དེ་ཉིད་ཕྱག་རྒྱ་ཆེན་པོར་ངོ་ཤེས་ཅིང་། དེའི་གདངས་མི་རྟག་པར་སེང་ངེ་བའི་ངང་མ་ཤོར་
བར༑ རྣམ་རྟོག་གཞན་གྱིས་བར་མ་ཆོད་པར་ལམ་དུ་བཏང་། སྤོང་སེམས་དང་ལྔ་ལྡན་རྣམས་ཉམས་སུ་བླང་སྟེ། དེ་ཡང་
ལམ་དུ་བཏང་བས། གཏི་མུག་དང་གཏི་མུག་ཅན་གྱི་འགྲོ་བ་ཐམས་ཅད་དབང་དུ་འདུས། གཏི་མུག་ཐོག་ནས་ལེགས་ཚོགས་ཀྱི་
རྟེན་འབྲེལ་ཐམས་ཅད་ཅི་ལྟ་བ་བཞིན་འགྲིག སྤོང་སེམས་གནད་དུ་བསྣུན་པས་དུས་དང་གནས་སྐབས་ཐམས་ཅད་དུ། བྱ་བ་

༄༅། །འོང་བྱེད་པ་ཐམས་ཅད་ལ་མི་ཤེས་པ་དང་། གཏི་མུག་མི་འབྱུང་ལ། གཏི་མུག་ལ་བརྟེན་པའི་ལས་
མི་སོགས། བྱང་ཆུབ་མཆོག་དུ་སེམས་བསྐྱེད་པས། གཏི་མུག་ཅན་གྱི་འགྲོ་བ་ཐམས་ཅད་གདུལ་བྱར་འགྱུར་ཞིང་སྨིན་ཅིང་
གྲོལ༑ གཏི་མུག་ཆེན་པོ་ཞི་བའི་འཕྲིན་ལས་ཀྱིས་སེམས་ཅན་གྱི་དོན་བྱེད། བསྐྱེད་རིམ་གྱིས་གཏི་མུག་ལ་བརྟེན་པའི་ཞི་བའི་
འཕྲིན་ལས་འགྲུབ་སྟེ། དེས་པ་ཁོ་ནར་ལྷ་ཞི་བའི་སྐུ་གཅིག་སྒོམ། དེ་ཡང་པདྨ་དང་ཟླ་བའི་གདན་ཡངས་ཤིང་བརྟན་པ་
བསྒོམས་པས། སྤྱིར་གནོད་པ་ཐ་དག་ཞི་བར་བྱེད་ཅིང་། ཁྱད་པར་དུ་ཚེའི་བར་ཆད་ཞི་བར་བྱེད་པ་ཡིན། སྐུ་མདོག་དང་ཞལ་
ཕྱག་གསལ་ཅིང་ལང་ཚོ་རྒྱས་པ་བསྒོམ་པས། ནད་ཐམས་ཅད་ཞི་བར་བྱེད་པ་དང་། པདྨ་དང་འཁོར་ལོ་ལྟ་བུའི་ཕྱག་མཚན་

དང་༑ དར་གྱི་སྟོད་གཡོགས་དང་། ཤམ་ཐབས་ལྟ་བུ་བསྒོམས་པས། བགེག་ཞི་བར་བྱེད། །རིན་པོ་ཆེའི་
སྣ་ཚོགས་ཀྱིས་བརྒྱན་པ་བསྒོམས་པས། ལོངས་སྤྱོད་ཀྱི་བར་ཆད་ཞི་བར་བྱེད། ཟླ་བའི་རྒྱབ་ཡོལ་དང་འཇའི་འོད་སྒོར་ལ་
སོགས་པ་བསྒོམས་པས། དགྲ་ཞི་བར་བྱེད། པད་མ་རྒྱས་པའི་གདན་ལ་བཞུགས་ཞིང་། པད་མ་རྒྱས་པའི་གཞལ་
ཡས་ཁང་ངམ། རིན་པོ་ཆེའི་གཞལ་མེད་ཁང་དང་བཅས་པ་བསྒོམས་པས་འཁོར་གྱི་དཀྱིལ་འཁོར་ཐམས་ཅད་དུ་ཡང་། ནད་
དང་དགྲ་གདོན་གང་ཡང་མི་འབྱུང་བ་ཡིན། རྣམ་དག་དྲན་ཅིང་ང་རྒྱལ་བཏན་པས། གཞན་གྱི་ནད་ཀྱང་རེག་པའམ། 
བདེན་པའི་སྟོབས་བརྗོད་པ་ཙམ་གྱིས་ཞི་བར་བྱེད་པ་འོང་བ་ཡིན། བླ་མ་དམ་པ་བསྒོམས་པས། གཏི་མུག་ཅན་གྱི་མི་དང་མི་

༄༅། །མ་ཡིན་པ་ཐམས་ཅད་ཀྱི་མཆོད་ཅིང་སྤྱི་བོས་བཀུར་སྟེ། རིན་པོ་ཆེ་འབྲི་གོང་བ་ནི་དབྱེ་ཆུང་ན་
བཞུགས་པའི་དུས་སུ། སྤྱན་དུ་རྡུལ་སོང་བ་ཀླུའི་རྒྱལ་པོ་སོགས་མ་མེད་ཀྱི་ལྕེས་བླང་འམ། དཔལ་ཆེན་པོ་རྒ་ལོ་བའི་ཡོན་
བདག་ཀླུའི་རྒྱལ་པོ་བ་སུ་ཀེས་བྱས་པའམ། ༈ །ཇོ་བོ་རྗེའི་ཡོན་བདག་མིའམ་ཅིས་བྱས་པ་ལྟ་བུ་ཡིན། 
ཕྱག་རྒྱ་ཆེན་པོའི་དང་ལ་བཞག་པས། རང་གཞན་གྱི་གཏི་མུག་ཐམས་ཅད་གཉིས་སུ་མེད་པའི་ཡེ་ཤེས་ཆེན་པོར་ཞི་ཞིང་། 
དེའི་བྱེད་ཆོས་ཀྱི་གཏི་མུག་གི་རིགས་ཅན་གྱི་ནད་གདོན་ཐམས་ཅད་ཞི་བར་བྱེད་པ་སྟེ། ༈ །རིན་པོ་ཆེ་འབྲི་གོང་བ་
དབྱེ་ཆུང་ན་བཞུགས་པའི་དུས་སུ། དང་པོ་མཛེ་ནད་དྲག་པོ་བྱུང་བ་ལ། ཐུགས་དམ་གནད་དུ་བསྣུན་པས་རྣལ་གཏན་ནས་

མ་ལོག་པར་བསློབས་པས། ཤང་ནས་སྤྲུལ་ནག་གཉིས་ཉུག་ཉུག་བྱུང་། རྣལ་དུ་བག་རེ་སོང་བ་དང་། ཡང་ཐུང་བར་ལྡོག་
ཅིང་འདུག དེ་ནས་རྣལ་འོད་གསལ་དུ་རྒྱུན་ཆད་མེད་པར་ཤར་བ་དང་། ཤང་ནས་སྤྲུལ་དེ་གཉིས་ལྗུར་གྱིས་ཐོན་སྟེ། མཛེ་
ནད་དེ་སད་ཀྱིས་ཐོན་པ་ལྟ་བུ་ཡིན་ནོ། །བསྔོ་བ་བྱས་པས་གཏི་མུག་ཅན་གྱི་གདུལ་བྱ་དང་ཞིང་ཁམས་གཅིག་དུ་སངས་རྒྱས་
ཞིང་༑ དེ་བཞིན་གཤེགས་པ་གཏི་མུག་རྡོ་རྗེ་ལྟ་བུའི་སེམས་ཅན་གྱི་དོན་མཛད་པ་འབྱུང་བ་ཡིན། དེ་ལྟར་གཏི་མུག་ལམ་དུ་བཏང་བ་
ལ་བརྟེན་ནས། ཕན་བདེའི་རྟེན་འབྲེལ་ཞི་བའི་ཕྲིན་ལས་འགྲུབ་པ་སྟེ། ནད་དང་གནོད་པ་སྤྱོན་དང་ཉེས་པ་ཐམས་ཅད་ཀྱི་རྩ་བ། ཉན་མོངས་
པ་དང་མི་དགེ་བ་ཡིན། དེའི་ཁྱབ་བྱེད་གཏི་མུག་ཡིན། དེའི་ལམ་དུ་བཏང་བའི་ཐབས་ལ་མཁས་པའི་རྟེན་འབྲེལ་གྱི་བསྒྲིགས་ཚུལ་ཀྱིས། རང་

༄༅། །གཞན་ཐམས་ཅད་ཀྱི་གནས་སྐབས་དང་མཐར་ཐུག་གི་བདེ་ལེགས་ཐམས་ཅད་འགྲིགས་པའོ། །གཞན་ཡང་ང་རྒྱལ་གྱི་རྟོགས་པ་དབང་དུ་
འདུས་པ་ལ་བརྟེན་ནས། རྒྱས་པའི་འཕྲིན་ལས་འགྲུབ་སྟེ། རྣམ་རྟོག་དེའི་དབང་དུ་ཕར་ཤོར་ན། ང་རྒྱལ་ཅན་འཁོར་དུ་ཕར་འཆོར་བ་དང་། གཞན་གྱིས་བརྙས་
པ་དང་། ཁྱད་གསོད་ཀྱི་གནས་སུ་འགྱུར་བ་དང་། ཡོན་ཏན་གྱི་ཆོས་ལ་བོག་མེད་ཅིང་། འགོ་མི་ཐོན་པ་ལ་སོགས་པ་ཉེས་པ་དུ་མ་གཅིག་བསྐྱེད་ལ། རྣམ་རྟོག་དེ་
ཚུར་རང་གི་དགེ་སྦྱོར་ཀྱི་དབང་དུ་བསྡུས་ན། ང་རྒྱལ་གྱི་འགྲོ་བ་ཐམས་ཅད་དབང་དུ་འདུས་པ་དང་། མཁས་བཙུན་ཡོན་ཏན་གྱིས་བརྒྱན་པ། བསྟན་པའི་སྡེ་སྣོད་
འཛིན་པ་རྣམས་འཁོར་དུ་འདུ་བ་དང་། མཐོ་དམན་འབྲིང་གསུམ་གྱི་འཁོར་གྱིས་མཆོད་ཅིང་སྤྱི་བོར་བཀུར་བ་འབྱུང་སྟེ། དེ་དབང་དུ་བསྡུ་ཚུལ་སེར་སྣ་ལམ་དུ་བཏང་
ཚུལ་དང་འདྲ་བར་ཤེས་པར་བྱའི། །ཕྲག་དོག་ལམ་དུ་བཏང་བ་ལ་བརྟེན་ནས། དབང་གི་འཕྲིན་ལས་འགྲུབ་སྟེ། ཕྲག་དོག་གི་རྣམ་རྟོག་དེའི་དབང་དུ་ཕར་ཤོར་

ཤོར་ན། ཕྲག་དོག་ཅན་གྱི་འཁོར་དུ་ཕར་འཆོར་བ་དང་། ལམ་བསྒྲུབ་པ་ལ་བགེགས་དང་བར་ཆད་མང་དུ་འབྱུང་། རང་ཉིད་ཡོན་ཏན་དང་ལྡན་ཡང་། 
གཞན་གྱིས་དམ་པར་མི་བཀུར་ཅིང་། ཡོན་ཏན་གྱིས་འགྲོ་བ་ལ་ཕན་མི་ཐོགས་པ་དང་། བྱ་བ་ཐམས་ཅད་མཐའ་ངན་པ་ལ་སོགས་པའི་ཉེས་པ་དུ་མ་གཅིག་
བསྐྱེད་ལ། དེ་ཚུར་རང་གི་དགེ་སྦྱོར་གྱི་དབང་དུ་འདུས་པས་ཕྲག་དོག་ཅན་གྱི་འགྲོ་བ་ཐམས་ཅད་དབང་དུ་སྡུད། རང་ལ་མཐོ་ནན་དང་སྐུར་པ་འདེབས་པ་ཐམས་
ཅད་དུས་ཀྱི་མ་བསྐུལ་བར། འཁོར་དུ་འདུ་ཞིང་གདུལ་བྱར་འགྱུར། ལམ་ལ་བར་ཆད་མེད་ཅིང་བསམ་པ་ཐམས་ཅད་ཡིད་བཞིན་དུ་འགྲུབ་པ་དང་། རང་
ལ་ཡོན་ཏན་ཆེ་ཆུང་གང་ཡོད་པ་དེ་གཞན་ལ་ཚེགས་མེད་པར་འགོས་ཤིང་གདུལ་བྱ་སྨིན་པར་བྱེད་པའི་ཡོན་ཏན་དུ་མ་གཅིག་འབྱུང་། དེ་དབང་དུ་སྡུད་ཚུལ་ནི། 
ཕྲག་དོག་གི་རིགས་ཚན་གཅིག །ཞེ་སྡང་ལམ་དུ་བཏང་ལུགས་བཞིན་གནད་དུ་བསྣུན་ནོ། །ཕྲག་དོག་གི་རིགས་ཚན་གཅིག་ནི། འདོད་ཆགས་བཞིན་

༄༅། །གནད་དུ་བསྣུན་ནོ། །དེ་ལྟར་ཉོན་མོངས་ལྔ་ལ་སོགས་པ་མི་དགེ་བའི་རྣམ་པར་རྟོགས་པ་རྣམས་ཀྱི་དབང་དུ་ཕར་ཤོར་ན། ནག་པོའི་ལས་
ལྔ་སོགས། གདོན་ལྔ་སྡང་། ནད་ལྔ་འཇུག །འགྲོ་བ་རྒྱུད་ལྔའི་སྡུག་བསྔལ་མྱོང་ལ། ཚུར་དགེ་སྦྱོར་གྱི་དབང་དུ་འདུས་པས། ཉམས་བདེ་གསལ་མི་
རྟོག་པ་གསུམ་སྐྱེ། འཕྲིན་ལས་བཞི་འགྲུབ། ཡེ་ཤེས་ལྔ་འཆར། རིགས་ལྔར་སངས་རྒྱས་པའོ། །འདི་བསམ་གཤིས་ཀྱིས་ཡིན་ཏེ། མཐོ་སངས་
རྒྱས་ནས། དམའ་དམྱལ་བ་ཡན་ཆད་འདི་ལས་མ་འདས་པ་ཡིན་གསུང་། དེ་དག་ལ་གནད་ནས་བཟུང་ཞེས་པ་ནི། ཉོན་མོངས་པ་རྩལ་རྫོགས་ལ་ལས་མ་
བསགས་པའི་དུས་གནད་ལ་ལམ་དུ་བཏང་བ་དང་། དེ་ལ་བརྟེན་ནས་ཀུན་རྫོབ་ལེགས་ཚོགས་ཀྱི་རྟེན་འབྲེལ་འགྲིག་པ་ཡིན་ལ། ལམ་དུ་གཏོང་བ་ནི། 
ཉོན་མོངས་པ་དེའི་གཤིས་གཉིས་མེད་ཕྱག་རྒྱ་ཆེན་པོར་རང་ངོ་ཤེས་པར་བྱེད་ཅིང་། གདངས་སྙིང་རྗེ་བྱང་ཆུབ་ཀྱི་སེམས་སུ་བློ་སྦྱོང་སོང་བ་ཡིན། ཡང་བྱམས་སྙིང་རྗེའམ་

མོས་གུས་དྲག་པོའམ། ཞེན་ལོག་རྔམ་ཅན་ལ་སོགས་པ་མཚན་བཅས་ཐབས་ཀྱི་ཁྱད་པར་གྱི་དགེ་སྦྱོར་བཟང་པོ་སྐྱེ་དུས་སུ། རྣམ་རྟོག་དེའི་དབང་དུ་ཕར་ཤོར་
ན༑ རང་གིས་དགེ་སྦྱོར་ངན་ན། བྱམས་སྙིང་རྗེ་ཅན་དང་ཞེན་ལོག་ཅན་དང་། མོས་གུས་ཅན་ལ་སོགས་པའི་འཁོར་དུ་ཕར་འཚེར། རང་དགེ་སྦྱོར་
བཟང་ཡང་། བྱང་ཆུབ་སེམས་ཀྱི་རང་བཞིན་མ་ཤེས་ན། གཞན་དོན་ལ་ཕར་འགྲོ་དགོས་པ་ཡིན་ཏེ། བླ་མ་ཞིག་པོ་ལྟ་བུའོ། །གཞན་དོན་
རྩོལ་བ་ཆེན་པོས་བསྒྲུབ་དགོས་ཏེ། ལུས་སེམས་ངལ་དུབ་འགྱུར་ཞིང་དགེ་སྦྱོར་གཡེང་བས་ཁྱེར་བ་འོང་བ་ཡིན། མོས་གུས་ཀྱི་རང་བཞིན་མ་ཤེས་ན། 
བླ་མ་ལ་ཕར་སྙགས་དགོས། དེས་སྡུག་བསྔལ་བསྐྱེད། བླ་མ་མི་མཉེས་ཅིང་རང་སྦྱོང་བ་དང་། མཐོ་དམན་མང་དུ་འབྱུང་། ཞེན་ལོག་གི་རང་
བཞིན་མ་ཤེས་ན། འབུལ་བ་པར་ལེན་དུ་འགྲོ་དགོས། བཙན་པོའི་རང་བཞིན་མ་ཤེས་ན། འཁོར་བསྒྲུབ་ཀྱིས་མི་ལངས་སོ། །བསྐྱེད་རིམ་

༄༅། །གྱི་དེ་ཉིད་མ་ཤེས་ན། གྲོང་པའི་སྔགས་བསྲུང་ལ་ཕར་འཆོར། མཐར་འདོད་ཁམས་སམ་གཟུགས་ཁམས་ཀྱི་ལྷར་སྐྱེ། གཞན་
དོན་བྱེད་ན་ཡང་འཁོར་བསྐྱངས་པས་མི་འཆོར་བ་ལ་སོགས་པ་རྣམ་རྟོག་གང་གི་དབང་དུ་ཤོར་བ་དེའི་བྱེད་ལས་མི་མཐུན་པའི་དབང་དུ་ཕར་འཆོར་བ་ཡིན་ཏེ། ཡང་བྱང་
ཆུབ་ཀྱི་སེམས་ལ་སོགས་པ་དེ་རྣམས་རང་གི་དགེ་སྦྱོར་གྱི་དབང་དུ་ཚུར་འདུས་པས། རང་གི་བྱང་ཆུབ་སེམས་ཀྱི་ལག་པས་གཞན་དོན་འབད་པ་མེད་པར་འགྲུབ་སྟེ། 
རང་གདན་ལས་མ་གཡོས་བསྒྲུབ་པའི་འདེབས་མ་ཆག་པར་གཞན་དོན་ཕྱོགས་བཅུར་རྒྱས་ཤིང་། གདུལ་བྱ་ཐམས་ཅད་སྨིན་ཅིང་གྲོལ་བར་བྱེད། བྱམས་པ་དང་ལྡན་
པའི་འཁོར་གྱིས་ཚུར་བསྐོར་བ་འོང་། མོས་གུས་དབང་འདུས་པས་རྡོ་རྗེ་འཆང་མན་ཆད་ཀྱི་བརྒྱུད་པའི་བླ་མ་ཐམས་ཅད་དབང་དུ་འདུས། དེས་སྣང་བ་ཐམས་
ཅད་དབང་དུ་འདུས། ཅི་ལྟར་བྱས་ཀྱང་བླ་མ་མཉེས་ཤིང་། གཞན་གྱིས་དབྱེན་མི་ཚུད་པ། མོས་གུས་ཅན་འཁོར་དུ་འདུས་ཤིང་བརྒྱུད་པ་མི་ཆད་པ་འོང་། 

ཞེན་ལོག་དབང་དུ་འདུས་པས། ལོངས་སྤྱོད་སྤྲིན་བཞིན་དུ་འདུས་ཤིང་། འགྲོ་བའི་རེ་བ་བསྐོང་བར་འགྱུར། སྨོད་སེམས་དབང་དུ་འདུས་པས། ཕྱོགས་
བཅུ་དགེ་འདུན་པ་རང་དབང་མེད་པར་དབང་དུ་འདུས་ཤིང་། འཁོར་ཐམས་ཅད་ཤིན་ཏུ་བཙུན་པར་འོང་། བསྐྱེད་རིམ་དབང་དུ་འདུས་པས། སྣང་བ་ཟིལ་གྱིས་
གནོན་ཅིང་། ཁམས་གསུམ་དབང་དུ་འདུས་པར་འགྱུར། ད་རྣམ་རྟོག་དེ་རྣམས་དབང་དུ་བསྡུ་བ་ལ། གནད་ནས་བཟུང་། ལམ་དུ་བཏང་ཅེས་པའི་དོན་ནི། 
གནད་དུ་བཟུང་བ་ནི། བྱམས་པ་ལྟ་བུ་ལ་སྦྱར་ན། ལུས་ཀྱི་འཁྲུལ་འཁོར། སེམས་ཀྱི་དམིགས་པ། ཐམས་ཅད་མ་རུ་ཤེས་པས། མའི་དྲིན་དྲན་ནས་དེ་ལ་
ཡིད་དུ་འོང་བ་ལ་སོགས་པ་ཐབས་སྣ་ཚོགས་ཀྱིས། རང་རྒྱུད་པ་གཅིག་ཅི་སྐྱེ་བྱ། དེ་མ་སྐྱེས་པར་གནད་འཛིན་དང་། ལམ་གཏོད་ལ་སོགས་པ་བྱས་ཀྱང་དོན་མི་འགྲུབ་སྟེ།
རྟ་ལ་མི་ཆགས་པ་རྟ་རྩེད་བྱེད་པ་དང་འདྲ། དེ་སྐྱེས་ནས་བྱམས་པའི་ཉམས་སེམས་ཅན་མཐོང་ཚད་ལ་ཕན་ཐོགས་ཤིང་། བྱམས་པས་བློ་ཅི་

༄༅། །ལྟར་བྱས་ལ་ཕན་བཏག་སྙམ་པ་བྱུང་བའི་དུས་སུ། ཉམས་མྱོང་སྐྱེ་བ་དང་གནད་ནས་འཛིན་པ་ནི། བྱམས་པའི་ངོ་བོ་ཕྱོགས་གཅིག་
ལ་སྐྱེས་སམ། སེམས་ཅན་ཐམས་ཅད་ལ་སྐྱེ། སུ་སྡང་ཞིང་ཡིད་དུ་མི་འོང་བ་གཅིག་དང་། སུ་གུས་ཤིང་བརྩེ་བ་གཅིག་དང་གཉིས་ལ་ཁྱད་འདུག་གམ་
མི་འདུག་ལ་སོགས་པར་ཐག་བཅད། དེ་ནས་བྱམས་པའི་རྟོགས་པ་རང་སེམས་བྱམས་པའི་ངོ་བོར་ཤར་ནས། ངེས་པར་ཕན་འདོག །རང་གི་ཞི་བདེ་
གཞན་ལ་སྟེར་ནུས་པའི་དུས་སུ་རྣམ་རྟོག་དེའི་དབང་དུ་ཕར་ཤོར་ན་གོང་གི་ཉེས་པ་དེ་རྣམས་བསྐྱེད་པའོ། །ད་རྟོག་པ་དེ་དབང་དུ་བསྡུ་བ་ནི། བྱམས་པ་བསྐྱེད་
པའི་ཡུལ་སྐྱེ་མཁན་བདག །བྱམས་པ་རང་གི་ངོ་བོ་དང་གསུམ། རང་སེམས་ཕྱག་རྒྱ་ཆེན་པོའི་ངང་ལ་བཞག་པས། བྱམས་པའི་སེམས་དེའི་ངོ་བོ་གསལ་
སྟོང་ནམ་མཁའ་ལྟ་བུར་སེང་ངེ་ཡེ་རེར་ཤར་བས། འཁོར་གསུམ་དུ་རྟོག་པ་མེད་ཅིང་། གདངས་བྱམས་པ་རུ་ཏུད་དེ་འདེ་འདུག་པའི་དུས་སུ་དབང་དུ་འདུས་པའོ། །

དེའི་ཐོག་ནས་བྱམས་པའི་བྱེད་ཆོས་ལེགས་ཚོགས་ཀྱི་གནད་ནས་འཛིན་པ་ནི། དམིགས་མེད་ཀྱི་བྱམས་པ་དེའི་རྒྱུན་མ་ཤོར། རྣམ་པར་རྟོག་པ་གཞན་གྱིས་བར་མ་ཆོད་
པར། བདག་གིས་བྱམས་པ་ལམ་དུ་བཏང་བ་འདི་ལ་བརྟེན་ནས། ནམ་མཁའ་མཉམ་པའི་སེམས་ཅན་ཐམས་ཅད་བདེ་སྟོང་བྱམས་པ་དང་། སྙིང་རྗེ་བྱང་ཆུབ་
སེམས་དང་ལྡན་པར་གྱུར་ཅིག་སྙམ་དུ་ལམ་དུ་བཏང་། བྱང་ཆུབ་ཏུ་སེམས་བསྐྱེད། ལྷའི་ང་རྒྱལ་བརྟན་པོ་བྱ། བླ་མ་སྙིང་ཁར་བསྒོམ། སེམས་
གསུམ་པོ་རོ་གཅིག་དུ་བསྒོམ། དེ་གནད་དུ་སོང་བ་དང་། བསྔོ་བ་དང་སྨོན་ལམ་མང་དུ་བྱ། དེ་དག་གི་བྱེད་ལས་རིམ་པ་བཞིན་དུ། གཞན་དོན་གྱི་རྟེན་འབྲེལ་
མྱུར་དུ་འགྲིག་པ་དང་། གཞན་དོན་བརླབ་པོ་ཆེ་ནམ་མཁའ་དང་མཉམ་པར་འགྱུར་བ་དང་། རྐྱེན་གང་བྱུང་ཡང་གཞན་དོན་གྱི་གྲོགས་སུ་འགྱུར་ཞིང་། འགྲོ་བ་ཐམས་
ཅད་ཀྱིས་གཞན་དོན་གྱི་བསྡོངས་གྲོགས་བྱེད། སྲོག་ཏུ་འཛིན་པ་དང་། ཐམས་ཅད་ཀྱིས་རང་ལ་སངས་རྒྱས་དངོས་སུ་མཐོང་བའི་མོས་གུས་བྱེད་པ་དང་། འབྲེལ་

༄༅། །ཚད་དོན་དང་ལྡན་ཞིང་། གདུལ་བྱ་ཐམས་ཅད་མྱུར་དུ་སྨིན་ཅིང་གྲོལ་བ་དང་། འཁོར་བ་མ་སྟོང་གི་བར་དུ་གཟུགས་སྐུས་སེམས་ཅན་
གྱི་དོན་བྱེད་པ་འབྱུང་ངོ་། །དེ་ལྟར་ཡུན་རིང་དུ་གནད་དུ་བསྣུན་ཅིང་རྟོག་པས་བར་མ་ཆོད་པར་ཉམས་སུ་བླང་པས། གཞན་དོན་དར་དྲག་ལ་ཡུན་རིང་བ་ཡིན། རྟོག་
པས་བར་ཆོད་ན་འགྲོ་དོན་ལ་བར་ཆད་འོང་། འཁྲུལ་འཁོར་ཉེས་ན་གཞི་མི་བརྟན། མདོར་ན་གནད་དུ་གཏོང་བ་ལ་ཉམས་མྱོང་མ་སྐྱེས་ཀྱི་བར་དུ། རང་རྒྱུད་པ་
གཅིག་ཅི་སྐྱེ་བྱེད་ལ། སྐྱེས་པ་དང་གནད་དུ་བཏང་བས། ཉམས་མྱོང་སྐྱེས་པ་དང་རང་གི་ངོ་བོ་ལ་སྐྱོན་མེད་པ་དང་། དེའི་བྱེད་ཆོས་ཡོན་ཏན་སྐྱེ་བའི་གནད་ནས་
འཛིན་པ་ཡིན། དེ་མཐར་ཐུག་པ་དང་། རྣམ་རྟོག་དེའི་དབང་དུ་མི་བཏང་བར་ཕྱག་རྒྱ་ཆེན་པོར་ལམ་དུ་བཏང་སྟེ། ཚུར་དབང་དུ་སྡུད་པ་ཡིན་ནོ། །ཐམས་
ཅད་དེའི་འགྲེས་སུ་ཤེས་པར་བྱའོ། །མོས་གུས་མཐར་ཐུག་པ་སྐྱེས་པའི་དུས་ན་ཡང་། ཕྱག་རྒྱ་ཆེན་པོས་དབང་དུ་སྡུད་ཅིང་། དེའི་ངང་ལ་ལྔ་ལྡན་གྱི་གནད་

དུ་བསྣུན་པས། ཐུན་མོང་གི་ལེགས་ཚོགས་འཁོར་གྱི་རྟེན་འབྲེལ་བསྒྲིག་པ་ཡིན་ཏེ། ལྔ་ལྡན་གྱི་བྱེད་ལས་འདོད་ཆགས་ལམ་དུ་གཏོད་ཚུལ་དང་འདྲ་བ་ཡིན་ནོ། །
སྤང་སེམས་ཀྱང་དང་འདྲ། ཞེན་ལོག་ལམ་དུ་གཏོང་ཞིང་གནད་དུ་བསྣུན་པས། ཐུན་མོང་གི་ལེགས་ཚོགས་ལོངས་སྤྱོད་ཀྱི་རྟེན་འབྲེལ་འགྲིགས་པ་ཡིན་ཏེ། ལྔ་
ལྡན་གྱི་བྱེད་ལས་སེར་སྣ་ལམ་དུ་གཏོང་ཚུལ་དང་འདྲ་བ་ཡིན་ནོ། །བསྐྱེད་རིམ་དབང་དུ་བསྡུས་སྟེ། ལམ་དུ་གཏོང་ཞིང་གནད་དུ་བསྣུན་པས། ཐུན་མོང་
གི་ལེགས་ཚོགས་གནས་སྐབས་སུ། རང་གི་བདེ་ལེགས་ཀྱི་རྟེན་འབྲེལ་འགྲིགས་པ་ཡིན། དེའི་བྱེད་ཆོས་བསྐྱེད་རིམ་གྱི་སྐབས་སུ་བསྟན་པ་དང་འདྲ་བར་ཤེས་པར་
བྱའོ། །དེ་རྣམས་ཆེ་ལོང་ཙམ་ཏེ། རྣམ་པར་རྟོག་པ་ཕྲ་རགས་ཀྱི་དབང་དུ་ཕར་ཤོར་བའི་སྐྱོན་དང་། ཚུར་ལ་དབང་དུ་འདུ་བའི་ཡོན་ཏན་རྣམས་བྲི་ཡི་གང་དུ་ལངས་
ཏེ༑ གནད་བསམ་གྱིས་མི་ཁྱབ་པར་ཤེས་པར་བྱས་ལ། རྣམ་རྟོག་ཕྲ་རགས་བཟང་ངན་གང་སྐྱེས་ཀྱང་། ཕར་དབང་དུ་མི་བཏང་བར། ཚུར་དགེ་སྦྱོར་གྱི་དབང་

༄༅། །དུ་བསྡུས་ཏེ། ལྔ་ལྡན་གྱི་གནད་ནས་བཟུང་བས་རང་རང་གི་ཡོན་ཏན་གྱི་བྱེད་ཆོས་རེ་བསྐྱེད་པ་ཡིན་ནོ། །ཕྱག་རྒྱ་ཆེན་པོ་རྣམ་རྟོག་གི་སྤུན་
ཐག་ཆད་ཏེ། ནན་ཏར་དྭངས་བའི་དུས་ན། བཟང་ངན་འབྲིང་གསུམ་གྱི་རྟོག་པ་གང་སྐྱེས་ཀྱང་། སྟོབས་དང་ལྡན་ཞིང་བྱེད་ལས་མྱུར་དུ་བསྐྱེད་དོ། །དེ་ཡང་དུག་
གསུམ་གྱི་ཉོན་མོངས་པ་ལྟ་བུ་གཅིག་སྐྱེ་བ་ཡིན་ན་ཡང་། དྭངས་ཆ་དེ་ཉོན་མོངས་པ་དེར་གྱུར་ནས། གཉེན་པོ་བརྟེན་མི་ཚུགས་པ་འདྲ་བ་གཅིག་འོང་བར་འདུག །དེ་ལ་
མྱུར་དུ་ལམ་དུ་གཏོང་ཞིང་གནད་ནས་འཛིན་པ་གལ་ཆེ། དེ་ལམ་དུ་ཐེངས་པའི་ཡོན་ཏན་དང་། མ་ཐེངས་པ་ལས་སྐྱོན་གཉིས་མྱུར་དུ་བསྐྱེད་པ་ཡིན། ༈ མགོན་པོ་
ཕག་མོ་གྲུ་པ་ཀམ་པོ་གནས་ནང་ན་བཞུགས་པའི་དུས་སུ། ཤིང་སྡོང་པོ་གཅིག་ལ་སྐུ་རྒྱབ་བརྟེན་ནས་ཆོས་ཐམས་ཅད་བདག་མེད་པ་བསྒོམ་ཀྱིན་ཡོད་པའི། ཉེ་
འཁོར་ན་སྤྲེའུ་ཕོ་མོ་གཉིས་འདོད་པ་བསྟན་པ་མཐོང་བས། ཁམས་གཡོ་ནུས་པ་ཙམ་གྱི་འདོད་ཆགས་དྲག་པོ་གཅིག་སྐྱེས་སྟེ། ང་ལ་ཏིང་འཛིན་བཟང་པོ་ཡོད་

པ་ཡིན། དེ་ཙམ་གྱིས་མི་གནོད་དགོངས་ནས། ལམ་གཏོང་བཤགས་སྒོམ་མ་བྱས་པས། སྐྱེ་བ་དུ་མར་སྤྲེའུའི་སྐྱེ་གནས་བཟུང་བ་ཡིན། གཞན་ཡང་
དེའི་དུས་སུ་རྟོག་པ་ཕྲ་རགས་གང་བྱུང་ཡང་། མྱུར་དུ་གནད་ནས་བཟུང་བ་གལ་ཆེ། དེ་ལ་ཕྱད་ཕྱོད་བྱས་ན་དེའི་བྱེད་ལས་བག་ཙམ་ལའང་མི་བྱ་ཁ་མེད་ཀྱི་ལས་
འོང་བར་འདུག་སྟེ། ༈ །གླང་རི་ཐང་པའི་འཁྲུགས་པ་ལྟ་བུ་ཡིན་གསུང་། ཕྱག་རྒྱ་ཆེན་པོའི་ཅི་ཙམ་དྭངས་ཕྱིན། དེའི་ངང་ལ་རྣམ་རྟོག་གི་མཚན་མ་སྐྱེས་པ་
དེའི་བྱེད་ལས་མྱུར་དུ་བསྐྱེད་ཅིང་མངོན་དུ་སྟོན་ཏེ། ༈ དཔལ་ཆེན་པོ་བྷིར་བ་པ། ཏིང་ངེ་འཛིན་ལ་བཞུགས་པའི་དུས་སུ། སྔོན་བབས་ན་
རྟ་བཟང་པོ་ཁ་ཅིག་ཡོད་པ་དེ་ཡིད་ལ་དྲན་པས། གསོ་བ་དང་། འཚོ་བ་དང་། རྒྱུག་པ་ལ་སོགས་པའི་རྟོག་པ་བག་རེ་བྱུང་བས། རྟ་དངོས་སུ་གྲུབ་
ནས་ཡུལ་པའི་ཞིང་ཟོས་པ་ལྟ་བུ་ཡིན། ལེགས་ཚོགས་ཀྱི་རྟེན་འབྲེལ་འགྲིགས་པ་ཡང་། དུས་གནད་དེར་ཚེགས་མེད་པ་སྟེ། གཞན་དོན་གྱི་རྟེན་འབྲེལ་བསྒྲིགས་

༄༅། །པ་ཡིན་ན། ཕྱག་རྒྱ་ཆེན་པོ་དྭངས་པའི་དུས་སུ། བྱམས་སྙིང་རྗེ་བྱང་ཆུབ་ཀྱི་སེམས་གནད་དུ་བསྣུན་པས། དྭངས་ཆ་དེའི་ངོ་བོར་ཤར་ནས་
ཚད་བཟུང་མེད་པའི་བྱམས་སྙིང་རྗེ་བྱང་ཆུབ་ཀྱི་སེམས་སྐྱེ་ཞིང་། དེ་ཡང་དམིགས་པ་མེད་པའི་བྱང་ཆུབ་ཀྱི་སེམས་སུ་འོང་སྟེ། དེའི་ངང་ནས་ལྔ་ལྡན་གྱི་གནད་ནས་
བཟུང་ནས་འདུན་པ་དང་སྨོན་ལམ་ལ་སོགས་པ་ཕུན་སུམ་ཚོགས་པའི་རྟེན་འབྲེལ་བསྒྲིག་གོ། །ཡང་བྱམས་སྙིང་རྗེ་བྱང་ཆུབ་ཀྱི་སེམས་ཐུན་མོངས་མ་ཡིན་པ་སྐྱེ་བའི་
དུས་ན་ཕྱག་རྒྱ་ཆེན་པོ་ལ་གནད་ནས་བཟུང་སྟེ་ངང་ལ་བཞག་པས། སེམས་རྒྱུད་དེ་གསལ་སྟོང་གི་ངོ་བོར་ཤར་བས། གདང་མ་འགག་པ་སྙིང་རྗེ་རུ་ཏུང་ངེ་བ་དེའི་ངང་ལ་
ཡུན་བསྲིང་སྟེ། གོང་བཞིན་ལྔ་ལྡན་གྱི་གནད་དུ་བཟུང་པས། མྱུར་དུ་གཞན་དོན་རྒྱ་ཆེན་པོ་འགྲུབ་པ་ལ་ཚེགས་མེད། དེས་འགྲེས་ཏེ། མོས་གུས་ལམ་
དུ་བྱེད་ན། ཕྱག་རྒྱ་ཆེན་པོ་དྭངས་བའི་དུས་ན་མོས་གུས་གནད་ནས་བཟུང་། མོས་གུས་མཆོག་ཏུ་གྱུར་པ་སྐྱེ་བའི་དུས་སུ། ཕྱག་རྒྱ་ཆེན་པོའི་གནད་དུ་བཟུང་། 

དེ་བཞིན་དུ་ཞེན་ལོག་སྤང་སེམས། བསྐྱེད་རིམ་ལྷའི་རྣལ་འབྱོར་རམ། གཏུམ་མོ་བདེ་སྟོང་གི་ཉམས་མྱོང་ལ་སོགས་པ་གང་གཙོ་བོ་བྱེད་པ་ལ། 
གང་བོག་ས་ཆུང་བ་དེ། དེའི་དུས་ན་གནད་དུ་བསྣུན་པས་མྱུར་དུ་སྐྱེ་ཞིང་། བོགས་ཐོན་པ་ལ་ཚེགས་མེད། གཞན་ཡང་རིགས་མཐུན་སྟབས་སུ་བསགས་
པ་དང་། སྤྲུལ་བསྒྱུར་ལ་སོགས་པ་གང་ཡང་དེའི་དུས་སུ་བྱེད་པ་ཡིན་ཏེ། རིགས་མཐུན་སྟབ་སུ་བསགས་པ་ནི། རྣམ་པར་རྟོགས་པ་གང་སྐྱེ་བ་དེ། 
རང་རང་གི་རིགས་དང་མཐུན་པར། བཟང་རྟོག་ཐམས་ཅད་གནད་ནས་འཛིན་པ་ཡིན་ཅིང་། ལམ་དུ་བཏང་བ་ཡིན་ཏེ། ངན་རྟོགས་ཐམས་ཅད་དུག་
གསུམ་གྱི་རིགས་གང་མཐུན་པ་དེ་དང་། དེའི་ལམ་དུ་གཏོང་ཚུལ་གྱིས་གཏོང་ཞིང་། བཟང་རྟོགས་ཐམས་ཅད་བྱམས་སྙིང་རྗེའམ། མོས་གུས་ལ་
སོགས་པ་གང་གི་རིགས་དང་མཐུན་པ་དེས་ལམ་དུ་གཏོང་། དེ་བཞིན་དུ་ཕར་གཞན་ལ་མོས་གུས་བྱས་པས། ཚུར་རང་ལ་མོས་གུས་བྱེད་པ་དང་། ཕར་

༄༅། །ལ་ཡོན་ཏན་ཅན་དུ་བལྟས་པས། ཚུར་ལ་ཡོན་ཏན་ཅན་དུ་མཐོང་བ་དང་། ལོངས་སྤྱོད་ཀྱི་འདོད་འདུན་བཏང་བས། ལོངས་
སྤྱོད་སྤྲིན་བཞིན་འདུས་པ་དང་། འཁོར་གྱི་འདོད་འདུན་བཏང་བས། འཁོར་བསམ་གྱིས་མི་ཁྱབ་པས་བསྐོར་བ་དང་། དེས་མཚོན་སྟེ། སྐྱོན་ཡོན་གྱི་རིགས་གང་
དང་མཐུན་པའི་རྣཾ་པར་རྟོག་པ་གང་སྐྱེས་པའི་རྗེས་སུ་རོ་མ་མྱོང་བར་མྱུར་དུ་དབང་དུ་བསྡུས་ཤིང་ལམ་དུ་བཏང་ངོ་། །སྤྲུལ་བསྒྱུར་ཅེས་པ་ནི། ཕྱག་རྒྱ་ཆེན་པོ་དྭངས་
བའི་དུས་དེ་ན། རང་གི་རྣམ་རྟོག་དེ་དབང་དུ་བསྡུས་ཚུལ། འགྲོ་ལྡོག་རེ་རེས་ཐུན་མོངས་ལེགས་ཚོགས་ཀྱི་རྟེན་འབྲེལ་དུ་མར་འགྲིགས་པ་སྟེ། ཕྱོགས་གཅིག་ལ་
སྦྱང་ན། ལོ་ཐོས་ཀྱི་གྲྭ་སའམ། སྡེ་དཔོན་ཆེན་པོའི་གྲྭ་ས་རང་ལ་འདུ་བར་འདོད་ན། གྲྭ་ས་དེའི་དགེ་བའི་བཤེས་གཉེན་དང་། ཆོས་དང་། དགེ་འདུན་རྣམས་
ལ་མོས་གུས་ཆེན་པོ་བྱས་ཤིང་། དེར་ཆོས་གཅིག་ཞུ་རུ་འགྲོ་དགོས་སྙམ་ཡང་ཡང་བསྒོམ། དེར་དྭངས་ཆ་དེའི་ངོ་བོར་གྱུར་ནས། མོས་གུས་ཚད་དུ་ལོངས་བ་སྐྱེ་སྟེ། 

དེ་རུ་ཆོས་ཉན་དུ་འགྲོ་དགོས་སྙམ་པ་བྱུང་བའི་དུས་སུ། ཡང་དེས་ཀྱང་དགོས་པ་མེད། ཆོས་བསྒོམ་དགོས་པ་ཡིན་སྙམ་དུ་བྱས་ཏེ། རྣམ་རྟོག་དེ་རང་གི་དགེ་སྦྱོར་
དང་གཉིས་སུ་མེད་པར་བཞག་པས། དུས་སྐད་ཅིག་ན་དགེ་འདུན་པ་དེ་རྣམས་རང་གི་འཁོར་དུ་འདུས་པ་ཡིན། དེའི་དུས་སུ་རང་གི་འཁོར་ལ་ཞེན་པ་ཆེན་
པོ་འོང་། རྣམ་རྟོག་དེའི་རྗེས་སུ་འབྲང་ནས་རོ་མྱོང་ན་ཕ་གི་བླ་མ་མཁན་སློབ་ཀུན་ལ་ཞུས་པས། སྲོལ་རྡོ་བཏགས་ནས་མི་བཏང་བ་ཡིན། དེའི་རྣམ་རྟོག་དེ་དབང་
དུ་བསྡུས་ནས། ང་ལ་འཁོར་གྱི་དགོས་པ་མེད། བླ་མ་རིན་པོ་ཆེ་ལ་འབུལ་ལོ་སྙམ་པས་ལམ་དུ་བཏང་བས། ཕ་ཀིར་དགྱེས་བཞིན་དུ་གནང་སྟེ་འབད་རྩོལ་མེད་
པར་འཁོར་དུ་འོང་བ་ཡིན། གང་རང་གི་འཁོར་ལ་ཞེན་པ་སྐྱེ་ན། རང་ལ་མི་འདུ་བ་དང་། གཞན་གྱི་འཁོར་ལ་འདོད་འདུན་སྐྱེ་ན་རང་གི་འཁོར་གཞན་ལ་ཕར་
འཆོར་བ་དང་། གཞན་ལ་མཐོ་ནོན་ཕྲག་དོག་བྱས་ན། རང་གི་བསོད་ནམས་ཉམས་པ་དང་། གཞན་ལ་ཡི་རང་བསྒོམས་པས། རང་གི་མཛད་པ་ཕྱོགས་བཅུར་

༄༅། །རྒྱས་པ་ལ་སོགས་པ་རིགས་མཐུན་གྱི་རྣམ་རྟོག་བསྡོམ་པའི་གནད་དེ་རྣམས་ཀྱང་གོ་བར་བྱའོ། །ཡང་སྟོན་པ་སྡེ་སྣོད་འཛིན་པ་ཡོན་
ཏན་གྱིས་བརྒྱན་པ་རྣམས་འདུ་བར་འདོད་ན། ཕྱག་རྒྱ་ཆེན་པོ་དྭངས་བའི་དུས་ན་ཡང་། མཚན་ལྡན་གྱི་བླ་མ་དང་མཇལ། སྙན་བརྒྱུད་ཀྱི་གདམ་ངག་ཐོབ། ཉམས་
མྱོང་དང་སྐྱེ་ཚུལ་བཟང་པོ་འདི་འདྲ་ཡོད། གང་གི་ཕྱོགས་ནས་ཀྱང་ང་དང་མཉམ་པ་མེད་སྙམ་དུ་ང་རྒྱལ་ཆེན་པོ་བསྒོམ། དེ་ཚད་དུ་ལོངས་བ་དང་། དེ་རང་གི་
དགེ་སྦྱོར་གྱི་དབང་དུ་བསྡུས་སྟེ། གཉིས་སུ་མེད་པའི་ངང་ལ་བཞག་པས། དུས་སྐད་ཅིག་ན་སྟོན་པ་སྡེ་སྣོད་འཛིན་པ་རྣམས་འཁོར་དུ་འདུས་སྟེ། དེ་དག་ལ་དགའ་
བ་དང་ཞེན་པ་མེད་པར་བྱས་ལ་ཆོས་དང་ཟང་ཟིང་གིས་སྲོག་བཟུང་། སྡོམ་པའི་འོག་དུ་བསྡུས། ལག་དུ་མ་ལོན་པའི་ཁ་པོས་ནི་འགྲོགས་པར་བཞེད་དོ། །དེ་དག་
ཐམས་ཅད་ལ་གནད་རིགས་མཐུན་གྱི་རང་སེམས་ཀྱི་རྩ་བ་རྣམས་བསྡོམས། ཞེས་པ་འདིས་འདི་རྣམས་འཁོར་དུ་འོང་བ་ཡིན་ཏེ། དེ་ཡོངས་སུ་བཤའ་བ་ལ། 

ད་མྱུར་དུ་འདུས་ན་དགའ་བ་སྙམ་པའི་བརྣབ་སེམས་རང་འདོད་ཀྱི་རྣམ་རྟོག་ངེས་པར་མཆོད་པ་གལ་ཆེ། དེ་ལྟར་ཕྱག་རྒྱ་ཆེན་པོ་དྭངས་པོའི་དུས་ན། རང་བསྐྲད་
པ་དང་། གཞན་སྐྲད་པ་དང་། རང་མནན་པ་དང་། གཞན་མནན་པ་དང་། འཕྲིན་ལས་བསྒྲུབ་པ་ལ་སོགས་པ་གང་དང་གང་སྒྲུབ་དེ་དང་དེའི་
རིགས་མཐུན་པ་རྣམ་རྟོག་གི་འགྲོ་ལྡོག །དབང་དུ་བསྡུ་ཚུལ་རེ་རེས་ཚེགས་མེད་པར་འགྱུར་བ་ཡིན། གཞན་དོན་གྱི་དུས་སུ་འཁོར་གྱི་རྟེན་འབྲེལ་ཡང་། 
རང་གི་རྣམ་རྟོག་དབང་དུ་བསྡུས་ཤིང་སྲང་དུ་བཙུད་ལ། ངན་པའི་སེམས་མེད་པར་བྱས་པས། འཁོར་མང་དུ་འདུ་བ་དང་། སྲངས་དུ་ཚུད་པ་དང་། 
རྣམ་པར་དག་པ་ལ་སོགས་པ་འོང་བ་ཡིན། དེ་ལྟར་རྣམ་རྟོག་གི་བཟོ་མཁས་པ་ཤེས་པ་ཤེས་པས་བདེ་བ་དང་ལེགས་པ་ཐམས་ཅད་རང་ལ་བྱར་ཡོད་པ་
ཡིན། དེ་ཕྱིན་ཆད་གཞན་དོན་བྱས་ན་འགྲུབ་པ་ཡིན། ཚོགས་པ་འདུས་ཀྱང་འདུས། ཐབ་ཁ་བསྐྱངས་ཀྱང་འཆོར་བ་ཡིན། རང་གི་རྣམ་རྟོགས་

༄༅། །དབང་དུ་མ་འདུས་ན། མི་ཆེན་གྱི་ཐབས་སྣ་ཚོགས་ཀྱིས་ཆེས་བཟུང་ཡང་མི་ཟིན། བསོད་སྙོམས་དང་བསོག་འཇོག་སྣ་
ཚོགས་ཀྱིས་འཛོམ་པོ་བསྒྲུབ་ཀྱང་མི་འགྲུབ། སྒོ་དྲག་དང་བསོག་འཇོག །ལོ་བ་པོ། མི་ཟེར་གྱི་གྲུང་ཆས་རང་མགོ་བཏོན་ཡང་མི་ཐོན། བཀའ་བཅོན་
དང་། བཀའ་ནན་གྱིས་སྐྱེ་བའི་རལ་ཁ་དང་། ཕོག་པའི་མདུང་ཁ་སྤྲད་དེ་འཁོར་སྲུང་དུ་བཅུག་ཀྱང་དཔོན་སློབ་སྣ་འདྲེས་པ་མ་གཏོགས་པ་གངས་སུ་མི་
ཆུད་པས། དེ་ཐམས་ཅད་ཀྱི་སྐྱོན་གྱི་ས་བོན་རང་ལ་ཡོད་པར་ཤེས་པར་བྱས་ལ། རང་གི་རྣམ་རྟོག་དབང་དུ་བསྡུའོ། །ནང་གི་བསྒྱུར་ཁ་ཚེག་མེད་པ་རེ་རེས་
ཕྱི་རུ་གར་སྟབས་ལོག་གེར་སྟོན་པ་ཡིན། སྐུ་གསུམ་གྱི་ང་སྒྲ་གྱེན་ལ་བསྒྱུར་ཅེས་པའི་དཔེ་ཡང་གསུང་། ནང་འཁོར་གྱི་བྱེད་པ་ཅི་ལྟ་བ་བཞིན། ཕྱི་འཁོར་
ལ་ཡང་འོང་བ་སྟེ། ནང་འཁོར་འདུས་ན་ཕྱི་འདུས་ཤིང་། ནང་འཁོར་མཁས་ན་ཕྱི་འཁོར་མཁས། ནང་འཁོར་བཙུན་ཅིང་མོས་གུས་དང་རྟོགས་པ་དང་

ལྡན་ན། ཕྱི་འཁོར་ཡང་དེ་རྣམས་དང་ལྡན། ནང་འཁོར་སྐྱོན་ཅན་དུ་གྱུར་ན། ཕྱི་འཁོར་ཡང་འཆལ་བ་ལ་སོགས་པའི་སྐྱོན་དུ་འགྱུར་སྟེ། ༈ འཕགས་
པ་ཡབ་སྲས་འཇལ་བ་ལས། །ཞི་བ་ཞི་བའི་འཁོར་དང་ལྡན། །གྲོལ་བ་གྲོལ་བའི་འཁོར་དང་ལྡན། །མཐཪ་ཕྱིན་པ་མཐར་ཕྱིན་པའི་འཁོར་དང་ལྡན། །ཅེས་སོགས་
གསུང་སྟེ། དེ་ལྟར་ཡང་དགེ་བའི་བཤེས་གཉེན་དེ་ལ་སྐྱོན་གང་ཡོད་པ་དེ། གཞན་དོན་འཁོར་གྱི་བྱེད་པ་ལ་ངོམ་བཞིན་དུ་ལམ་མེ་ཡོད་པ་ཡིན་ནོ། །དེས་
ན་གནས་སྐབས་དང་མཐར་ཐུག་གི་བདེ་བ་དང་ལེགས་པ། རང་དོན་གཞན་དོན་གྱི་རྟེན་གྱི་རྟེན་འབྲེལ་རང་སེམས་ཀྱི་ཐོག་ཏུ་བསྒྲིགས་དགོས་པ་ཡིན་པས། ཆོས་
ཐམས་ཅད་ཀྱི་ཆོས་ཉིད་ཅིར་ཡང་མ་ཡིན་པ་ཅིར་ཡང་བྱར་བཏུབ་པ། བསམ་པའི་རང་གཟུགས་སུ་སྣང་བའི་སེམས་ཀྱི་གནད་གོ་བར་བྱས་ལ། དུས་ཐམས་
ཅད་དུ་ཉོན་མོངས་པ་དང་རྣམ་རྟོག་རང་རྒྱུད་པ་སྐད་ཅིག་ཀྱང་སྐྱེར་མི་བཏུབ་ཅིང་། རྣམ་རྟོག་ཕྲ་རགས་དབང་དུ་སྡུད་པ་དང་། ཕྱག་རྒྱ་ཆེན་པོ་དྭངས་བའི་དུས་སུ་རྣམ་རྟོག་

༄༅། །ལ་བཟོ་མཁས་པ་ཤེས་པས། སྐྱོན་སྤང་ཞིང་ཡོན་ཏན་བསྒྲུབ་པ་ལ་མཁས་པར་བྱའོ། །དུས་གནད་ཀྱི་གདམ་པ་འདི་ཤིན་ཏུ་གལ་ཆེ་སྟེ། 
གཉིད་ལོག་པ་དང་། སད་པའི་དུས་དང་། དང་པོ་ཐོ་རང་ལ་ཟས་ཀྱི་དུས་དང་། འཆི་བའི་དུས་དང་། བཟང་ངན་གྱི་རྣམ་པར་རྟོག་པ་དྲུང་ཐོན་པའི་དུས་དང་། 
དེ་རྣམས་སུ་སྐྱོན་ཡོན་གང་ཡིན་ཀྱང་སྟོབས་ཆེ་བས་གནད་ནས་འཛིན་པ་གལ་ཆེ། ཁྱད་པར་དུ་ཕྱག་རྒྱ་ཆེན་པོ་དྭངས་པའི་དུས་སུ། ཐབས་ཀྱི་ཁྱད་པར་གང་ལ་གཙོ་བོར་
བྱེད་པ་གནད་དུ་བསྣུན་ཅིང་དེ་གནད་དུ་སོང་བ་དང་། དེའི་ངང་ལ་སྐད་ཅིག་ཀྱང་མ་ཡེངས་པས། མཚར་ཆོས་ཀྱི་ཐབས་ཀྱང་བཅག་ལ་སྟན་དེའི་ཐོག་ཏུ་འཁྲུལ་
འཁོར་དེ་རང་གི་ཁོངས་སུ་ཡུན་རིང་དུ་བསྲིད་པ་ཡིན། འདུན་པ་དང་སྨོན་ལམ་དང་རྟེན་འབྲེལ་གྱི་བསྒྲིགས་ཐབས་དེའི་དུས་ན་བྱེད་པ་ཡིན། དེའི་དུས་སུ་ཡང་དེ་དག་
ཀུན་གཞོང་ཆུ་བཞིན་དུ་བོ་ཅེས་པའི་བཀའ་གསལ་གསུང་། དཔེར་ན་གཞོང་པ་ལ་སོགས་པའི་སྣོད་ཁ་ཞིང་ཆེ་ལ་གཏིང་ཐུང་བ་གཅིག་ཡིན་ན། ཅུང་ཟད་ཡེང་པ་ཅིག་

གིས་ཀྱང་ཆུ་ཁ་འགྲིབ་ནུས་པ་གཅིག་པོ་བ་ཡིན། དེ་བཞིན་དུ་དགེ་སྦྱོར་མཆོག་ཏུ་དྭངས་བདོའི་དུས་ན། ནུས་པ་ཕྲ་མོའམ་ཕྲ་མོ་བྱེད་རིང་མེད་པ་གཅིག་ལ་འདུན་
པ་ཧྲི་ལ་སོང་ན། དེ་དག་བཟང་པོ་གཅིག་ཏུ་འགྲུབ་སྟེ། གཞན་ཡོན་ཏན་དང་འཕྲིན་ལས་མང་པོ་གཅིག་ཁ་བྲི་ནས་འགྲོ་བས། སླང་ང་ཁབ་དུ་བཙོར་བ་དང་འདྲ་
བས། བྱིན་རླབས་ཆུང་ཆུང་དང་། ལས་དཀའ་ཆུང་ཆུང་ལ་འདུན་པ་མི་བཏང་བར་འཁོར་བ་མ་སྟོང་གི་བར་དུ་འགྲོ་དོན་ནམ་མཁའ་དང་མཉམ་པའི་རྟེན་འབྲེལ་
བསྒྲིགས་ཅིང་།  ཡོན་ཏན་དང་ནུས་པ་འཚོ་བ་དང་སྤེལ་ཤེས་པར་བྱའོ། །གྲིབ་ཀྱི་ཕོག་པ་དང་། ཉོན་མོངས་པའི་རྣམ་རྟོག་སྐྱེས་པའི་དུས་སུ། དེ་རང་
ལམ་དུ་གཏོང་བས་གཏོགས་པ་གཞན་བྱས་ཀྱང་དོན་མི་འགྲུབ་ཅིང་། སླར་སྐྱོན་གྱི་ས་བོན་མ་དག་པའི་རྟེན་འབྲེལ་དུ་འགྱུར་རོ། །དེ་ལྟར་དུས་གནད་ཀྱི་གང་ཡང་
འདི་མི་ཤེས་ན། བསྒྲུབ་པ་བྱེད་ལོ་བྱས་ཀྱང་སྐྱོན་གང་དུ་བསྐྱེད་པ་དང་། ཡོན་ཏན་གང་བསྐྱེད་པའི་གནད་མི་ཤེས་པར། རྨོངས་པའི་མུན་སྒོམ་མུན་པ་ལ་

༄༅། །འདའ་འཕེན་པ་དང་འདྲ་སྟེ། ཅི་འགྱུར་ཆ་མེད། འདིའི་གནད་ཤེས་ན་ད་ལྟ་ཉིད་དུ་ཐམས་ཅད་མཁྱེན་པ་ཆུང་རུང་འགྲོ་བ་ཡིན། 
འདི་འཇིག་རྟེན་མགོན་པོ་འབྲི་གུང་པའི་བཅུ་ཆོས་སེམས་ཉིད་ཕྱག་རྒྱ་ཆེན་པོའི་གནད་ཀྱིས། འཁོར་འདས་ཀྱི་རྣམ་རྟོག་དབང་དུ་བསྡུ་བ་ཞེས་བྱ་བ་ཐུན་མོང་
མ་ཡིན་པའི་ཟབ་ཆོས་འདིའི་གནད་ཡིན། འདི་ལ་གཅེས་སྤྲས་ཆེར་མཛད་ཅིང་ཞལ་གདམས་རྒྱས་པ་འདི་འབྱོན་པར་དཀའ་བར་འདུག །ལམ་སོ་སོའི་
བོག་འདོན་གྱི་ཡང་གནད་དང་ཉག་ག་ཐམས་ཅད་གོང་མ་དེར་གོ་བར་བྱས་ལ། ཞེན་པ་རྣམས་གསུམ་བཏང་བ་ཞེས་བྱ་བ། ཕུང་པོའི་གཅེས་འཛིན་སྐྱིད་
ཆོས་ཀྱི་འཛོམ་ཆ་ལྟོ་གོས་ཀྱི་ཞེན་པ་བཤིག་སྟེ། ཕུང་པོའི་ཞེན་པ་བཏང་བ་དང་། ཟས་ནོར་གནས་མལ་ཉེ་འབྲེལ་གང་ལ་ཡང་མ་ཆགས་ཅིང་། ཡོངས་སུ་
བཟུང་བ་མེད་པར་ལོངས་སྤྱོད་ལ་ཞེན་པ་བཏང་པ་དང་། ལྟ་བསྒོམ་སྤྱོད་འབྲས་ཉམས་རྟོགས་ཐམས་ཅད་ལ་རློམ་ཞེན་ཅིང་། དམིགས་པ་དང་མཚན་མར་

མི་འཛིན་པར་དགེ་བའི་རྩ་བ་ཞེན་པ་བོར་བའོ། །སྤྲོས་བྲལ་གྱི་དུས་སུ་རྟོགས་པའི་བོགས་ཉམས་ཀྱིས་འདོན་པ་ནི། སེམས་རང་བཞིན་གྱི་ངོས་ནས་རང་ངོ་ཤེས་
པས་རྒྱུ་འབྲས་ཐམས་ཅད་སྟོང་པར་རྟོགས་སྟེ། དེ་ཙམ་ན་རྟེན་འབྲེལ་ལ་གོ་བ་མ་སྐྱེས་ཅིང་། ཉམས་མྱོང་ཀྱི་རླན་མེད་ན། འཕྲོ་རྒོད་ཀྱི་རྣམ་རྟོག་མང་ཞིང་། ཐབས་
ལ་བསྐུར་བ་འདེབས་པ་ན་ནག་པོ་ཁ་འབྱམས་སུ་ཤོར་དོགས་ཡོད་པས། གཏུམ་མོའམ་ལས་རྒྱ་ལ་སོགས་པའི་ཐམས་ལམ་གནད་དུ་བསྣུན་པས། ཞི་བདེ་མི་
རྟོགས་པའི་ཉམས་མྱོང་བཟང་པོ་སྐྱེ་བ་དང་། ཉམས་རྟོགས་ཟུང་དུ་ཚུད་དེ། སྟོང་པ་རྟེན་འབྲེལ་དུ་གོ་ནས་ཉམས་དེས་རྟོག་པ་དེ་མཐར་ཕྱིན་ཅིང་བོགས་
འདོན་དུ་འགྲོ་བ་ཡིན་ནོ། ༈ །རོ་གཅིག་གི་དུས་སུ་རྟོགས་པའི་བོགས་རྟོགས་པས་འདོན་པ་ནི། མཉམ་བཞག་གི་དུས་སུ་སྣང་བ་སེམས་སུ་འདྲེས་ཏེ། རང་གཞན་
གཉིས་སུ་མེད་པའི་ཆོས་སྐུར་གསལ་བ་དང་། རྗེས་ཐོབ་ཡུལ་འཛིན་གྱི་གཉིས་འཛིན་གྱི་གཉིས་སྣང་ཕྲ་མོ་གཅིག་ཡོད་པ་དེ་ལ་བསྒོམ་ཆེན་པས་ཉམས་གྱི་དྲི་མ་ཟེར། 

༄༅། །མཚན་ཉིད་པས་ཤེས་བྱའི་བསྒྲིབ་པ་ཟེར། གཉིས་འཛིན་དེ་རང་ཐོག་དུ་ཐག་བཅད་པས། ཐམས་ཅད་ཡུལ་མེད་དུ་རྟོགས་པ་
ཅིག་གི་ངོ་བོ་ཤར་ནས། མྱུར་དུ་བསྒོམ་མེད་འཁོར་ཡུག་དུ་འགྲོ་བ་ཡིན་ནོ། །སེམས་ཀྱི་གནད་ཚོགས་སུ་འཕོ་བ་དང་། ལམ་འཇུག་ལྡོག་གི་གནད་དོན་
གྱིས་གཅིག་སྟེ། དགེ་སྦྱོར་གཅིག་ལ་བོག་མ་བྱུང་ན་གཞན་ལ་ཁ་སྤོ་ཞིང་མྱོང་བ་གང་ནས་སྐྱེ་ལྟ་བ་སྟེ། སེམས་ཀྱི་གནད་སྣ་ཚོགས་སུ་འཕྲོས་དང་། དེའི་
ཁམས་དང་སྐྱེ་མཆེད་སྐྱེ་མཆེད་ཀྱི་བྱས་པ་མཐུན་པ་དང་། གང་མྱོང་བ་སྐྱེས་པ་གཅིག་ལ་ཧྲིལ་གྱིས་དྲིལ་ནས་ཉམས་སུ་ལེན་ཅིང་། གཞན་འགོ་མང་པོ་
མི་འཛིན་པ་ཡིན་ཏེ། དངོས་གཞི་གཅིག་ལ་དྲིལ་བ་ཡིན། དེ་གཤའ་མ་གཅིག་སྐྱེས་པ་དང་། ཆོས་ཐམས་ཅད་རྨང་གཞི་ཡིན་པས། གཞན་ཞོར་
ལ་སྐྱེ་བ་ཡིན། རྒྱལ་པོའི་ཁ་ཟས་བཞིན་རེས་གང་བསྒོམ་རེས་གང་བསྒོམ་བྱས་པ་དེས་དོན་མི་འགྲུབ། བོད་ན་གྲུབ་ཐོབ་ཉུང་བའི་རྒྱུ་མཚན་ཡང་དེ་ཡིན། 

དེས་ན་རོ་མྱོང་བ་གང་སྐྱེ་བ་དེ་ལ་འཇུག་ཅིང་། གཞན་ལ་ལྡོག་པ་ནི་འཇུག་ལྡོག་གོ། །ཐབས་ཀྱི་བོགས་ཤེས་རབ་ཀྱིས་འདོན། ཤེས་རབ་ཀྱིས་བོགས་
ཐབས་ཀྱིས་འདོན་ཅེས་པ་ནི། ཐབས་ཀྱི་དགེ་བའི་རྩ་བ་ལ་བོགས་མེད་ན། དེ་ཐབས་རྐྱང་པར་སོང་བས་དངོས་པོ་དང་མཚན་མར་ཞེན་པའི་རྟགས་ཡིན་
པས། ཆོས་ཐམས་ཅད་རང་བཞིན་མེད་པའི་དོན་ཤེས་པར་བྱས་ལ། འཁོར་གསུམ་ཡོངས་སུ་རྟོག་པ་དང་བྲལ་བར་བྱའོ། །དེས་ཐབས་ཤེས་ཟུང་དུ་ཚུད་
དེ་བོགས་ཐོན་དུ་འགྲོ། ཤེས་རབ་ཀྱི་དགེ་བ་ལ་བོགས་མེད་ན། ཤེས་རབ་རྐྱང་པ་སྟོང་པ་ཕྱོགས་གཅིག་པར་གོལ་བའི་རྟགས་ཡིན་པས། རྒྱུ་འབྲས་ལ་གཙོ་བོར་
བྱ༑ རྟེན་འབྲེལ་ལ་གོ་བ་བསྐྱེད། ཐབས་ལམ་གནད་དུ་བསྣུན་པས་བོགས་འདོན་དུ་འགྲོ། ཞི་གནས་ལ་བོགས་མེད་ན། གནས་ལུགས་དང་ཞལ་མ་མཇལ། 
གནས་པ་རྐྱང་པར་ཤོར་བའི་རྟགས་ཡིན་པས། རང་སེམས་ལ་རང་གིས་ལྟ་སྟེ་ལྷག་མཐོང་གིས་བོགས་འདོན་ནོ། །ལྷག་མཐོང་ལ་བོགས་མེད་ན་གནས་པའི་

༄༅། །ཉམས་མྱོང་གིས་བརླན་ཆུང་བས། འཕྲོ་རྒོད་ཀྱི་རྣམ་རྟོག་མ་ཞི་བའི་སྐྱོན་ཡིན་པས། མ་ཡེང་ཆོས་ཉིད་ཀྱི་དྲན་པ་བརྟེན། 
ཞི་གནས་ཀྱིས་བོགས་འདོན། མདོར་ན་ཐབས་ཤེས་གང་ཞེན་པ་དེ་སྟོབས་བསྐྱེད་དེ། ཟུང་ང་ཆུང་བར་བྱའོ། །སྤྱིར་བསྒོམ་པ་ཡུན་བསྲིང་སྟེ། རྒྱུན་ཆད་
མེད་པར་བྱེད་པ་རང་བོགས་འདོན་གྱི་མཚོ་བ་ཡིན་གསུང་། ༈ ཕྱག་རྒྱ་ཆེན་པོ་ལྔ་ལྡན་བསྒོམ་པ་ལ། དཔའ་བོ་ལ་དོད་མེད་ན་སྙིང་མེད་ཡིན། གསུམ་
ཆོས་བཅུ་ཆོས་མེད་ན་ལག་རྡུམ་ཡིན། གསུང་། ༈ བདེ་གཤེགས་ཕག་མོ་གྲུ་པས། ཆོས་རྗེ་འབྲིང་གུང་པ་ལ། རྣམ་རྟོག་བཟང་ངན་གང་བྱུང་ཐམས་
ཅད་ལ། ལྔ་ལྡན་གྱི་སྒོ་ནས་ཉམས་ལེན་གྱིས་དང་། གནས་སྐབས་ལ་འཁོར་དང་ཡོ་བྱད་ཕུན་སུམ་ཚོགས་པ་དང་། མཐར་ཐུགས་སངས་རྒྱས་
པའི་དུས་སུ་གཞན་དོན་ཕུན་སུམ་ཚོགས་པར་འོང་བ་ཡིན་གསུང་། ༈ རྗེ་རིན་པོ་ཆེ་ཆོས་རྡོར་པས། རང་རེ་སྒོམ་ཆེན་གྱི་ལུགས་ལ། འཕྲིན་ལས་ཕུན་

སུམ་ཚོགས་པ་གཅིག་བྱེད་འདོད་ན། འདི་མེད་ཁ་མེད་པ་གཅིག་ཡིན་གསུང་། དེའི་དོན་གྱིས་སྤྱོད་པའི་སྐབས་འདིར། ཞལ་གདམས་སྙན་རྒྱུད་ཐམས་
ཅད་རྒྱས་པར་བཀོད་པའི་དོན་དེ་ཡིན་ནོ། ༈ །ནད་འདོན་གྱི་སྐོར་ལ། རྒྱུ་ལས་ངན། རྐྱེན་ཉོན་མོངས། རྒྱབ་རྟེན་ལྷ་འདྲེ། འཚམས་སྦྱོར་རྣམ་རྟོག་
འཇུག་སྡུད་རླུང་དང་ལྔ་ལ། འབྲས་བུ་ནད་ཀྱི་སྡུག་བསྔལ་འབྱུང་བ་ཡིན། རྒྱབ་རྟེན་ལྷ་འདྲེ་ལ་ཕུང་པོ་གཟན་བསྐྱུར་དང་། ལྷ་འདྲེ་ལམ་ཁྱེར་ལ་
མཁས་དགོས། དེ་ཡང་། ༈ ཞང་རིན་པོ་ཆེའི་ཞལ་ནས། ཕ་མ་ཡིན་པས་བྱམས་སེམས་བསྒོམ། །བླ་མ་ཡིན་པས་གསོལ་བ་ཐོབ། །ཡི་དམ་
ཡིན་པས་དངོས་གྲུབ་ཞུ། །ལྷན་སྐྱེས་ཡིན་པས་ངང་དུ་ཞོག །གསུང་། འདིའི་ལག་ལེན་ལ་གཅོད་གསང་སྤྱོད་མན་ལ་ལམ་མལ་ཞིབ་པས། དེའི་སྒོ་
ནས་ཉམས་ཁྲིད་དུ་བསྒོམ་སོ། །རྒྱུ་ལས་ངན་ཡིན་པ་ལ་བཤགས་སྡོམ་གལ་ཆེ་སྟེ། དངོས་པོ་ཡོ་བྱད་ཐམས་ཅད་ལ། གྲོ་ཚོགས་སོགས་ཉ་སྟོང་

༄༅། །དུས་དྲུག་གི་དུས་མཆོད་དང་། སྤོང་དག་བྱེད་པ་གལ་ཆེ། རྐྱེན་ཉོན་མོངས་དང་། འཚམས་སྦྱོར་རྣམ་རྟོག་འཇུག་སྡུད་རླུང་
གསུམ་ལ་ཕྱག་རྒྱ་ཆེན་པོ་བསྒོམ་དང་གྲོལ་གསུང་། དེ་ལ་ནད་པ་རང་གི་ངག་གིས་མཁུན་པ་བཅད་བཞིན་མདོང་ཕྱུང་། སེམས་ཀྱི་སྒོ་ནས་ནད་འདི། ཨི་
སོས། མི་སོས། ཨི་ཤི་མི་ཤི། ཅི་བྱེད་ན་ཕན། ཁུ་འཁྲིག་ཐམས་ཅད་རྦད་ཀྱིས་བཅད་ལ། ནད་ཀྱིས་ངོ་ལ་ཅེར་གྱིས་ལྟ། ན་བྱེད་ཀྱི་མཁན་པོ་ཟད་
པས། རྩ་བྲལ་ཀྱི་ཡེ་ཤེས་རྟོགས་པ་དེའི་ངང་ལ་མི་སྡོད་ནས། བདག་འཛིན་མ་ཟད་པའི་དོན་གྱིས། ན་ཚ་ཀམ་ཀམ་བྱུང་དུས་སུ་ནད་ཁོ་རང་མ་གཏོགས་
པ༑ རྣམ་རྟོག་གཞན་གྱི་འཁྲི་བ་མེད་པ་གཅིག་དགོས། བར་སྐབས་ལ། ན་བའི་དུས་སུ་ལུས་སེམས་གང་ན། ལུས་ན་ན། ས་རྡོ་རི་བྲག་དང་། 
དངོས་པོ་ཐམས་ཅད་ན་དགོས་པར་སྣང་། སེམས་ན་ན་སེམས་ལ་དངོས་པོ་མེད་དེ་ནམ་མཁའ་དང་འདྲ། ནམ་མཁའ་ན་དགོས་པར་སྣང་། དེའི་

དོན་གྱིས་སེམས་དངོས་ནམ་མཁའ་ལྟ་བུ་ལ་ན་བྱ་དང་ན་བྱེད་མེད་པ་ལ་གཏད་པ་གལ་ཆེ། དེ་ཡང་ཚ་ནད་ཅན་ལ་ཤེས་པ་ཕྱི་རུ་གཅུན། གྲང་ནད་ཅན་ལ་ཤེས་
པ་ནང་དུ་བཅུན། འདུས་པའི་ནད་ལ་རང་ཐོག་ན་བཞག །བར་སྐབས་ལ་བཟློག་བསྒོམ་དང་། སེམས་ཅན་ཐམས་ཅད་ཀྱི་ནད་རྣམས་ཀུན་ནང་ལ་བསྡུ། 
སེམས་ཅན་ཐམས་ཅད་སྡུག་བསྔལ་དང་བྲལ་ནས་བདེ་བ་དང་ལྡན་པར་གྱུར་ཅིག །ཅེས་པའི་སྨོན་ལམ་གདབ། ནད་པ་དེ་མཐར་ཐུག་སངས་རྒྱས་པའི་དུས་སུ་
སངས་རྒྱས་སྨན་ལྷ་ལྟ་བུར་གྱུར་ནས། གདུལ་བྱ་ལ་སྨན་གྱི་ཕན་ཐོག་པའི་དོན་ཡང་དེ་ཡིན་ནོ། །གཞན་ཡང་དམ་པའི་ཆོས་བསྒྲུབ་པ་ལ་བཤད་བསྒྲུབ་གཉིས་
དགོས། བཤད་པ་ནི་སྤྱི་སྒྲུབ་ཀྱི་ཚིགས་ཡིན། བསྒྲུབ་པ་ལག་ལེན་ལ་བཏབ་པ་གལ་ཆེ། ལག་ལེན་ལ་བཏབ་པ་ལ་གནད་ལྔ་འཛོམ་པ་ལམ་གྱི་
གནད་འགག་ཏུ་བསྡུ་དགོས། དེ་གང་ཞེ་ན། མོས་གུས་སྒོམ་གྱི་འགོ་བོ། ཞེན་ལོག་སྒོམ་གྱི་རྐང་པ། ལྟ་བ་སྒོམ་གྱི་མིག །དྲན་པ་སྒོམ་གྱི་སྲོག 

༄༅། །སྙིང་རྗེ་སྒོམ་གྱི་སྙིང་། འདི་ལྔ་འཛོམ་དགོས། མ་འཛོམ་ན་ཚེ་གཅིག་ལ་སངས་རྒྱས་ཐོབ་མི་ནུས་སྟེ། དཔེར་ན་བཟོ་བོ་ལ་
ལག་ཆ་མེད་པ་དང་འདྲ། དེ་ལ་ལྟ་བ་མིག །སྙིང་རྗེ་སྙིང་དང་འདྲ་བ་སྟེ། དེ་སྐྱོང་བ་ལ་དྲན་པ་སྲོག་དང་འདྲའོ། །མོས་གུས་འགོ་བོ། ཞེན་ལོག་རྐང་
པ་དང་འདྲ་བ་ལྔ་འཛོམས་པས་གཞི་འབྲས་གཅིག་ཏུ་སྦྱོར་ནུས་པ་ཡིན། ༈ དང་པོ་སངས་རྒྱས་བསྒྲུབ་པའི་ལམ་ལ་གནས་སུ་གཅི་ལྟ་བ་བཞིན་རྟོགས་པའི་ལྟ་བ་
མིག་དང་འདྲ་བ་གཅིག་ཡོད་དགོས། དེ་ལ་བཀའ་དང་བསྟན་ཆོས་ཚད་མར་གྱུར་པ་རྒྱབ་རྟེན་དུ་ཡོད་པས་དོན་སྤྱི་མ་ནོར་བར་གོ་བ། མཚན་ལྡན་བླ་མའི་
གདམས་ངག་ལ་བརྟེན་ནས་ཉམས་སུ་བླང་པས་རང་མཚན་མ་འཁྲུལ་བར་རྟོགས་པའི་ལྟ་བ་འདི་གལ་ཆེ་སྟེ། དེ་མེད་ན་ཆོས་གང་བྱེད་དངོས་པོ་ལས་
མ་འདས་པས་འཁོར་བའི་གནས་མཐོ་དམན་ཙམ་ལས་ཐར་པ་ཐོབ་མི་ནུས་པ་དཔེར་ན་ལོང་བ་གཡོག་མེད་གོམ་པ་འདོར་བ་དང་འདྲ་སྟེ། ༈ མཁའ་

སྤྱོད་གྲགས་པས། གནས་ལུགས་རྟོགས་པའི་ལྟ་བའི་མིག་མེད་ན། །ལམ་གཞན་དག་གིས་བདེ་ཆེན་རྙེད་མི་འགྱུར། །དཔེར་ན་དམུས་ལོང་གྲོགས་
མེད་ལམ་ཞུགས་པས། །འདོད་སར་མི་ཕྱིན་སྡུག་བསྔལ་ཉིད་དང་མཚུངས། །གནས་ལུགས་རྟོགས་པའི་ལྟ་བའི་མིག་ཡོད་ན། །བདེ་ཆེན་མཆོག་གི་
བྱང་ཆུབ་རྙེད་མི་དཀའ། །ལམ་གཞན་དག་ཀྱང་བྱང་ཆུབ་མཆོག་གི་རྒྱུ། །ཞེས་གསུང་པས། དེ་ལྟ་བུའི་ལྟ་བ་ཕྱིན་ཅི་མ་ལོག་པ་གཅིག་རྟོགས་ན་
ཆོས་གང་བྱེད་བྱང་ཆུབ་འཐོབ་པའི་ལམ་དུ་འགྲོ་ཞིང་། དངོས་འཛིན་གྱི་ནད་སེལ་ནས་བདེ་ཆེན་གྱི་ས་ལ་སྦྱོར་བའི་སྨན་ཡིན་ནོ། །དེ་ལྟར་སྟོང་ཉིད་
རྟོགས་ཀྱང་དེའི་རྩལ་ལ་སྙིང་རྗེ་སེམས་ཅན་ལ་མ་བུ་གཅིག་པ་ལ་བརྩེ་བ་དང་འདྲ་བའི། སྙིང་རྗེའི་གདུང་ཤུགས་རྩོལ་མེད་དུ་ཤར་བ་སྙིང་འདྲ་བ་གཅིག་ཡོད་
དགོས། དེ་མེད་ན་སྟོང་པའི་སྨྲ་ཁམ་ཅི་ཙམ་ཆེ་ནས་རྟོག་མེད་ལ་བརྟན་ཆ་ཆེ་ཡང་ཉན་རང་གི་ས་ལས་མི་འཕགས། དཔེར་ན་ཁོང་པར་སྙིང་མེད་པ་དང་

༄༅། །འདྲ་བས་ལམ་ཚོགས་གཉིས་ཡ་བྲལ་བ། མཐར་ཕྱིན་ཡང་འབྲས་བུ་མཛད་པ་འཕྲིན་ལས་མི་འབྱུང་སྟེ། གཞན་དོན་གྱི་རྩ་བ་སྙིང་རྗེ་ལ་
ཐུག ལམ་དུ་ཡང་སྙིང་རྗེས་ཆད་མཐའ་སེལ། སྟོང་པས་རྟག་མཐའ་སེལ་ནས་མཐའ་བྲལ་གཅིག་དགོས་པ་ལ། དེ་གཉིས་ཡ་བྲལ་ན་སངས་རྒྱས་ཐོབ་མི་ནུས་སྟེ། 
༈ ས་ར་ཧས། སྙིང་རྗེ་དང་བྲལ་སྟོང་བ་ཉིད་དུ་ཞུགས། །དེས་ནི་ལམ་མཆོག་རྙེད་པ་མ་ཡིན་ནོ། །འོན་ཀྱང་སྙིང་རྗེ་འབའ་ཞིག་བསྒོམ་ན་ཡང་། །དེས་ཀྱང་
ལམ་མཆོག་རྙེད་པ་མ་ཡིན་པས། །གང་གིས་གཉིས་པོ་སྦྱོར་བ་ནུས་པ་ངེས། འཁོར་བ་མི་གནས་མྱ་ངན་འདས་མི་གནས། ༈ སྡུད་པ་ལས། ཐབས་མེད་
ཤེས་རབ་བྲལ་བ་ཉན་ཐོས་ཉིད་དུ་ལྟུང་། །ཅེས་གསུང་པས། སྟོང་ཉིད་མ་རྟོགས་ན་སྙིང་རྗེ་ཅི་ཙམ་ཆེ་ཡང་ལྷ་ཚངས་པའི་གནས་ལས་མཐོ་བར་མི་སྐྱེ། སྙིང་
རྗེ་མེད་ན་སྟོང་པ་གཅིག་བུའི་འབད་ཀྱང་ཉན་རང་གི་ས་ལས་མི་འཕགས། དེ་བས་ཐབས་ཤེས་ཟུང་དུ་འཇུག་དགོས། དེ་གཉིས་འཛོམ་ཡང་དེ་ལམ་དུ་ཁྱེར་བ་ལ་

ཡེང་བ་མེད་པའི་དྲན་པ་སྲོག་དང་འདྲ་བ་གཅིག་ཡིན་པས་དེ་ཡོད་དགོས། བསྒོམ་མེད་ཀྱི་ངང་དུ་སྐད་ཅིག་ཀྱང་ཡེང་བ་མེད་པའི་དྲན་པ་འདི་མེད་ན་ལྟ་བ་མཐོ་ཡང་
གོ་ཡུལ་དུ་ལུས་ནས་རྐྱེན་མི་ཐུབ། ཉམས་མྱོང་བཟང་ཡང་ཡལ་ནས་སྤང་བྱ་སྤོང་མི་ནུས། སྙིང་རྗེ་སྐྱེས་ཀྱང་བརྗེད་ནས་འགྲོ། མོས་གུས་ཡོད་ཀྱང་
ལོག་རྟོག་གི་བདུད་ཀྱིས་ཁྱེར། དེ་བས་སྡོམ་པ་གསུམ་ལྟ་བསྒོམ་ལ་སོགས་པའི་ལམ་སྟོད་སྨད་བར་གསུམ་དུ། དང་པོ་བསླབ་པ་ཁས་བླང་ནས་མཐར་སྤང་
བྱ་ཟད་སར་མ་ཕྱིན་བར་དུ་སྤང་བྱ་སྤོང་ཞིང་བསྒྲུབ་བྱ་སྒྲུབ་པར་བྱེད་པའི་རྩ་བ་དེ་དྲན་པ་ཡེང་བ་མེད་པ་འདི་ཡིན། ༈ ཀླུ་གྲུབ་ཀྱིས། དབང་ཕྱུག་ལུས་རྟོགས་
དྲན་པ་བདེ་གཤེགས་ཀྱིས། །བསྒྲོད་པ་གཅིག་པའི་ལམ་འདི་ཉེ་བར་བསྟན། །དེ་ལ་སྒྲིམ་ནས་འབད་པས་བསྲུང་བགྱི་ཏེ། །དྲན་པ་ཉམས་པས་
ཆོས་ཀུན་འཇིག་པར་གྱུར། ། ༈ རྗེ་འབྲི་གོང་པས། དྲན་པ་བརྟེན་མ་ཤེས་པས་བོག་མ་ཐོན་པ་ཡིན་གསུང་། དེ་ཡང་ཟླ་བ་གཅིག་གཉིས་དང་ལོ་

༄༅། །གཅིག་གཉིས་གྱིས་མ་ཡིན། སངས་མ་རྒྱས་ཀྱི་བར་དུ་དྲན་པ་བརྟེན་དགོས་པ་ཡིན། ཅེས་གསུང་པས་དྲན་པ་སྐད་ཅིག་ཀྱང་མ་
ཡེང་པ་འདི་མེད་ན། སྲོག་བཅད་པའི་མི་དང་འདྲ་བས་ཐར་པ་ཐོབ་མི་ནུས་སྟེ། དེ་ལྟར་ལྟ་བ་མིག་དང་འདྲ་བས་ཐབས་ཤེས་དབྱེར་མེད་རྟོགས། སྙིང་རྗེ་སྙིང་
དང་འདྲ་བ་སྐྱེས་པ་དེའི་སྟེང་དུ་ཡེང་མེད་ཀྱི་དྲན་པ་སྲོག་དང་འདྲ་བ་བརྟེན་ནས་དེ་གསུམ་འཛོམ་ཡང་། བླ་མའི་མོས་གུས་མེད་ན་མགོ་ཆད་པའི་ཁོག་
པོས་མིའི་བྱ་བ་མི་ནུས་པ་དང་འདྲ། ཅི་ཙམ་འབད་ནས་སྒྲུབ་པ་བྱས་ཀྱང་ལམ་གོང་ནས་གོང་དུ་འཕེལ་བའི་གཏིང་སྐྱེད་མི་འོང་། ཡོན་ཏན་ཐམས་
ཅད་འཛོམ་ཡང་མོས་གུས་མེད་ན་མཐར་ཐུག་སངས་རྒྱས་ཐོབ་མི་ནུས་སྟེ། ༈ དུས་འཁོར་ལས། ཡོན་ཏན་ཐམས་ཅད་རབ་རྫོགས་ཀྱང་། །
བླ་མ་མེད་ན་སྲིད་མཐར་མིན། །སྐྱ་བ་འཛིན་པ་མེད་པར་ནི། །གྲུ་ཡིས་ཕ་རོལ་ཕྱིན་མི་འགྱུར། །ཅེས་གསུང་པས་རྩ་བའི་བླ་མ་ལ་ཆོས་སྐུའི་

འདུ་ཤེས་ཀྱི་མོས་གུས་ཟབ་མོའི་སྙིང་ཕུར་བཙུག་ནས། ལོག་རྟོག་གི་ཕུར་འཇུག་མི་འོང་བ་གཅིག་དགོས། དེ་ཡང་མངོན་ཞེན་རྐྱེན་སྐྱེལ་གྱི་དད་པ་
བྱ་སྤུ་རླུང་གིས་སྐྱོང་པ་བཞིན་ཡིད་ཡུལ་རེ་ཡོད་ཀྱང་རྐྱེན་མི་ཐུབ་སྟེ། ངེས་ཤེས་མེད་པའི་དད་པ་དེ། །དྲོ་མཁོན་གཅིག་གིས་ཡལ་བ་ཡིན། །གསུང་། 
༈ དེ་ཡང་ཕ་དམ་པ་རྒྱ་གར་གྱིས། དང་པོ་དད་པ་སྐྱེས་པས་གནམ་དུ་དེའུ་མཆོད། །བར་དུ་དད་པ་ཡལ་བས་རི་ཁ་རྗེས་ཀྱི་བཀང་། །ཐ་མར་
དད་པ་ལོག་པས་འཁོར་བའི་གཏིང་རྡོ་བཏགས་གསུང་། དེས་ན་བླ་མ་ལ་མཐའ་བྲལ་ཆོས་སྐུའི་འདུ་ཤེས་བསྐྱེད་ནས་མོས་གུས་རྒྱུན་ཆད་མེད་པ་འདི་
སྒོམ་གྱི་མགོ་ཡིན། ༈ ཡང་དགོན་པས། བླ་མའི་དུས་མཐའ་བགྱི་བ་ཡང་མོས་གུས་གྱི་མཐར་ཐུག་ཆོས་སྐུའི་མོས་གུས་ཡིན་པས་དེ་སྐྱེ་དགོས། 
གཟུགས་སྐུའི་མོས་གུས་སྐྱེས་ཀྱང་རྟོགས་པ་ཤར་བའི་མོས་གུས་སུ་མི་བཞེད། ལོངས་སྐུ་ཡང་ས་བཅུ་པའི་ཤེས་སྒྲིབ་ཀྱི་འཁྲུལ་སྣང་ཡིན་པས། 

༄༅། །འཁྲུལ་པའི་མོས་གུས་ལ་མ་འཁྲུལ་བའི་རྟོགས་པ་མི་ཤར། ཅེས་གསུང་པས་མོས་གུས་དེ་ལྟ་བུ་དེས་གནས་སྐབས་སུ་སྒོམ་མ་སྐྱེས་
པ་བསྐྱེད། སྐྱེས་པ་ཀོང་ནས་གོང་དུ་ས་ལམ་ཐམས་ཅད་ཚེ་འདིར་བསྡོད་པ་སྟེ། ༈ གསང་བ་བསམ་གྱིས་མི་ཁྱབ་པའི་རྒྱུད་དུ། བླ་མ་མཉེས་པས་ཚོགས་ལམ་
བསྒྲོད་ནས་ནི། །བཀའ་བཞིན་བསྒྲུབ་པས་སྦྱོར་ལམ་གཅོད་པར་བྱེ། །དག་སྣང་འབྱོང་པས་མཐོང་ལམ་ཆེན་པོར་སླེབ། །དགོངས་པ་རྫོགས་པས་སྒོམ་
ལམ་ཡོན་ཏན་ཅན། །རྡོ་རྗེ་འཆང་གི་གདུང་སེབ་ས་བཅུའི་མགོན། །ཅེས་གསུང་པས། ཡོན་ཏན་ཐམས་ཅད་བསྐྱེད་པའི་རྩ་བ་མོས་གུས་ཡིན་པས་ན། 
ས་ལམ་གོང་དུ་བསྒྲོད་པ་ལ། མོས་གུས་ཆུང་ན་ཡོན་ཏན་མི་སྐྱེ། བླ་མ་མ་མཉེས་ན་རང་ལ་ནུས་པ་ཡོད་ཀྱང་ཀྱང་འཕྲིན་ལས་མི་འགྲུབ་སྟེ། ༈ ཕག་མོ་གྲུ་
པས། བླ་མ་མཉེས་པར་མ་བྱས་ན། །ཞི་སོགས་ལས་ཀྱི་དངོས་གྲུབ་ལས། །འབྲས་བུ་འབྱུང་བར་མ་གསུང་པས། །ཁྱེད་མཁྱེན་པ་ཅན་གྱིས་མ་

འཚལ་ལམ། །ཅེས་གསུངས་སོ། །དེ་བཞི་ཀ་འཛོམ་ཡང་ཚེ་འདི་ལ་ཞེན་པ་གཏིང་ནས་མ་ལོག་ན་སྒྲུབ་པ་མཐར་མི་སྐྱལ་བས། བཞི་པོ་ཡོད་ཀྱང་
ཆོས་བརྒྱད་ཀྱི་སྒྲུབ་ཤིང་དུ་འགྲོ་ཡོན་ཏན་མཐར་མི་ཕྱིན་སྟེ། །དཔེ་ཞ་བོ་མིག་རྒྱང་རིང་བ་དང་འདྲ། ༈ ཡང་དགོན་པས། སྒོམ་སྐྱེས་བདག་པོ་མེད་པ་
དེ༑  །ཕྱོན་པོ་རླུང་གིས་ཁྱེར་བ་འདྲ། །ནོར་བུ་རིན་ཆེན་འདམ་དུ་བྱིང་། །སེངྒེའི་ཁྲིའི་བར་ཤོར། །དེས་ན་ཞེན་ལོག་བདག་པོ་དགོས། །ཅེས་
གསུང་པས་འདོད་ཡོན་ལ་ཞེན་པ་གཏིང་ནས་ལོག་པ་སྐྱུག་ནད་ཅན་གྱི་སྔས་སུ་ཟས་བཞག་པ་དང་འདྲ་བ་གཅིག་སྐྱེ་དགོས། དེ་སྐྱེས་ན་རྟོགས་པ་ཡང་
དེའི་སྟེང་ནས་སྐྱེ། སྐྱེས་པ་ཡང་ཆོས་བརྒྱད་ལ་མ་ཤོར་ནས་གོང་ནས་གོང་དུ་རྩལ་རྫོགས་ཤིང་མཐར་ཕྱིན་པས་མེད་ཐབས་མེད། དེ་ལྟར་ཚེ་གཅིག་
ལ་སངས་རྒྱས་སྒྲུབ་པའི་ལམ་ལ་མགོ་རྐང་ལྔ་པོ་འདི་འཛོམ་དགོས། དེ་འཛོམ་པའི་སྟེང་དུ་རང་གི་མི་རྒྱུ་དེ་ཆོས་དེའི་བདག་པོ་ནུས་པ་གཅིག་དགོས་

༄༅། ། སྟེ༑ ༑མི་ལས་དྭགས་པོ་ལ་ཡུལ་དུ་བྱོན་ཁ། སྒྲུབ་པ་ཉམས་སུ་ལེན་པ་ལ་མི་རྒྱུ་ལ་བཅད་པས་པ་ཆོད་པ་རྡོ་བཅག་པ་འདྲ་
བ་གཅིག་དགོས། འདུ་འཛི་གཡེང་པས་འཇིགས་པ་ཤ་བ་ལ་རྫི་ཕོག་པ་འདྲ་བ་གཅིག་དགོས། འདོད་ཡོན་ལ་ཞེན་པ་ལོག་པ་སྐྱུག་ནད་ཅན་གྱི་སྔས་སུ་
ཟས་བཞག་པ་འདྲ་བ་གཅིག་དགོས། སྐྱིད་ཁྱག་ལ་སྡུག་ཐུབ་པ་ཡུག་ས་མས་ད་ཕྲུག་སྐྱོང་བ་འདྲ་བ་གཅིག་དགོས། འཕྲལ་བདེ་ལ་གཏིང་བཅུ་རྐ་བ་གཡག་
རྒན་གྱི་འཇིང་པ་འདྲ་བ་གཅིག་དགོས། མིས་ཟེར་བ་ལ་ཆེད་དུ་མི་འཛིན་པ་ཕྱོན་པ་རླུང་གིས་ཁྱེར་བ་འདྲ་བ་གཅིག་དགོས། ཅེས་གསུང་པ་ལྟར་འཛོམ་ན་
བསྒྲུབ་པ་མཐར་སྐྱོལ་ཐུབ་པ་ཡིན། གོང་གི་སྤྱོད་པ་འདི་རྣམས་ལ། བོགས་འདོན་པར་བྱེད་པ་ལ་དྲན་པ་དགོས། དྲན་པ་མི་ཉམས་པར་བྱེད་པ་སྲོག་ལ་བབ་
ཀྱང་ཆང་སྤང་དགོས་པར་གསུང་སྟེ། ཞི་བ་ལྷས། དྲན་པ་དང་ནི་ཤེས་བཞིན་དག །སྲོག་ལ་བབ་ཀྱང་སྲུངས་ཤིག་ཅེས། ཅེས་གསུངས་སོ། །དྲན་པ་

ཉམས་ན་སྤང་བྱ་སྤང་མི་ནུས། བསྒྲུབ་བྱ་སྒྲུབ་མི་ནུས་པས། ལམ་རྒྱུད་ལ་མི་སྐྱེ་སྐྱེས་ཀྱང་དྲན་ཤེས་བཞིན་གྱིས་མ་བསྐྱངས་ན། ལམ་གོང་
ནས་གོང་དུ་འཕེལ་མི་ཐུབ་པས་དྲན་ཤེས་བཞིན་རྒྱུན་ཆགས་སུ་བརྟེན་པ་གལ་ཆེ། དེ་ལ་དྲན་པ་ཉམས་ཤིང་བག་མེད་པའི་གཞི་ཉེས་པ་ཐམས་ཅད་འབྱུང་
བའི་རྩ་བ་ཆང་ཡིན་པས། རྒྱལ་བ་སྲས་དང་བཅས་པས་མདོ་རྒྱུད་མན་ངག་དང་བཅས་པར་བཀག་པ་སྟེ། དེ་ཡང་སོ་ཐར་གྱི་དབང་དུ་བྱས་ནས་འདུལ་
བའི་སྡེ་སྟོང་དུ་བཀག་པ་སྟེ། ༈ མདོ་རྩར། དགྲ་བཅོམ་པ་ལེགས་འོང་། ཆང་གིས་ར་རོ་ནས་ཉལ་བ་དགེ་སློང་རྣམས་ལ་བསྟན་ནས། །འདི་
ཀླུ་ཨ་མྲའི་ཆུ་དོགས་པ་བརྟུལ་མི་དེ་ཡིན་ནམ་བྱས་པས་ཡིན་ལགས་ཞུས་ཙ། དེ་རིང་ནི་འདིས་སྦྲུལ་གྱིས་ཕྲུའུ་གཅིག་ཀྱང་མི་ཐུལ་བས། ད་ཕྱིན་
ཆང་དགེ་སློང་རྣམས་ཀྱིས་སྲོག་ལ་བབ་ཀྱང་ཆང་མ་འཐུང་གསུངས་ནས་བཅའ་བ་མཛད་དོ། །དེ་བས་ན་དགེ་སློང་རླུང་ནད་པས་ཆང་མིན་པ་སྨན་

༄༅། །གཞན་མེད་ན་ཡང་ཆང་སྐ་མོ་དེ་བ་སྤུའི་རྩ་བར་བསྐུས་ལ། ཁར་མི་བཏུང་། ཡེ་མི་འཐུང་ཁ་མེད་ན་ལེན་དགུ་བསྐོལ་
ད་གཟོད་འཐུང་གསུང། དེ་ལྟར་ལན་དགུ་བསྐོལ་ན་ཆང་གི་དྲི་ངད་ནུས་པ་མེད་པ་ཆུ་རང་ཡིན་པས། འཐུང་ཡང་དྲན་པ་ཉམས་མི་ཐུབ་སྟེ། གསང་
སྔགས་ཀྱིས་བདུད་རྩིར་གསང་བ་དང་གནད་གཅིག་པའོ། །དེ་མིན་ཆང་ངད་ཁ་མ་འཐུང་ན་དབང་པོ་མྱོས་ནས་དྲན་པ་ཉམས་པས་ཉོན་མོངས་པ་
རང་ཁར་ཤོར་ནས་སྡོམ་པ་ཤོར་འགྲོ་བས་མང་པོ་སྨྲོས་ཅི་དགོས། རྩ་འཇག་སྤུ་གནས་ཀྱང་ཁར་བཏུང་བར་མི་བྱ་སྟེ། ༈  ཀ་རི་ཀ་ལས། བག་
མེད་བརྟུལ་ཞུགས་ཉམས་བྱེད་པས། །རྩ་མཆོག་གིས་ཀྱང་མི་བཏུང་ངོ་། །ཅེས་པ་དང་། ༈  ཡང་མདོ་རྩར། ཆང་བཏང་བར་མི་བྱ། དེ་ཡང་རོ་བྲོ་
བ་ཉིད་ནའོ། །ཚིག་མ་བཟའ་བར་མི་བྱའོ། །དེ་ཡང་རོ་བྲོ་བ་ཉིད་ནའོ། །ཅེས་གསུང་པས། བཅོམ་ལྡན་འདས་ཀྱིས་དགྲ་བཅོམ་པ་ལེགས་འོང་ལ་

བརྟེན་ནས་ཕྱིན་ཆད་རབ་ཏུ་བྱུང་བ་ཆང་ཐུང་ན་རྡུབ་མ་རེ་ལ་དགེ་སློང་གི་ལྟུང་བྱེད་རེ་འབྱུང་བ་ཡིན། ཆང་ཟན་ཟ་བ་དང་། །གླུ་མ་ཟོས་ན་ཉེས་བྱས་རེ་
འོང་བར་གསུང་། དེ་ཡང་ཁར་རོ་བྲོ་བས་སེམས་ལ་ཞེན་པ་སྐྱེས་པ་ལ་བརྟེན་ནས། འཐུང་བས་རྩ་ལ་གྲམ་པས་རིག་པ་རླུང་གིས་དཔྱོད་ནས་དབང་
པོ་འགྱུར་དྲན་པ་ཉམས་པས་བག་མེད་པར་གྱུར་ནས་ཉེས་པ་སྣ་ཚོགས་བསྐྱེད་པའོ། །༈ དྲན་པ་ཉེར་བཞག་ལས། ཁྱིམ་བདག་གཅིག་ལ་བུ་
ལག་རྡུམ་གཅིག་སྐྱེས་པས་རྒྱུ་མཚན་སངས་རྒྱས་ལ་ཞུས་པས། དེ་སྔོན་དགེ་སློང་ཆང་བཅད་གཅིག་ལ་ཆང་བསྟན་པས་སྐྱེ་བ་ལྔ་བརྒྱ་ལ་ལག་རྡུམ་
ཁོ་ནར་སྐྱེས། ཅེས་གསུང་པས་དགེ་སློང་གིས་ཆང་མ་འཐུང་ཡང་བསྟན་པ་ཙམ་ལ་ཉེས་པ་དེ་ལྟར་འབྱུང་། ༈  དགའ་བཙན་གྱི་མདོ་ལས། ཉེས་
པ་སུམ་ཅུ་རྩ་དྲུག་འབྱུང་བར་གསུང་སྟེ། འབྲུའི་ཆང་། སྦྱར་བའི་ཆང། འབྲས་བུའི་ཁུ་བ། མྱོས་པར་འགྱུར་བ། བག་མེད་པའི་གནས་

༄༅། །ལ་ཉེས་དམིགས་སུམ་ཅུ་སོ་དྲུག་གིས་རིགས་པར་བྱས་སྟེ། ཚེ་འདི་ལ་ནོར་ཟད་པ་དང་གཅིག །ནད་གྱི་གཞིར་འགྱུར་བ་དང་། འཐབ་
ཅིང་རྩོད་པ་འཕེལ་བ་དང་། སྦ་བའི་གནས་སྟོན་པ་དང་། མི་སྙན་པ་བསྐྱེད་པ་དང་། ཤེས་རབ་ཉམས་ཆུང་བར་བྱེད་པ་དང་། ལོངས་སྤྱོད་མ་ཐོབ་པ་
རྣམས་མི་ཐོབ་པ་དང་། ཐོབ་པ་རྣམས་ཟད་ཅིང་ཉམས་པར་འགྱུར་བ་དང་། གསང་བ་རྣམས་བརྗོད་པ་དང་། ལས་སུ་བྱ་བ་རྣམས་ལས་ཉམས་པ་དང་
མྱ་ངན་གྱི་རྩ་བར་འགྱུར་ལ་དང་། ཉམས་ཆུང་བར་འགྱུར་བ་དང་། ཕར་མི་འཛིན་པ་དང་། མར་མི་འཛིན་པ་དང་། དགེ་སློང་དུ་མི་འཛིན་པ་དང་། བྲམ་
ཟེར་མི་འཛིན་པ་དང་། རིགས་ཀྱི་རྒན་རབས་ལ་ཡ་རིམ་གྲོ་མི་བྱེད་པ་དང་། སངས་རྒྱས་ལ་མི་གུས་པ་དང་། ཆོས་ལ་མི་གུས་པ་དང་། དགེ་འདུན་ལ་མི་གུས་
པ་དང་། སྡིག་པའི་གྲོམས་པོས་ཡོངས་སུ་ཟིན་པར་འགྱུར་བ་དང་། དགེ་བའི་གཤེས་གཉེན་གྱིས་སྤང་པར་འགྱུར་བ་དང་། ངོ་ཚ་མི་ཤེས་པ་དང་། 

ཁྲིལ་མེད་པ་དང་། དབང་པོའི་སྒོ་མི་བསྡོམ་པ་དང་། བུད་མེད་ལ་ཤིན་ཏུ་བག་མེད་པར་འབྱུར་བ་དང་། སྐྱེ་བོ་མང་པོ་ལ་ཡིད་དུ་མི་འོང་བ་དང་། 
སྐྱེ་བོ་མང་པོ་དང་མི་མཐུན་པ་དང་། ཉེ་དུ་དང་སྣག་གི་གཉེན་འཚམ་དང་བཙུན་པ་རྣམས་ཀྱིས་སྨད་པ་དང་། དམ་པའི་ཆོས་མ་ཡིན་པ་ཡོངས་སུ་
གཟུང་བ་དང་། དམ་པའི་ཆོས་ཡོངས་སུ་སྤང་བ་དང་། མཁས་པ་རྣམས་དེ་ལ་མི་འཇོག་པ་དང་། བག་བྱ་བ་ལ་གཡེལ་བ་དང་། མྱ་ངན་ལས་
འདས་པ་ལས་རིང་དུ་གྱུར་པ་དང་། སྨྱོན་པར་འགྱུར་བའི་ལས་བྱེད་ཅིང་བསགས་པ་དང་། ལུས་ཞིག་ནས་ཚེ་འཕོས་པའི་འོག་དུ་ངན་སོང་ངན་འགྲོ་
ལོག་པར་ལྟུང་བ་སེམས་ཅན་དམྱལ་བ་རྣམས་སུ་སྐྱེ་བའོ། ཅེས་གསུང་པས་འབྲུའི་ཆང་ནི་ད་ལྟ་ནས་དང་ཕབ་སྦྱར་ནས་ཆང་བྱས་པ་འདི་ཡིན་ཏེ། ༈  ཀ་རི་
ཀ་ལས། འབྲུའི་ཕབ་དང་སྦྱར་བ་བཏུང་བ་ནི་འབྲུའི་ཆང་ཅེས་གསུང་བའོ། །སྦྱར་བའི་ཆད་ཅེས་པ་ནི་སྦྲང་ཆང་བུར་ཆུང་རྩི་ཆང་ལ་སོགས་པ་དེ་ལ་བཙོས་པའི་

༄༅། །ཆང་ཟེར་བ་སྟེ། རྩ་བ་སྡོང་བུ་ལོ་མ་ཡི། མྱོས་པའི་བྱེ་བྲག་བཙོས་པའི་ཆང། ཞེས་གསུངས་པོ། །འབྲས་བུ་ཆང་ཞེས་པ་རྒུན་
ཆང་སྟེ། དེ་རྣམས་གང་ཡིན་ཀྱང་རུང་འཐུང་བས་རྩ་ལ་གྲམ་པས་རིག་པ་དྲན་པ་ཉམས་པས་བག་མེད་པའི་རྩ་བ་ཆང་འཐུང་བ་ལ་ཉེས་པ་སུམ་ཅུ་སོ་དྲུག་པོ་དེ་མི་
ནག་པ་ལ་འོང་བ་ལ་དེའི་སྟེང་དུ་སྡོམ་པ་གསུམ་གྱི་བཅས་པར་ཉམས་པ་སྨྲོས་ཅི་དགོས་སྟེ། ༈  མདོ་དགོངས་འདུས་ལས། ཐུག་ཐུབ་གསར་བཅད་ང་རྒྱལ་ཅིང་། །
དྲན་བྱེད་དབང་པོ་ཉམས་པའི་བཅུད། །སྙོམ་ལས་ལེ་ལོའི་གཞིར་གྱུར་པ། །དཔའ་བྱེད་རྐྱེན་ཡང་བསྡོམ་པར་བྱ། ༈  །སྐྱེས་རབས་ལས། གང་ལ་ཆགས་ན་
དཔལ་གྱི་གཞིར་གྱུར་རིགས། །ཇེ་མཐོ་ཇེ་མཐོ་བ་ཡང་བརླག་པར་འགྱུར། །ནོར་གྱི་དབྱིག་ལྡན་རིགས་ཀྱང་ཕུང་བར་འགྱུར། །རྩོག་ཆུ་ཆང་གི་བུམ་པ་འདི་ལ་འདུག་
བློ་བུར་འདུག་ལ་རྒོད་ཅིང་མ་དེས་སྨྲ། །གདོན་གྱི་ཟིན་པ་བཞིན་མིག་ནི་མཆི་མས་གང་། །སྨད་པར་གྱུར་པའི་གནས་སུ་ངེས་གྱུར་པ། །བློ་ཉམས་གྱུར་པའི་ཆང་ནི་

བུམ་པ་འདི་ན་ཡོད། །རྒས་པར་འགྱུར་ཀྱང་གང་གིས་སེམས་ཉམས་ཤིང་། །བདག་ལ་ཕན་པའི་ལམ་དུ་མི་འཇུག་ལ། །མ་རྟག་མང་དུ་སྨྲ་བ་དེས་འགྱུར་བ། །རྩོག་ཆུ་
ཆང་ནི་བུམ་པ་འདི་ན་ཡོད། །གང་གིས་བློ་ནི་རབ་དུ་ཉམས་གྱུར་ནས། །ཕ་མ་ཉེ་དུ་མེད་པ་གསོད་པར་འགྱུར། །བདེ་ལ་མི་ཆགས་དཀའ་ཐུབ་ཅན་ཡང་གསོད། །
རྩོག་ཆུ་ཆང་འདི་རྒྱལ་ལ་ཕུལ་བཞེས་དང་། །མིའི་བདག་པོ་ཆང་ནི་དེ་འདྲ་ཡང་། །འཇིག་རྟེན་འདི་ན་ལྷ་ཞེས་རབ་ཏུ་གྲགས། །ཡོན་ཏན་ལ་ནི་གང་དག་མི་དགའ་།
ལ༑  །དེ་དག་ཆང་འདི་ཉོས་ལ་འབད་པར་གྱིས། །གང་གིས་ཆང་བརྟེན་དར་བ་སྤྱོད་པར་འགྱུར། །རབ་ཏུ་འཇིགས་པའི་སེམས་ཅན་དམྱལ་བར་ལྷུང་། །
དུད་འགྲོའི་གནས་དང་ཡི་དྭགས་དབུལ་གྱུར་པ། །ཆང་འཐུང་འདོད་པ་དེ་ཡང་སུ་འི་ཞིག་ཡོད། །ཆང་འདི་ཉུང་ངུར་ཐུང་ཡང་རྣམ་སྨིན་ནི། །མིའི་གནས་
སུ་སྐྱེས་ཀྱང་ཚུལ་ཁྲིམས་ལྟ་བ་ཉམས། །གང་ལྟར་གནས་ཀྱང་མནར་མེད་འབར་བར་བསྲེགས། །ཡི་དྭགས་ཡུལ་དང་དུད་འགྲོ་དམན་པར་གནས་པར་

འགྱུར། ཚུལ་ཁྲིམས་ཉམས་པར་འགྱུར་ཞིང་གཏམ་ངག་མངོན་པར་འབྱུང་། །ངོ་ཚ་མེད་ཅིང་བློ་གྲོས་དྲི་མ་ཅན་དུ་འགྱུར། 
གང་ཞིག་འཐུང་ན་ཡོན་ཏན་དེ་དག་ཉམས། ༈ །དྲང་སྲོང་རྒྱས་པས་ཞུས་པའི་མདོར། བག་མེད་རྣམས་ལ་ཆང་སྦྱིན་དང་། །ཅེས་མི་ནག་པས་གཞན་ལ་
ཆང་དྲང་བ་ཡང་མ་དག་པའི་སྦྱིན་པ་སུམ་བཅུའི་གཅིག་ཡིན་པར་གསུང་། དེ་ལྟར་མདོ་ཐམས་ཅད་དུ་ཀ་རི་ཀ་ཁྱད་པར་དུ་དྲན་པ་ཉེར་བཞག་དུ་ཚད་རྣམ་པ་
དུ་མས་བཀག་པས། ཆང་འཐུང་བའི་ཉེས་དམིག་དམྱལ་བ་ངུ་འབོད་དུ་སྐྱེ་བ་ཁོ་ན་གསུང་བའོ། །ད་ལྟ་བླུན་པོ་ལུག་དང་འདྲ་བ་ཁ་གཅིག་གསང་
སྔགས་ཡིན་པས་ཆང་གནང་བ་ཡིན་ཟེར་སྟེ། གསང་སྔགས་རྡོ་རྗེ་ཐེག་པའི་ལམ་ནི་དམ་ཚིག་ཡིན་ཉམས་ན་རྣམ་སྨིན་ཚ་ལ་རྩུབ་པ་ཡིན་པས། རྩ་
ལྟུང་རྣམས་འབྱུང་ཉེ་ལ་བྱུང་ན་འབྲས་བུ་རྩུབ་པ་རྡོ་རྗེ་དམྱལ་བ་ཡིན་པར་མ་གསུང་། སྲུང་ན་ཚེ་གཅིག་ལུས་གཅིག་ལ་སངས་རྒྱས་པ་ཡིན་པས། དྲན་

པ་ཡེང་མ་ཡེང་སྐད་ཅིག་མ་རེས་ཀྱང་རྩ་ལྟུང་ཕོག་མི་ཕོག་ཀྱི་ཁྱད་འོང་བས་ཤིན་ཏུ་ཡང་གལ་ཆེ། དེ་ཡང་རྣལ་འབྱོར་བླ་མེད་མིན་པ་རྣལ་འབྱོར་གྱི་རྒྱུད་
ཡིན་ཆད་གསུམ་པོར་ཆང་སྤང་བ་དམ་ཚིག་གི་རྩ་བ་ཡིན་པས་ཆང་རང་རྒྱུད་པ་བྱིན་གྱིས་མ་བརླབ་པའམ་བརླབ་ནས་ཀྱང་ནུས་པ་བསྒྱུར་མ་ཐུབ་དེ་འཐུང་
 ན་དམ་ཚིག་ཉམས་པས་ཤིན་ཏུ་བཀག་པ་སྟེ། ༈ རྡོ་རྗེ་རྩེ་མོ་ལས་ཕུང་ཁྲོལ་ཀུན་གྱི་རྩ་བ་ཡིན། །ཆང་ནི་རྣམ་པར་སྤང་བར་བྱ། །བདེ་མཆོག་སྡོམ་པ་
འབྱུང་བ་ངེས་པར་བསྟན་པའི་རིམ་པར་ཕྱེ་བ་ལེའུ་ཉེར་དྲུག་པ་ལས། ༔ཨོཾ་ཨཱཿཧཱུྃ། ཞེས་བྱ་བའི་སྔགས་ཀྱིས་རྟག་ཏུ་བྱིན་གྱིས་བརླབ་པར་བྱ། ༔ཧ་
ཧོ་ཧྲཱིཿཞེས་བྱ་བའི་སྔགས་ཀྱིས་སྦྱང་བ་དང་ནི་རྟོགས་པར་བྱ་སྟེ། ཡི་གེ་ཧས་ནི་ཁ་དོག་ཕྲོག །ཧོ་ཡིས་དྲི་ནི་འཇོམ་པ་ཏེ། །ཡི་གེ་ཧྲི་ཡིས་ནུས་པ་
བཅོམ། །བདུད་རྩིའི་རྣམ་པར་བརྟེན་པར་བྱ། །ཧ་གསུམ་ལ་སོགས་དང་བྲལ་བར། །ཅི་སྟེ་དམ་ཚིག་ཅན་གྱིས་བཏུང་། །དེ་ལ་དུག་འགྱུར་

༄༅། །འབྱུང་ཐེ་ཚོམ་མེད། །སྔགས་ཀྱི་དངོས་གྲུབ་མི་སྐྱེའོ། །སུ་ཞིག་ཆང་གིས་མྱོས་གྱུར་པ། །དེ་ལ་བགེགས་ནི་མང་པོ་འབྱུང་། 
སྔགས་པ་ཆང་གིས་མྱོས་གྱུར་པས། །འདོད་ལ་སྐམ་ཤིང་འཁྲིག་པར་སྲེད། །རྒོད་ཅིང་གླུ་ནི་དེ་བཞིན་ལེན། །འཐབ་མོ་ལ་སོགས་རྣམ་པར་འཁྲུག་
སྨད་ཅིང་ཉམས་པར་བྱེད་པ་སྟེ། །ངུ་འབོད་དམྱལ་བར་འཚོར་བར་འགྱུར། །རྣལ་འབྱོར་མ་རྣམས་ཁྲོས་ནས་ནི། །དེ་ལ་ནད་དང་མྱ་ངན་འཇིགས། 
འཇིགས་པར་བྱེད་པ་རྣམ་བརྩམས་ནས། །སྡིག་ཅན་དམྱལ་བར་ཁྲིད་པར་འགྱུར། །བླ་མ་ལ་འཁུ་བླ་མ་སྨོད། །སེམས་ཅན་ལ་འཁུ་སྦྱིན་མི་བྱེད། །
བདུད་རྩི་དེ་ཉིད་དུག་དེ་ཉིད། །དངོས་གྲུབ་བསྒྲུབ་པ་འབྲས་བུ་མེད། །སྔགས་པས་འདི་དག་སྤང་བ་ནི། །སྔོན་གྱི་སངས་རྒྱས་རྣམས་ཀྱི་གསུང་། །ཙ་རུའི་
བཟའ་བར་ལྡན་པ་དང་། །ཆོ་ག་ཡང་དག་ལྡན་པར་སྤྱོད། །ཅེས་གསུངས་སོ། །ཉིན་མཚན་མེད་པར་གཉིད་པ་དང་། །གཞན་གྱི་སེམས་ཀྱང་འཁྲུག་བྱེད་

བ༑  བུད་མེད་དག་ལ་ལོངས་སྤྱོད་དང་། །འདི་གསུམ་བསྟན་པའི་ཆོམ་རྐུན་ཡིན། ༈  ཆོས་རྗེ་རྩད་སྟོན་གྱིས། །མྱོས་བྱེད་ཉེས་པའི་རྩ་བ་བག་མེད་
ཆང་། །མི་གཙང་དྲིང་སྒོག་སོགས་དགག་བྱའི་ཟས། །དེ་དག་སྡོམ་བརྩོན་དག་གིས་སྤང་བྱ་ཡིན། ༈  །འཇིག་རྟེན་མགོན་པོས། དེང་སང་སྙིག་མའི་
སེམས་ཅན་མཐོང་ཙམ་ན། །ཡིད་རེ་མུག་ལ་མ་དགའ་བློ་མ་བདེ། །རབ་བྱུང་སྟོན་པའི་བཀའ་ལ་མི་ཉན་ཅིང་། །ཆང་ལ་འཐུང་འཇང་བྱེད་ཅིང་
ཅལ་ཅོལ་སྨྲ། །སྐོམ་པས་ཚ་བས་གདུང་བའི་མི་རྣམས་ཀྱིས། །དུག་ཆུ་ངར་མ་ཐེག་འཛོང་བྱེད་པ་འདྲ། །བསྟན་ཆོས་སྤང་ནས་དམ་ཆོས་ལ། །
རྨོངས་པས་སྤྱོད་ལམ་བཞི་པོ་ནི། །ཉིན་མཚན་མེད་པར་གཉིད་པ་དང་། །དུས་ཚད་མེད་པར་ཟས་ཟ་དང་། །བུད་མེད་དག་ལ་ལོངས་སྤྱོད་དང་། 
རྒྱུན་དུ་ཆང་འཐུང་དེ་དང་བཞི། །དེས་ན་ཆང་ནི་སྤང་བར་བྱ། །ཆང་གིས་འཇིག་རྟེན་སོ་ནམ་དང་། །རྩོལ་བསྒྲུབ་དག་ཀྱང་བརླག་པར་བྱེད། །ཕྱི་མ་

༄༅། །མཐོ་རིས་ཐར་པ་ཡང་། །ཆང་ནི་བཏུང་བས་བརླག་པར་བྱེད། །ཚུལ་ཁྲིམས་སྡོམ་པ་དམ་ཚིག་གསུམ། །ཉམས་པའི་
རྩ་བ་ཆང་ཡིན་པས། །ཆང་ནི་ཐག་རིང་སྤང་བར་བྱ། །ཆང་ནི་དམ་པ་རྣམས་ཀྱིས་སྤང་། མི་ཆོས་ཡར་བ་རྣམས་ཀྱིས་སྤང་། །རབ་ཏུ་བྱུང་བས་
སྨོས་ཅི་དགོས། །དེ་བས་འབད་པས་ཆང་སྤང་བྱ། ༈  །དམ་པ་རྩང་སྟོན་གྱི། ཉེས་པ་ཀུན་གྱི་རྩ་བ་ཆང་ཡིན་པས། །གསང་སྔགས་ཕྱི་བའི་སྡེ་སྣོད་གསུམ་དུ་
གསུང་བ་ཡང་། །ཀྲི་ལའི་རྩ་བའི་དམ་ཚིག་ཆང་ལ་བརྗོད། ༈  །དྭགས་པོས་མྱོས་བྱེད་སོར་མོའི་ཆང་དང་གཅིག །སྡིག་ཟས་ཁྲ་བོའི་ཤ་དང་གཉིས། །བསླུ་
བྱེད་ན་ཆུང་གཞོན་དང་གསུམ། །འདི་གསུམ་ཆོས་པའི་བཙན་དུག་ཡིན། །ཆོས་གཤའ་མ་གཅིག་བྱེད་ན་འདི་གསུམ་སྤང་། ༈  ཕག་མོ་གྲུ་པས། ཆང་
ནི་ཉེས་པའི་རྩ་བ་སྟེ། །བདུད་རྩི་བསྟེན་པའི་ཡན་ལག་རྒྱུ། །སྐུ་ཁམས་ལོགས་ན་མ་ལགས་པ། །ཆང་གི་སྲེད་པ་མི་མཛད་ཞུ། ༈  འཇིག་རྟེན་མགོན་

པོས། དགོངས་པ་གཅིག་ཏུ་དབེར་ན་བྲམ་ཟེ་ཆེན་པོས་མདའ་མཁན་མའི་ལག་ནས་ཐོད་པའི་ཆང་ལ་བརྟེན་ནས་ཕྱག་རྒྱ་ཆེན་པོའི་རྟོགས་པ་ཤར་བ་དེ་དེ་ལྟ་
བུ་བྱུང་ན་སྔགས་ཀྱི་དམ་ཚིག་ཏུ་གསུང་པ་ཡིན། དེ་འདྲ་བྱུང་ན་འདུལ་བ་དང་མཚན་ཉིད་དུ་བཀག་པ་མེད་པ་སྨྲོས་ཅི་དགོས། ཡེ་གནང་ཆེན་པོ་ཡིན། དེ་
ལྟར་ཡིན་པས། དཔལ་ཆེན་འབར་བས་ཀྱང་ཆང་མང་པོ་གསོལ་བ་ཡིན། བདུད་རྩིར་བསྒྱུར་མ་ནུས་ཀྱང་སྔགས་ཀྱི་ཆོ་ག་ལ་བརྟེན་ནས་ཆང་འཐུང་བ་གནང་བ་
ཡིན་ཟེར་ནས། ཅེས་ཀྱི་མི་འཐུང་མི་ཚུགས་ཤིང་འཐུང་འདོད་ནས་བསྒྱུར་བའི་ནུས་པ་རང་ལ་མེད་ན། གསང་སྔགས་གསར་རྙིང་མེད་པ་ནས་དྲི་ཆེན་པོ་ནི་
བདུད་རྩི་ལྔའི་ཆེ་ཤོས་སུ་གསུང་། ཆང་ལ་བདུད་རྩི་གསུང་པ་དེ་ཙམ་མེད་དེ། ཆང་འཐུང་འདོད་པའི་ཕྱིར་གཉིས་ཀ་འགོ་སྙོམ་ལ། ཆང་མང་ཉུང་ཅི་ཙམ་
འཐུང་བ་ཙམ་དུ་བདུད་རྩི་ཡང་དེ་དང་མཉམ་པོར་བསྲེས་ལ་བཏུང་། དེ་ལ་གཅིག་དེ་བག་དྲིང་བས་མི་ཚུགས་པར་འདུག་ན་བདུད་རྩི་ཡུལ་གསུམ་ཕྱོགས་ན་མེད་དེ།

༄༅། །དེ་དུག་ཡིན་པས་དེ་བརྟེན་ན་ཚེ་འདིར་ཡང་བགེགས་མང་པོས་གཙེས་སྟེ། སྨད་ཅིང་ཉམས་ནས་ཕྱི་མ་དམྱལ་བ་ངུ་འབོད་དུ་སྐྱེ་བར་གསུང་
པས། གསང་སྔགས་དུ་བཀག་པ་ཡིན། ཅེས་པ་དང་། ཡང་ཚོགས་ཆོས་སུ། །དེའི་གྲྭ་སར་བཙུན་པ་ཆང་འཐུང་མི་སྣང་ན། མདའ་ཤེས་པས་མདའ་རྒྱོབ། མདུང་
དང་རལ་གྲི་ཤེས་པས་མདུང་དང་རལ་གྲི་རྒྱོབ། ཆང་འཐུང་མི་དེ་དང་ང་ཡབ་སྲས་དང་འབྲེལ་བ་མེད། ཅེས་གསུང་པས། བཀའ་མདོ་རྒྱུད་མན་ངག་ཐམས་
ཅད་དུ་བཀག་པ་དེ་དངོས་སུ་དགེ་སྦྱོར་བཅག་ནས་བརྒྱུད་ནས་མི་དགེ་བ་བསྐྱེད་པའི་རྒྱུ་ཡིན་པས་བཀག་པ་སྟེ། ༈ འཕགས་པ་དབྱིག་གཉེན་འགྲོ་དོན་ལ་བོད་
ངོས་སུ་བྱོན་པས་བལ་བོད་འཚམས་སུ་ཕེབ་ཙ་བཙུན་མ་ཆང་ཁུར་གཅིག་དང་འཕྲད་ནས་རབ་བྱུང་གིས་ཆང་ཁུར་ཙ་སངས་རྒྱས་ཀྱི་བསྟན་པ་ནུབ་རྟགས་ཡིན་
པས་འགྲོ་དོན་མི་འོང་དགོངས་སྟེ་འཕོ་བ་མཛད་ནས་གཤེགས་སོ། །སྤྱིར་གསང་སྔགས་ནས་ཆང་འཐུང་ཞེས་པ་དགོངས་པ་ཅན་སྒྲ་ཅི་བཞིན་མ་ཡིན་པས་

བཤད་པ་སྟེ། ཆང་བཏུང་ཅེས་པ་ནི་ཟབ་དོན་དུ་བཤད་ན་ཀུན་དྷ་འཛག་མེད་དུ་བརྟན་པའོ། །དེ་བརྟན་ན་ཐབས་ལམ་གྱི་རྫས་གསུམ་མཉམ་དུ་གནང་
ཟིན་ཡིན་པས་ཆང་འཐུང་ཡང་རང་དོན་དུ་མི་གནད་པ་སྟེ། ༈  བརྟག་གཉིས་ལས། དེས་ན་ཀུན་དྷ་རྒྱུའི་ཕྱིར། །དེ་ནས་ཆང་ཡང་བཏུང་བར་བྱ། །
དེ་ནས་ཤ་ཡང་བཟའ་བར་བྱ། །དེ་ཁོ་ན་ལྟར་བཤད་ན་སམ་བྷུ་དྲིར། །ཕྱི་རོལ་དངོས་པོ་མཚན་མའི་ཤ་ཡང་བཟའ། །ཤིན་ཏུ་རྣམ་རྟོག་སྟོང་པའི་
ཆང་རྣམས་བཏུང་། །སྐྱེ་འགྲོའི་སྐལ་ལྡན་རྣམས་ལ་དོན་འདི་བཤད། །སྐལ་མེད་རྣམས་ལ་ཤིན་ཏུ་གསང་བར་བྱ། །ཅེས་པས་ཆང་ནི་སྐྱེ་མེད་
རྟོགས་པའི་མྱོང་བས་གཉིས་འཛིན་གྱི་གདུང་བས་བ་ལ་ཟེར་བ་སྟེ། ༈  འབྲི་གོང་ལས། ང་བདེ་བ་ཆེན་པོས་ཆང་གིས་བཟི། །བཟི་གཏམ་ཅལ་ཅོལ་
སྨྲ་བ་ལ། །ཁྱེད་ཕྱོགས་རེས་ཀྱི་བཀའ་བཀྱོན་མ་མཛད་ཞུ། །ཕྱི་དྲང་དོན་ལྟར་དུ་བཤད་ན་གསང་སྔགས་ཀྱི་ནུས་པ་ཐོབ་ནས་ཆང་གོང་ལྟར་ཁ་དོག་

༄༅། །དང་དྲི་དང་ནུས་པ་བསྒྱུར་ཐུབ་པས་བཏུང་བའམ་གཉིས་པ་གསང་སྔགས་པས་མོས་ལ་ལམ་དུ་བྱེད་པ་སྟེ། །ཡེ་མི་འཐུང་ཁ་
མེད་ཡིན་ན་རྟོགས་པ་ནང་དུ་ཤར་བས་རོ་སྐྱེ་མེད་དུ་ཤེས་པས་ཞེན་པ་མེད། གྲང་གཞི་ཆེ་བའམ་རླུང་ཁམས་ལང་བ་ལ་སྨན་དང་མཐུན་རྐྱེན་མ་འཛོམ་
ན་ཆང་ཞིམ་པོ་ཞལ་བུ་གང་རེ། བསྐོལ་ནས་གསང་སྔགས་ཀྱི་ལུགས་བཞིན་བྱིན་གྱིས་བརླབས་ནས། ནང་ནས་དྲན་པ་མཐོ་ཡེར་བྱུང་བ་དང་
གཞག། །ནད་ཕན་པ་དང་ཡང་བཅད་ནས་བཤགས་པ་བྱེད། །གསོ་སྦྱོང་བླང་བ་དེ་རང་རེ་ཁམས་པའི་ལུགས་ཡིན། ༈ ཕག་མོ་གྲུ་པས། སྐུ་ཁམས་ལོག་ན་མ་
གཏོགས་པ། གསུང་པ་དང་། ༈  ཞི་བ་ལྷས། དམ་པའི་ཆོས་ནི་སྤྱོད་པའི་ལུས། །ཕྲན་ཚེགས་ཆེད་དུ་གནོད་མི་བྱེད། །ཅེས་གསུང་པའི་དོན། འཕགས་
པ་དགྲ་བཅོམ་པ་རྣམས་ནི་ཆང་མི་དགོས་ཕྱི་དྲོས་ཁ་ཟས་ཀྱང་སྲོག་ལ་བབ་ན་ཡང་མི་བཟའ། དབུས་སུ་བླ་མ་ལོ་ཙ་བ་ཙ་རིར་རླུང་ལོག་བྱུང་བ་ལ་སྨན་པས་ཤིང་ཀུན་

གྱི་རྟ་ཆང་ལ་བྱེད་དགོས་ཞུས་པས། ཆང་མིན་པ་བྱེད་ཐབས་ཨི་ཡོད་གསུང། མེད་ཞུས་པས་འོ་ན་ཤི་ཆུག། ཤི་ཁ་སྡོམ་པ་ཆང་ལ་བསྐྱལ་བ་ལས་ཤི་
ན་དགའ་གསུང་། མཁན་ཆེན་བསོད་བཟང་པ་ལ། རླུང་ལོག་བྱུང་བས། དེ་ལ་ཅི་ཕན་བྱས་ཙ། སྨན་པས་དེ་ལ་ཆང་ཕན་ཞུས་ཙ། ད་ལོ་
བརྒྱད་ཅུ་གྱ་གསུམ་རེད། ད་སྔ་ཕན་ཆད་ཅི་མ་འགྲུབ་ན། ད་ཅི་མི་འགྲུབ་གསུང་ནས། སྡོམ་པ་འཆོར་ག་ལ་བཅུག་གསུང་། ༈  ཡང་བླ་མ་ཀུན་
སྤང་པ་ལ་འབྲུམ་པ་བྱུང་བས་རྡོལ་མ་ཐུབ་པས་ཆང་སྐ་མོ་ཞལ་བུ་གང་གསོལ་ན་མེན་པ་འདས་པ་འདྲ་ཞུས་པས། ཆང་གི་ཐང་ལ་གཞན་སྨན་འདྲ་བྱེད་
ཐབ་ཨི་ཡོད། མེད་ན་ཆང་ཐུང་བ་ལས་ཤི་ཆོལ་གསུང་ནས་འདས་སྟེ། ཆོས་ཀྱི་བབས་ཤེས་པ་རྣམས་ཀྱི་འདི་བཞིན་མཛད་པ་ཡིན། ད་ལྟ་ཚུལ་འཆོས་
བྱེད་ནས་ཞག་རེ་གཉིས་བཅད་པ་སྐང་བྱེད་མི་རྣམས་ཀྱི་ཡང་གཏིང་ནས་དགེ་སྦྱོར་ལ་གནོད་པས་ཞེན་པ་བཅད་པའི་བསམ་པ་མེད་པར་གསོལ་རས་འཐུང་བ་

༄༅། །སྐད། པན་ཙ་བཏབ་པ་སྐད། བསྐོལ་བ་སྐད་བྱེད་ཀྱང་ཆང་གི་དགག་བྱ་དྲན་པ་ཉམས་པ་དེ་ཡིན། བསྐོལ་བས་ཆང་དྲི་དང་ནུས་པ་
བཅོམ་མི་ནུས། དེ་ནུས་པ་ལ་ཆང་ཐང་དགུ་བསྐོལ་དགོས། བླ་མའི་གསོལ་རས་འཐུང་བ་ལ་སྔོན་རྒྱ་གར་གྲུབ་ཆེན་ཆང་འོ་མར་བསྒྱུར་ནུས་པ། འབིར་བ་པ་ལྟ་བུ་
ཡིན་ན་མིན་པ་ད་ལྟའི་བླ་མ་ཆོས་བརྒྱད་པ་དེ་ལྟ་བུའི་བྱིན་རླབས་མིག་ཚུམ་ཚུམ་ལན་བརྒྱ་བྱས་ཀྱང་ཆང་གི་དྲི་དང་ནུས་པ་ཆུང་ངུ་མི་འགྲོ་བས། གསོལ་རས་དང་པན་ཙ་
བཏབ་པ་འཐུང་ཡང་ཆང་རང་ཁ་མར་ཡོད་པས་ཕོར་གང་འཐུང་ཡང་ནང་དུ་དབང་པོ་འཆོལ། དྲན་པ་ཉམས་ནས་བསྐྱེད་རིམ་པའི་ལྷ་མི་གསལ། རྫོགས་
རིམ་པའི་རིག་པ་མི་དྭངས་བས་སྦོམ་ཡོ་རེ་མུན་རུབ་པ་བཞིན་སྡོད་ནས་ངེས་ཤེས་མི་སྐྱེ་བས་མི་ཚེ་སྟོང་ཟད་རེད་པ་སྟེ། ༈ སྨར་པས། ཆང་ནི་བསམ་གཏན་
ཀྱི་མུན་པ་ཡིན། ཅེས་གསུང་པས། གསོལ་རས་དང་དེ་རྣམས་ལ་སྲེད་པ་མཆོད་པའི་སྙད་མུ་གེ་ལ་བཞག་ནས་སྣམ་བུ་བོར་ཚང་བྱེད་པ་ཡིན། གསོལ་

རས་འཐུང་བས་བྱིན་རླབས་བས་ཆང་འཐུང་བའི་ཉེས་པས་ཐུ། ༈ དགའ་བ་ཅན་གྱི་མདོ་དང་། བདེ་མཆོག་དང་། སྐྱེས་རབས་ལ་སོགས་པ་ཐམས་ཅད་
ནས་ཆང་འཐུང་བའི་ངོ་གདོང་གི་ཉེས་པས་དམྱལ་བ་ངུ་འབོད་དུ་སྐྱེ། ཆང་གི་ཕྱག་ཚང་བྱེད་མི་ངུ་འབོད་ཀྱི་འཁོར། རོ་མྱག་འདམ། ཐལ་ཚན་གྱི་ཆུ་བོ་རབ་
མེད་ལ་སོགས་པར་སྐྱེས་ནས་ཆང་འཐུང་བའི་སྐད་ཅིག་རེ་ལ་བསྐལ་པར་སྡུག་བསྔལ་མྱོང་བར་གསུང་། དེ་ལས་ཐར་ནས་མི་ལུས་ཐོབ་ཀྱང་སྨྱོན་པ་
བཞིན་དབང་པོ་མི་བརྟན་པར་སྐྱེ་བར་གསུང་། ཆང་འཐུང་བ་ལ་བརྟེན་ནས་མི་དགེ་བ་གཞན་བསྐྱེད་པའི་རྣམ་སྨིན་གྱིས་མནར་མེད་རྡོ་རྗེ་དམྱལ་བར་སྐྱེ་བར་
བཤད། དུས་རྟག་དུ་འཐུང་བ་སྨོས་ཅི་དགོས། སྔར་བུད་མེད་སྡིག་པ་མང་པོ་བྱས་པ་གཅིག་བྱང་སེམས་ཟླ་བ་རྒྱལ་མཚན་པ་ལ་བསྙུང་གནས་ཞུས་
པས་ཆོག་བྱས་ནས་མོ་ཤི་བས། ཕྱིས་གར་སྐྱེས་ཞུ་ཙ་བྲམ་ཟེ་འབྱོར་པ་ཅན་གཅིག་གིས་བུར་སྐྱེས་ནས་ཡོད། བསྙུང་གནས་བྱེད་དུས་ཐང་གཅིག་མོ་

༄༅། །ཁ་སྐོམ་པས་ཆང་གཅིག་འཐུང་བས་དེས་ད་ལྟ་སེམས་མི་བརྟན་པའི་སྨྱོ་ཚ་བ་གཅིག་རེད་ཡོད་གསུང་། ཆང་འཐུང་གཅིག་རྔུབ་གང་
འཐུང་བས་སྐྱེ་བ་ཕྱི་མ་རངས་པ་ལ་དབང་པོ་འཆོལ་བའི་མྱོན་པ་རེ་རེད་ན། ད་ལྟ་རབ་ཏུ་བྱུང་ནས་ཆི་ཚེ་རངས་པོ་ལ་ཆང་བཟི་བྱེད་པ་འདི་དམྱལ་བ་ལས་གཞན་
འགྲོ་ས་ཡོད་རེ་ཤི། སྤྱིར་ཡང་ཆང་ནི་ཉེས་པ་དྲུག་དང་ལྡན། །རྒྱལ་པོ་ཁྲ་དང་ནེ་ཚོ་གསུམ། །རོ་དང་ནད་པ་གཅོད་ཅན་དྲུག །ཅེས་གསུངས་པས། ཆང་
སྣ་པ་འཐུང་བས་ནང་དུ་དྲན་ཤེས་ཉམས་པས་བདག་འཛིན་ཉོན་མོངས་པ་འགོ་འཕར་ནས་རྒྱལ་པོ་འདྲ་བ་ང་མཐོ་ང་དྲག་པ་མིན་ནའང་ཡིན་སྙམ་པ་སྐྱེ། 
དེ་ནས་ཆང་གིས་རྩ་རྒྱུད་རྒྱས་པས་ཁྲ་དང་འདྲ་བ་མི་དྲན་དགུ་དྲན་པའི་སྤྱང་ཧྲིག་གེ་བ་འོང་བའོ། །དེའི་སྟོབས་ཀྱིས་ནཻ་ཙོ་དང་འདྲ་བ་ཁ་མང་ལྷང་གིས་འགྲོ་ནས། 
དགའ་ན་བན་དེ་རྣམས་ཀྱིས་འགུར་བྱེད་ཆོས་བཤད་བྱེད་ནས་རྟིང་པར་འཐབ་མོ་བྱེད། མི་ནག་པ་རྣམས་ཀྱིས་གླུ་ལེན། ལྷ་གཏམ་ཀླུ་གཏམས་མཐོ་གཏམ་

དམའ་གཏམ་ཆ་བསྐྱལ་གང་ཡོད་དེར་བསྐྱལ་བས་མི་རབ་གཅིག་ལ་མི་འབྲིང་། མི་འབྲིང་གཅིག་ལ་ཐ་མ་གཅིག །ཐ་མ་གཅིག་ལ་ཁྱི་ཡང་མི་རི་བ་གཅིག་འོང་
བ་ཡིན། ད་གཟོད་རོ་དང་འདྲ་བ་ཆང་གིས་རྩ་གནས་རྒྱས་པས་གར་འགྱེལ་མི་ཚོར་བར་ལོག་ནས་མ་ཤོང་བ་ཐམས་ཅད་ཡར་སྐྱུག་ནས་སྐྱུག་པ་ལ་སྔས་
བྱེད་ནས་ཉལ། སེར་མོ་བ་ཆང་གིས་བཟི་ནས་སྐྱུག་པ་དང་། ཁྱིས་མར་ཁུ་འཐུང་ནས་སྐྱུག་པ་གཉིས་ལ་ཁྱད་སྦུ་རྩེ་ཙམ་མེད། དེ་ལ་མཚང་ཁྱིའི་
ཆུང་། ཕྱིས་ནད་པའི་མགོ་ལོ་ཆང་བཅད་བྱེད་པ། ཆང་འཐུང་ན་ལུས་རྒོག་ཤེད་ཆུང་ནས་གཅོང་ཅན་གཅིག་རེད་པར་གསུང་། དེ་ལྟར་གོང་གི་
ལུང་རྣམས་དང་ལོ་རྒྱུས་ཐམས་ཅད་ལ་གཟིགས་ནས་བག་མེད་དུ་མི་གསོལ་བ་ཐུགས་བཞག་མཛོད། ༈ །དེ་ཡན་ཆད་བློ་རིམ་སྐྱེས་པའི་ཁྲིད་
ལུགས་གནས་པ་ཐོག་མཐའ་བར་གསུམ་ནས་བཟུང་སྟེ། ཞི་གནས་ཀྱི་སྐད་ཅིག་མ་བདེ་གསལ་མི་རྟོག་པ་སྐྱེ་དགོས། དེའི་ཕྲ་ཐིག་གཅོད་པར་

༄༅། །བྱེད་པ་ལ་དཔྱོད་ཤེས་དགོས། དཔྱོད་པ་ལ་བདེ་མཁན་ཁོ་རང་མིན་པའི་བདེ་ཡུལ། བདེ་བ་རང་གི་ངོ་བོ་ལ་ཁ་དོག་གཟུགས་དབྱིབས་ཅི་ལྟ་བུ་གཅིག་གྲུབ་
ནས་སྣང་བ་ལྟ་བས། བདེ་ཉམས་སུན་བྱུང་། གཉིས་པོ་དེའི་འགྲེས་སོ། །དེའི་ཐོག་ནས་ཏོལ་སྐྱེས་ཀྱི་སྐད་ཅིག་མ་རང་ཐོག་ན་ཆགས་པའི་ཞི་གནས་དྭངས་བའི་དྭངས་
ཆ༑ འགྱུ་འཕྲོ་རྦད་ཀྱིས་ཆད་ནས། རྟོག་མེད་དུ་ཁྲིས་སེ་འགྲོ་བ་གཅིག་ཡོད། དེས་ནི་ལྷག་མཐོང་སྐྱེ་བའི་རྟེན་བྱེད་པ་ཡིན། འདི་སུན་ཕྱུང་བ་ལ་ལྷག་མཐོང་
གི་དམིགས་པ། ཉམས་རྟོགས་པ་གསུམ་གྱིས་ཁྲིད་པ་ལ་མཁས་དགོས། དེ་ལ་ཐོག་མར་དམིགས་པ་ནི། དིང་སང་གི་ངའི་ཉམས་འདི་ལ་བསྒོམ་རྒྱུ་ཡོད་ནས་
བསྒོམ་པ་ཡིན་ནམ། བསྒོམ་རྒྱུ་མེད་ནས་བསྒོམ་པ་ཡིན། བསྒོམ་རྒྱུ་མེད་ན། ཁྱོད་རང་གིས་སྒོམ་པའི་དོན་དེ་ཅི་འདྲ་གཅིག་བསྒོམས་ན། བསྒོམ་རྒྱུ་ཡོད་ན། 
གཟུགས་དབྱིབས་ཁ་དོག་ཅི་འདྲ་བ་གཅིག འདུག་དཔྱོད། ཅི་ཞིག་ལྟར་ན་བསྒོམ་གྱི་ངོ་བོ་ངོས་བཟུང་མེད་པ། ནམ་མཁའི་དཀྱིལ་ལྟར་དྭངས་པ། དཔེར་ན་

ཟངས་ཆུ་ཁོལ་མའི་ནང་དུ་ཁ་བ་བབ་པ་བཞིན་དུ། རྣམ་རྟོག་གང་ཤར་གཏད་ཡུལ་དུ་འགྲོ་ནས་ངོས་བཟུང་དང་བྲལ་བའི་ངེས་ཤེས་སྐྱེ་བ་ནི། ལྷག་མཐོང་གི་
ཉམས་ཡིན། ངེས་ཤེས་སྐྱེ་མཁན་ཡལ་ནས། བློའི་བྱར་མ་བཏུབ་པ། དཔེར་ན་སྒྲོན་མེ་བཀྱག་པ་དང་མུན་པ་སང་བ་དུས་གཅིག །ཤར་གྲོལ་ལམ་
འགྱུ་བ་རང་གྲོལ་དུ་སངས་ཏེ། སྦྲུལ་མདུད་ནམ་མཁའ་ལ་འཕང་བ་བཞིན་དུ་སོང་ན་རྟོགས་པ། སྐབས་འདིར་དོན་དམ་བདེན་པའི་གནས་ལུགས་ཁོང་དུ་
ཆུད་ཀྱང་། ཀུན་རྫོབ་བདེན་པའི་དོན་ཁོང་དུ་མ་ཆུད་པས། རོ་གཅིག་གིས་དམིགས་པ་ཉམས་རྟོགས་པ་གསུམ་གྱིས་བོག་འདོན་དགོས། རོ་གཅིག་གི་དམིགས་
པ་ནི། གོང་དུ་བཤད་པ་བཞིན་སྣང་སྟོང་གཉིས་མེད་ཀྱི་གནས་ལུགས་བློ་ཡུལ་དུ་ཡིད་ཆེས་པ་གཅིག་དགོས། སྣང་སེམས་གཉིས་མེད་དུ་ལམ་མེ་ཤར་བ་གཅིག་
གི་ཉམས། སྣང་ན་སྣང་བས་ཆོག །སྟོང་ན་སྟོང་བས་ཆོག་པའི་གཤའ་མ་གཅིག་རྒྱུད་དུ་འཁྲུངས་ན་རྟོགས་པ། མ་བསྒོམ་ནའང་བསྒོམ་རེད། སྒོམ་པའི་ཐ་སྙད་

༄༅། །མེད་པའི་སྒོམ་མེད། ཆོས་རྣམས་ཟད་སར་སྐྱོལ་བ་ཞེས་བྱ་བ་ཡིན། དོན་ལ་གནས་ཐོག་ན་ངོ་ཤེས་པ་རྩེ་གཅིག །འགྱུ་ཐོག་ན་ངོ་
ཤེས་པ་སྤྲོས་བྲལ། སྣང་ཐོག་ན་ངོ་ཤེས་པ་རོ་གཅིག །གཉིད་ཐོག་ན་ངོ་ཤེས་པ་བསྒོམ་མེད། ངོ་ཤེས་པ་བཞི་ཤེས་ན་སངས་རྒྱས་པར་འདོད། འོ་ན་འདི་ལྟ་
བུའི་ཕྲ་ཐིག་མ་ཆད་ཀྱི་བར་ལ་སེམས་ངོ་ཤེས་ཐབས་མེད་དམ་ཞེ་ན། སློབ་མ་མོས་གུས་ཅན་ལས་སད་པ་གཅིག་དང་། སློབ་དཔོན་རྟོགས་པའི་ངར་དང་ལྡན་པ་
གཉིས་འཛོམ་ན། འདི་ལྟར་ངོ་སྤྲོད་ན་འཕྲོད་ཀྱང་སྲིད། དང་པོ་ངོ་སྤྲད་པ་ལ་མཁས་པ། བར་དུ་སྣ་ཁྲིད་པ་ལ་མཁས་པ། ཐ་མ་རྗེས་འཛིན་པ་ལ་མཁས་པའོ། །
 ༈ །ངོ་སྤྲད་པ་ལ་གསུམ་སྟེ། རིག་པ་རྟེན་མེད་དུ་ངོ་སྤྲད་པ། རྩེ་གཅིག་ཏུ་ངོ་སྤྲད་པ། དར་ལྡན་དུ་ངོ་སྤྲད་པའོ། །རིག་པ་རྟེན་མེད་དུ་ངོ་སྤྲད་པ་ནི། དཔེར་ན་ཆུ་
ནང་གི་ཉ་དེ་ཕྱོགས་བཅུ་གང་དུ་ཡང་མི་བརྟེན་པར་རྟེན་མེད་ཕྱད་དེ་གནས་པ། དེ་བཞིན་དུ་རིག་པ་རྟེན་མེད་དུ་ཕྱེད་དེ་བ་འདི་རང་ཡིན་ནོ་བྱས་ལ་རྟེན་མེད་དུ་ངོ་སྤྲད། 

ཐ་མལ་དང་འདྲ་སེ་བ་གཅིག་ཡོད་དེ། འདིའི་དུས་སུ་ཉམས་ཀྱང་སྲབ་ཕྱམ་མེ་བ་གཅིག་འོང་བ་ཡིན་གསུང་། གཉིས་པ་མར་མེ་རླུང་གིས་མ་སྐྱོད་པ་ལྟ་བུ་
ཤེས་པ་ལ་རིག་པ་རྩེ་གཅིག་དུ་ངོ་སྤྲད་པ་ནི། དཔེར་ན་མར་མེ་རླུང་གིས་མ་སྐྱོད་ན་མེའི་རྩེ་མོ་གཅིག་དུ་གསལ་སིང་ངེ་གནས་པ་དེ་བཞིན་དུ་རང་གི་རིག་པ་ཡང་
རྩེ་གཅིག་དུ་གསལ་སིང་ངེ་བ་འདི་རང་ཡིན་ཏེ། ཕྱི་ནང་མེད་པར་གསལ་སེང་བ་འདི་རང་ཡིན་གསུང་། གསུམ་པ་སོས་ཁའི་མེ་ཏོག་ལ་ཉི་མ་ཤར་བས་ཁ་ཕྱེ་བ་
ལྟར་དུ་རིག་པ་ངར་ལྡན་དུ་ངོ་སྤྲོད་པ་ནི། དཔེར་ན་སོས་ཁའི་མེ་ཏོག་དེ་ཆར་དང་གྲང་བའི་རྐྱེན་གྱིས་ཁ་ཟུམ། དྲོད་དང་ཉི་མའི་རྐྱེན་གྱིས་ཁ་བྱེ་ནས་གསལ་ཧྲིག་
གེ་གནས། དེ་བཞིན་དུ་རང་གི་རིག་པ་འདི་ཡང་ཉོན་མོངས་པ་མ་རིག་པའི་རྐྱེན་གྱིས་འཁོར་བར་འཁྱམས། བཟང་རྐྱེན་ཉི་མ་ཤར་བ་ལྟ་བུ་བླ་མའི་གདམས་
ངག་གིས་མ་རིག་པ་ཡེ་ཤེས་སུ་ངོ་སྤྲོད་པས་རིག་པ་གསལ་ཧྲིག་གེ་ངར་ལྡན་དུ་ཤེས་སྟེ། ད་ལྟ་རྣལ་འབྱོར་པས་ཉམས་སུ་ལེན་དུས་སུ་རིག་པ་འཕང་

༄༅། །བསྟོད་ནས་སྣང་བ་ཐམས་ཅད་ཕར་ཟིལ་གྱིས་མནན་ནས་བསྒོམས་པས། དེའི་རྩལ་གྱིས་མི་དང་མི་མ་ཡིན་པ་ཐམས་ཅད་བྲན་དུ་ཁོལ་
བ་ཡིན་གསུང་། ༈ རྗེ་པད་མའི་ཞལ་ནས། ཡེང་ན་ཉ་མོ་ལྟར་དུ་རྟེན་དུ་བསྒོམ། །བྱིང་ན་མར་མེ་ལྟ་བུ་རྩེ་གཅིག་ཏུ་བསྒོམ། རིག་པ་རྒོད་ན་ངར་ལྡན་བསྒོམ་
གསུང་སྐད། ༈ དམ་པའི་ཞལ་ནས། ངོ་སྤྲོད་ནས་སྣ་ཁྲིད་དགོས། སྣ་ཁྲིད་མ་ཤེས་ན་གོལ་ས་ཆེ་གསུང་པས། དེ་ལ་བར་དུ་སྣ་ཁྲིད་པའི་གདམས་ངག་དགོས་པས། 
དེ་ལ་བཞི་སྟེ། རིག་པ་མ་ཟིན་པ་ལ་བ་ལྟར་ཁྲིད་པའི་གདམས་ངག །རིག་པ་གསལ་མ་ཐུབ་པ་ལ་ཚལ་མདངས་ལེན་གྱི་གདམ་ངག །རིག་པ་བྱིང་པ་ལ་མདའ་
ལྟར་དུ་འཕང་བའི་གདམས་ངག །རིག་པ་རྒོད་པ་ལ་ཁྱི་བོས་བརྡུང་གི་གདམས་ངག་དང་བཞིའོ། ༈ དང་པོ་བ་ལྟར་ཁྲིད་པའི་གདམས་ངག་ནི། དཔེར་ན་གཡར་
དུས་སུ་བྱིས་སྦས་བ་མུ་ཁྲིད་བྱེད་པ་དེ་ཐག་པ་རིང་ན་ཞིང་ཟ། ཐག་པ་ཐུང་ན་རྩྭ་ལ་ཟ་མི་སླེབ། དེ་ལ་བ་རྫི་མཁས་པ་དེས་ཞིང་ལ་མི་བཏང་རྩྭ་ལ་འཚོ། དེ་བཞིན་

དུ་སྒོམ་ཆེན་པ་ཡེང་ན་ཕྱལ་བར་འགྲོ། རིག་པ་བསྒྲིམ་ན་སྙིང་རླུང་ལ་སོགས་པའི་སྐྱོན་དུ་འགྲོ་བས། དེ་ལ་གཉེན་པོ་བག་ཙམ་གྱི་རིག་པ་ཕྱིར་ཡང་མ་
འཕྲོས། ནང་དུ་ཡང་མ་ལུས་པར་བསྒོམ། ༈ བླ་མ་སོའི་ཞལ་ནས། ཕྱག་རྒྱ་ཆེན་པོ་ལའང་ངའི་བ་ལྟར་ཁྲིད་པའི་གདམས་ངག་གི་གནད་འདི་
ཡོད་ན་སངས་རྒྱས་པ་ལ་ཚེགས་ཆེན་པོ་མེད་དེ་གསུང་སྐད། ༈ གཉིས་པ་རིག་པ་གསལ་མ་ཐུབ་པ་ལ་ཚལ་མདངས་ལེན་ནི། དཔེར་ན་ཚོན་རྩིའི་ཁ་དོག་མི་གསལ་
བ་དེ་ལ། ཚལ་དེ་བཏབ་པ་ཙམ་གྱིས་མདངས་ལེན་སྟེ། དེ་བཞིན་དུ་རིག་པ་གསལ་བཏབ་ཅིང་མདངས་ལེན་པ་ནི། ཐ་སྙད་ཀྱི་ཚིག་གིས་གསལ་བཏབ་པ་དང་། 
དུས་རྟག་དུ་དྲན་པས་གསལ་བཏབ་གཉིས་སོ། །དང་པོ་ཐ་སྙད་ཀྱི་ཚིག་གིས་གསལ་བཏབ་པ་ནི། མ་བསྒོམ་པའི་ངང་ལ་མ་ཡེང་པ་གཅིག་གྱིས་ཟེར་ནས་ངོ་སྤྲད་
པ་ལྟ་བུའོ། ༈ ཏེ་ལོ་པའི་ཞལ་ནས། ཏེ་ལོ་ང་ཡི་ཚིག་དྲུག་དེ། །ན་རོ་ཁྱོད་ཀྱིས་ཡིད་ལ་ཞོག །མི་རྟོག་མི་མནོའ་མི་བསམ་དང་། །མི་སེམས་མ་ཡེང་མི་

༄༅། །བསྒོམ་དྲུག །སེམས་ནི་ཡང་དག་ཉིད་དུ་གྲོལ། །ཅེས་གསུང་སོ། །གཟུགས་སྟོང་པའོ་ལ་སོགས་པའི་ཚིག་གིས་གསལ་བཏབ་
པའོ། ༈ གཉིས་པ་དུས་རྟག་ཏུ་དྲན་པས་གསལ་གདབ་པ་ནི། རང་གི་ཉམས་དང་རྟོག་པས་གསལ་གདབ་པའོ། ༈ བླ་མ་སོའི་ཞལ་ནས། རྒྱུན་དུ་གནས་
བའི་ཤེས་པ་ལ། །དྲན་པ་ཙམ་གྱིས་གསལ་གདབ་ན། །ཏིང་འཛིན་གོང་ནས་གོང་དུ་འཕེལ། །ཏིང་འཛིན་འཕེལ་བས་བྱང་ཆུབ་ཐོབ། །ཅེས་གསུངས་སོ། །
 ༈ བྱང་ཆུབ་གསུམ་ལས། བླ་ན་མེད་པའི་བྱང་ཆུབ་ཆོས་ཀྱི་སྐུ་ཐོབ་ནས། །གཞན་སྣང་ལ་གཟུགས་སྐུ་གཉིས་ཀྱིས་སེམས་ཅན་གང་ལ་གང་འདུལ་གྱི་དོན་འབྱུང་
བར་གསུང་། གསུམ་པ་རིག་པ་བྱིང་བ་ལ་མདའ་ལྟར་འཕང་བ་ནི། དཔེར་ན་སྐྱེས་བུ་རྩལ་དང་ལྡན་པ་དེས། གཞུ་མེར་གྱིས་བཀང་ནས་མདའ་རྒྱང་ཀྱིས་
འཕེན། དེ་བཞིན་དུ་རྣལ་འབྱོར་པས་རིག་པ་ནང་དུ་ཟིན་པའི་དུས་སུ་ཕྱིར་རྒྱང་རྒྱང་འཕང་། དམ་པས། ལུས་ཀྱིས་ནང་དུ་སེམས་ཟིན་པ་ལ་བྱིང་བར་འདོད། 

གཞན་སེམས་ཟིན་པ་ལ་བསྒོམ་དུ་བྱིང་། ༈ དམ་པས། དབང་པོ་ལྔ་ཕྱིའི་ཡུལ་དང་བསྲེས་ནས་བསྒོམ་པ་བསྒོམ་པ་དང་། རྒྱུག་མཆིང་ལ་སོགས་པ་
པ་དང་བསྲེ་བར་བཞེད་གསུང་། བཞི་པ་རིག་པ་རྒོད་པ་ལ་ཁྱི་བོས་བརྡུང་གི་གདམས་ངག་ནི། དཔེར་ན་ཁྱིམ་བདག་པོས་མ་མཐོང་ཡང་བོས་པས་རང་གི་ཙར་
འོང་། དེ་ནས་ཁྱི་དེ་བརྡུང་ཡང་མི་འགྲོ། དེ་བཞིན་དུ་རང་གི་རིག་པ་འཕྲོ་རྒོད་དུ་སོང་བ་དེ་ལ། འཕྲོ་མཁན་དང་རྒོད་མཁན་གྱི་རིག་པ་རང་ལ་བལྟས་པས་
མི་རྙེད། མ་རྙེད་པ་དེ་རང་གི་དགེ་སྦྱོར་ཡིན། སྤྱིར་ཡང་གང་གཟན་པ་དེ་རང་ལ་བལྟས་པས་ཆོས་ཉིད་ཀྱི་ཐོག་ཏུ་མེར་གྱིས་འགྲོ་སྟེ། དེ་གདམ་ངག་འདིའི་
མཐིལ་དུ་འོང་བ་ཡིན་གསུང་། ཐ་མ་རྗེས་འཛིན་པ་ལ་མཁས་པ་ལ། སྔར་བསྒོམ་ནས་རོ་མྱོང་བ་དེ་བོར་དགོས་པ་ཡིན་ཏེ། ༈ ཕ་དམ་པ་རྒྱ་གར་གྱིས། 
ཁྱོད་རང་གིས་བསྒོམ་པའི་བློ་དེ་བོར་ལ་ཐོང་། ཤིག་ལ་ཐོང་། བཏང་ལ་ཐོང་། ཕྲོལ་ལ་ཐོང་། བོར་བའི་རྗེས་ཀྱིས་ཤེས་པ། བཤིག་པའི་རྗེས་ཀྱི་ཤེས་

༄༅། །པ༑ བཏང་བའི་རྗེས་ཀྱི་ཤེས་པ། ཕྲལ་བའི་རྗེས་ཀྱི་ཤེས་པ་དེ་སངས་རྒྱས་ཀྱི་དགོངས་པ་གཤའ་མ་དེ་ཡིན་ནོ། །རྒྱ་ག་ཏང་མེད་པར་ཞོག་
གསུང་སྐད། དེ་ལ་སྐད་ཅིག་མ་གསུམ་འཆར་སྟེ། རྟོག་པའི་སྐད་ཅིག་མ། གཉེན་པོའི་སྐད་ཅིག་མ། གཉེན་པོ་དང་བྲལ་བའི་སྐད་ཅིག་མའོ། །རྟོག་པའི་
སྐད་ཅིག་མ་ནི། ད་ཕན་ཆད་ཀྱི་སོ་སོའི་བློ་ཉོན་མོངས་པ་རང་རྒྱུད་པར་འཆར་བ་དེ་ཡིན་ནོ། །གཉེན་པོའི་སྐད་ཅིག་མ་ནི། རྣལ་འབྱོར་པ་ལམ་ན་གནས་པའི་བློས་
བསྒོམ་དགོས་སྙམ་པ་དེ་ཡིན། གཉེན་པོ་དང་བྲལ་བའི་སྐད་ཅིག་མ་ནི། སངས་རྒྱས་ཀྱི་དགོངས་པ་ཡིན་པས་དེ་ལ་ཤེས་བྱའི་སྒྲིབ་པ་ཡང་མི་གནས་སོ། །དེ་ལྟར་
ངོ་སྤྲད་པ་ཙམ་གྱིས་མི་འོང་སྟེ། ངོ་སྤྲད་པའི་དོན་དེ་ལམ་དུ་ཁྱེར་དགོས་པས། དེ་ལ། བླ་མ་སོའི་ཞལ་ནས། ཕུ་ཆུ་དཀར་པོ་བརྡབས་ཤིང་དང་། །དངུལ་དཀར་མེ་
ལོང་ཕྱེས་ཤིང་གསལ། །རྣལ་འབྱོར་གྱི་བསྒོམ་པ་བཤིགས་ཤིང་བཟང་། ༈ དམ་པའི་ཞལ་ནས། ཐབས་འཇིག་པའི་གདམས་ངག་མེད་ན། སྙན་བརྒྱུད་ཆད་

པར་འགྲོ་བས་ལམ་དུ་ཁྱེར་དགོས། ལམ་དུ་ཁྱེར་བ་ལ་གསུམ་སྟེ། དང་པོ་ལྟ་སྟང་གིས་སྒོ་ནས་འཇིག་པ་དང་། གཡའ་ཆགས་པ་སྤང་བ་དང་། མཁན་པོས་
བསྐྱུར་བའོ། །ལྟ་སྟང་གི་སྒོ་ནས་འཇིག་པ་ནི། ༈ དམ་པའི་ཞལ་ནས། དགེ་འདུན་པ་ལྟད་མོ་ལྟ་ཡང་མ་མྱོང་ངམ། ལྷ་ཁང་ལྟ་ཡང་མ་མྱོང་ངམ། ཁྲོ་བོའི་ཞལ་
ནི་གཡས་སུ་ལྟ། ཁྲོ་མོའི་ཞལ་ནི་གཡོན་དུ་ལྟ། ཁྱོ་རང་གཅིག་བུར་སྟོང་ལ་མིག་གཡས་གཡོན་དུ་བཟློག་གྱིས་དང་གསུང་སྐད། ལྟ་སྟོང་དེ་གང་ཟག་གིས་
རང་བཟོ་མ་ཡིན་ནམ། བྱས་པས་མ་ཡིན་ཏེ། སྔོན་སངས་རྒྱས་ཤཱཀྱ་ཐུབ་པ་དེ་གདན་སེངྒེའི་ཁྲི་ལ་ཞབས་དཀྱིལ་དཀྲུང་དུ་བཞུགས། ཕྱག་གཉིས་མཉམ་
བཞག་མཛད་ནས་གཡས་ཤ་རིའི་བུ་ལ་ལྟ་བའི་ལྟ་སྟང་། གཡོན་མོའུ་གལ་གྱི་བུ་ལ་ལྟ་བའི་ལྟ་སྟང་། མདུན་འཁོར་གྱི་ཚོགས་ལ་ལྟ་བའི་ལྟ་སྟང་། གདན་
པདྨ་ལ་ལྟ་བའི་ལྟ་སྟང་། དབུའི་གཙུག་ཏོར་ལ་ལྟ་བའི་ལྟ་སྟང་ངོ་། །གདན་པདྨ་ལ་ལྟ་བ་ནི་ཞི་གནས་བསྒོམ་པའོ། །སྤྱན་གཡས་སུ་ཧྲིག་གེ་བ་

༄༅། །གཡོན་དུ་ཧྲིག་གེ་བྱེད་པ་ནི་རིག་པ་རྟེན་མེད་དུ་བསྒོམ་པའོ། །མདུན་དུ་གཟིགས་པ་ནི་གནས་ལུགས་སྐྱེ་བ་མེད་པ་བསྒོམ་པའོ། །དབུའི་
གཙུག་ཏོར་ལ་ལྟ་བ་ནི་རིག་པ་ངར་ལྡན་བསྒོམ་པ་མཚོན་པའོ། །དེ་རྣམས་སྐྱོན་སེལ་དུ་ཡང་འོང་བ་ཡིན་གསུང་སྐད། གཡའ་ཆགས་སྤང་བ་ནི། གཞི་ལ་གཡའ་
ཆགས་པ་དང་། ལམ་ལ་གཡའ་ཆགས་པའོ། །གཞི་ལ་གཡའ་ཆགས་པ་ནི། ལྟ་བ་གོ་ཡུལ་དུ་གཏན་ལ་ཕེབ་ཀྱང་བསྒོམ་པས་ཉམས་སུ་མ་མྱོང་བའོ། །ལམ་
གཡའ་ཆགས་པ་ནི། རིག་པ་འཚུབ་པ་ཡིན་ནོ། ༈ །དམ་པའི་ཞལ་ནས། རྟ་འཚུབ་ན་མི་བསྐྱུར། གླང་འཚུབ་ན་གཤོལ་ཆག །རིག་པ་འཚུབ་ན་གོལ་ས་ཆེ་
བས། རིག་པ་དྲི་བ་མེད་པ་བསྒོམ་པ་ལ་བློས་བསྒོམ་གྱི་ཞབས་ཏོག་མི་བྱ་ཞབས་འདྲེན་དུ་འགྲོ། དཔེར་ན་ཆུ་ཟུར་དུ་བབ་པ་ལ། ཆུ་ལམ་གྱེན་དུ་བཟོ་བ་
དང་འདྲ་གསུང་སྐད། མཁན་པོས་བསྐྱུར་བ་ནི་དྲན་པས་བསྒོམ་མ་ཡེང་བར་གྲིམ་མེ་བྱེད་པའི་གཉེན་པོ་ལིང་གིས་བསྐྱུར་བའོ། །དེ་ལ་དགོངས་ནས། 

༈ དམ་པའི་ཞལ་ནས། བསྒོམ་ན་རིག་པ་ཀོར་ཙེ་བ་ཡིན་པས་མི་བསྒོམ། ལམ་ལ་གཡའ་ཆགས་པ་ཡིན་པས་མི་བསྒོམ་པའི་གདམས་ངག་དེ་གང་
ཡིན་ན། བསྒོམ་པའི་བློ་དེ་བོར་ལ་བཞག །བཤིག་ལ་བཞག་བཏང་ལ་བཞག །ཕྲལ་ལ་བཞག བོར་ཡང་མི་བོར་སྟེ་ཤིན་ཏུ་བཟང་། བཤིག་
པས་མི་གཤིག་སྟེ་ཤིན་དུ་བཟང་། བཏང་ཡང་མི་ཐོང་སྟེ་ཤིན་ཏུ་བཟང་། ཕྲལ་བས་མི་ཕྲོལ་དེ་བཞིན་དུ་བཟང་། ཉམས་སྐྱོན་ཅན་ནི་བོར་དུ་བཏུབ། 
བཤིག་ཏུ་བཏུབ། བཏང་དུ་བཏུབ། ཕྲལ་དུ་བཏུབ། ཉམས་སྐྱོན་མེད་ནི་བོར་དུ་མེད། བཤིག་ཏུ་མེད། བཏང་དུ་མེད། ཕྲལ་དུ་མེད། དཔེར་
ན་ནམ་མཁའ་དང་འདྲ་སྟེ། ནམ་མཁའ་ནི་བོར་དུ་མི་བཏུབ། བཏང་དུ་མི་བཏུབ། ཕྲལ་དུ་མི་བཏུབ་པ་ལྟར་རོ་གསུང་། དེ་ལ་བོར་ལེན་གཉིས་ལ་
མཁས་པས་ཉམས་སྐྱོན་ཅན་ནི་བོར། སྐྱོན་མེད་ནི་ཉམས་སུ་ལེན་ནོ། ཉམས་སྐྱོན་ཅན་བོར་མ་ཤེས་ན། གདམ་ངག་གི་གནད་མེད་པར་འགྲོ། ཉམས་

༄༅། །སྐྱོན་མེད་དུ་ཉམས་སུ་ལེན་ཤེས་ན། ཧ་ཅང་ཐལ་བའི་སྐྱོན་ཡོད་དེ། ༈ དམ་པའི་ཞལ་ནས། བཅོས་མི་དགོས་མ་བཅོས་ཙོག་གི་
ཞོག །བཅོས་ན་རྟ་ལ་བབ་ནས་བོང་བུ་ལ་ཞོན་པ་དང་འདྲ་སྟེ། སླར་དམའ་རུ་འགྲོ། ཚབ་ཚུབ་མང་ན་གྲ་མ་ཐུག །སར་སིར་མང་ན་སྒྲོ་གོག །ཅོག་ཅོག་
མང་ན་སྤུ་ལྡང་བས་ཅོག་གེ་ཞོགས་གསུང་སྐད། ཐབས་འཇིག་པའི་གདམ་ངག་གིས་སྒྲིབ་པ་ལམ་དུ་ཁྱེར་བ་ནི། གཉེན་པོ་རྟོག་པ་བཤིག་པས་ཤེས་བྱའི་
སྒྲིབ་པ་དག །ཆགས་སྡང་གི་རྟོག་པ་བཤིག་པས་ཉོན་མོངས་པའི་སྒྲིབ་པ་དག །དགེ་བའི་རྟོག་པ་བཤིག་པས་དཀར་པོའི་ཕྱོགས་ཀྱི་སྒྲིབ་པ་དག །མི་དགེ་
བའི་རྟོག་པ་བཤིག་པས་ལས་ངན་པའི་སྒྲིབ་པ་དག །ན་ཚའི་རྟོག་པ་བཤིག་པས་རྣམ་པར་སྨིན་པའི་སྒྲིབ་པ་དག །ལུང་མ་བསྟན་གྱི་རྟོག་པ་བཤིག་པས་
བག་ཆགས་ཀྱི་སྒྲིབ་པ་དག་གསུང་། དེའི་རྒྱབ་ཏུ་འགྲོ་བ་མཉམ་བཞག་དང་རྗེས་ཐོབ་གཉིས་ལས་རྗེས་ཐོབ་བོགས་ཆེ་བ་ལ་དགོངས་ནས། ༈ དམ་པའི་

ཞལ་ནས། མཉམ་བཞག་ཡིད་ལ་བོར་ལ་རྗེས་ཐོབ་རྟ་ལྟར་བཙའ། མཉམ་བཞག་ཡེང་ལ་བོར་མ་ཤེས་ན། གཉེན་པོ་ལ་ཞེན་པའི་སྐྱོན་ཡོད་རྗེས་
ཐོབ་འཚོ་བ་རྟ་ལྟར་བཙལ་མ་ཤེས་ན་ཐ་མལ་དུ་འགྲོ་ཉེན་ཡོད་གསུང་། བླ་མ་སོའི་ཞལ་ནས། གཞན་རྣམས་ལྟ་བྱའི་ཡུལ་གྲོལ་སྟེ། །ལྟ་བྱེད་
ཀྱི་མཁན་པོ་མ་གྲོལ། བསྒོམ་བྱའི་ཡུལ་སྒྲོལ་སྟེ་སྒོམ་བྱེད་ཀྱི་གཉེན་པོ་མ་གྲོལ། སྤང་བྱའི་ཡུལ་གྲོལ་ཏེ། སྤོང་བྱེད་ཀྱི་བློ་མ་གྲོལ་གསུང་། ལྟ་
བྱའི་ཡུལ་གྲོལ་བ་ནི་ལྟ་བ་རང་བཞིན་གྱི་རྣམ་པར་དག་པ་ཡིན་པས་སོ། །ལྟ་བྱེད་ཀྱི་མཁན་པོ་མ་གྲོལ་སྟེ། ངའི་ལྟ་བ་འདི་གཉིས་མེད་ཡིན་ཟེར་ནས་ལྟ་
བར་འཛིན་པའོ། །བསྒོམ་བྱའི་ཡུལ་ནི་བདེ་གསལ་མི་རྟོག་པ་ཡིན་པས་གྲོལ་སྟེ་བསྒོམ་བྱེད་ཀྱི་གཉེན་པོ་ལ་ཞེན་ནས་མཆོག་དུ་འཛིན་པའོ། །སྦྱང་
བྱའི་ཡུལ་ཟབ་མོའི་དོན་ཡིན་པས་གྲོལ་སྟེ། སྦྱོང་བྱེད་ཀྱི་བློས་གཞན་དུ་ཚོལ་ན་དེ་རང་བློ་ཡིན་ནོ། ༈ དམ་པའི་ཞལ་ནས། ལྟ་བ་གཏིང་སྐྲན་

༄༅། །ཅན༑ དག་པ་དྲི་མ་ཅན། གྲོལ་བ་མདུད་པ་ཅན། སྤྱི་ནད་སེལ་ཡང་སྒོས་ནད་མ་སེལ་བ། མདའ་ཐོན་ཀྱང་མདིལ་མ་ཐོན་པ། 
གཉེན་པོ་མ་འགྱེལ་བའི་བསྒོམ་འདི་སྐྱུག་བྲོ་གསུང་། ༈ ཤ་མི་བསྒོམ་ཆེན་གྱི་ཞལ་ནས། ཕྱག་ཆེན་པས་མ་བྱས་པ་ལ་བརྟེན་ནས། བྱས་པ་ལ་འགྲོ་བའི་སྐྱོན་
ཡོད། ཞི་བྱེད་པས། བྱས་པ་ལ་འགྲོ་བའི་སྐྱོན་ཡོད། ཞི་བྱེད་པས། བྱས་པ་ལ་བརྟེན་ནས། མ་བྱས་པ་ལ་འགྲོ་བའི་སྐྱོན་ཡོད། རྫོགས་ཆེན་པ་
ལ་ཡེ་ཡིན་ཆེན་པོར་ལུས་པའི་སྐྱོན་ཡོད་གསུང་། ༈ དམ་པའི་ཞལ་ནས། སངས་རྒྱས་ཟེར་བའི་སྒྲ་བོ་ཆེ། གཡེར་པོ་ཆེ། རྩིས་པོ་ཆེ། ང་དང་
བདག་མེད། ཕྱོགས་དང་རིས་མེད། བཟུང་བ་དང་འཛིན་པ་མེད། བཞག་པས་མ་ཞོག །བཤིག་པས་མི་ཤིག །བཏང་བས་མི་ཐོང་། བཟུང་བས་མི་
ཟིན་པ་དེ་ཁྱོད་རང་གི་ད་ལྟར་གྱི་ཤེས་པ་འདི་རང་ཡིན་ནོ། །འོ་འདི་རང་ཡིན་ནོ་གསུང་། འདི་ལ་མི་སྲིད་པ་བདུན་གྱི་རྒྱས་བཏབ་པ་ནི། ༈ དམ་པའི་ཞལ་ནས། 

གདམས་ངག་མི་ཐེབས་མི་སྲིད། སྒོམ་མི་སྐྱེ་མི་སྲིད། སངས་མི་རྒྱས་མི་སྲིད། ལམ་གོལ་མི་སྲིད། སྙིང་པོའི་དོན་མངོན་དུ་མི་གྱུར་མི་སྲིད། འཁོར་
བར་འཁྱམས་མི་སྲིད། མཐར་རང་བཞིན་གྱི་འོད་གསལ་འགག་མི་སྲིད་གསུང་། དང་པོ་ནི་འཁྲུལ་རྟོག་རང་ལ་ངོ་སྤྲོད་པས་ན་སོ་ལ་རྒན་གཞོན་མེད། དབང་
པོ་རྣོ་བརྟུལ་མེད། ཤེས་རབ་ལ་ཆེ་ཆུང་མེད། འབྱུང་བ་ལ་དར་གུད་མེད་གསུང་། གཉིས་པ་ནི་སྣང་བ་ཅི་ལྟར་འདུག་པ་འདི་རང་ཁོ་ནར་བསྒོམ་པའོ། །
གསུམ་པ་ནི་ད་ལྟའི་རིག་པ་སངས་རྒྱས་ཀྱི་དགོངས་པ་ཡིན་ལོག་ནས་བསྒྲུབ་ཏུ་མེད་པའོ། །བཞི་པ་ནི་གང་ལ་ཡང་མཆོག་དུ་མི་འཛིན་པས་སོ། །ལྔ་པ་ནི་
གདོད་མ་ནས་རང་ཉིད་ལ་གནས་པའི་དོན་དེ་འཁོར་འདས་བདེ་སྡུག་བཟང་ངན་གང་དུ་ཡང་མ་ངེས་པས་སོ། །དྲུག་པ་ནི་ད་ལྟར་གྱི་ཤེས་པ་ཅི་ལྟར་འདུག་པ་དེ་རང་
ཆོས་སྐུ་ཡིན་པས་སོ། །བདུན་པ་ནི་དྲན་རྟོག་སྣ་ཚོགས་མ་འགག་པ་འདི་རང་ལམ་དུ་སློང་ཞིང་ཡོན་ཏན་དུ་བྱས་པས་སོ། ༈ དམ་པའི་ཞལ་ནས། གླེན་

༄༅། །གཏམ་ཚིག་གཅིག་གིས་རིག་པ་ཆོས་སྐུར་ངོ་སྤྲད་པས་སངས་རྒྱས་ལོག་ནས་ཐོབ་དུ་རེ་བའི་ལམ་བཅད། གདོད་ནས་སངས་རྒྱས་
ཡིན་པས་སངས་མ་རྒྱས་ཀྱི་དོགས་པའི་མཐའ་སེལ། ཆོས་ཉིད་མ་དང་འཕྲད། བུས་ངོ་ཤེས་པས། འགྱུར་མེད་གནས་ལ་ཕེབ། ཤེས་བྱ་གྲོལ་
ཐག་ཆོད། རིག་པ་རང་ས་ཟིན། རིག་པ་བྱ་བབ་ལོང་མེད་པར་རང་གྲོལ་བའི་གདམ་ངག་དང་བདུན་ཡིན་ནོ། །དང་པོ་ནི་ངོ་འཕྲོད་དུ་རེ་བ་དང་། 
མ་འཕྲོད་སྲི་དོགས་པ་དང་། བསྒོམ་སྐྱེ་རུ་རེ་བ་དང་། མ་སྐྱེས་ཀྱི་དོགས་པ་མེད་པའོ། །གཉིས་པ་ནི། ཆགས་སྡང་རང་གཤིས་ཀྱིས་ཆོས་ཉིད་
ལས་མ་གཡོས་པར་རྟོགས་པའོ། །གསུམ་པ་ནི། ས་དང་ལམ་གྱི་བསྒྲོད་བྱ་ཟད་ཆོས་ཉིད་ཟད་སར་ཕྱིན་སྐུ་གསུམ་མ་བུ་འཕྲད་པའོ། །བཞི་པ་ནི་
ད་ལྟའི་རིག་པ་འདི་རང་ཆོས་ཉིད་དུ་ཤེས་པའོ། །ལྔ་པ་ནི། ངོ་སྤྲོད་པ་ཙམ་གྱིས་རང་གྲོལ་ཆོས་ཉིད་དུ་ཤེས་ནས་ཤེས་བྱའི་སྤྲོས་པ་ཆོད་པའོ། །

དྲུག་པ་ནི། སྣང་བ་ལ་ཅི་ལྟར་ཤར་ཡང་རིག་པ་རང་དུ་ཤེས་པའོ། །བདུན་པ་རིག་པ་བྱ་བབ་ལོང་མེད་པར་རང་གྲོལ་བ་ནི། དཔེར་ན་ཐོ་ཁར་བྱ་
བབས་པ་དེ་མགྱོག །དེ་བས་ཀྱང་བླ་མས་ད་ལྟར་གྱི་རིག་པ་འདི་རང་ཡིན་བྱས་པས་རིག་པ་རང་བཞིན་རང་སར་གྲོལ་བ་མགྱོགས་གསུང་། ༈ དམ་
པའི་ཞལ་ནས། གདམས་ངག་གཞན་རྣམས་གོས་ཐོག་ཏུ་མེ་བཙའ་བཞག་པ་དང་འདྲ། ངའི་གདམས་ངག་འདི་གཟེར་ཐོག་དུ་མེ་བཙའ་བཞག་པ་དང་འདྲ། 
ངོ་སྤྲོད་གསང་ན་བོགས་ན། ཁ་རྩང་གིས་བྱི་པོ་ཐ་ཆུང་དེ། དེ་རིག་ཛ་བཛྲ་ཀྲོ་ཏ་བྱུང་གསུང་། ངོ་སྤྲོད་ནི་ཚིག་བཞི་འབྱུང་སྟེ། རིག་པ་གཅེར་བུ། 
རིག་པ་བརླིང་བ། རིག་པ་དྲི་མ་མེད་པ། རིག་པ་འདུས་མ་བྱས་པའོ། །རིག་པ་གཅེར་བུ་ནི། རྣམ་རྟོག་གི་གོས་དང་བྲལ་བའོ། །བརླིངས་
པ་ནི། སྣང་སྲིད་མེར་འབར། སྲིད་གསུམ་ཆུར་འབྲུག་ཀྱང་། ངོ་བོ་འགྱུར་བ་མེད་པའོ། །རིག་པ་དྲི་མ་མེད་པ་ནི། དཔེར་ན་ཤེལ་སྒོང་ལ་

༄༅། །དྲི་མས་གོས་མ་མྱོང་བ་དེ་བཞིན་དུ་རིག་པ་ལ་ཆག་སྡང་གི་དྲི་མས་མ་གོས་པའོ། །རིག་པ་འདུས་པ་བྱས་པ་ནི། གོ་བའི་ལྷད་མེད། 
ཉམས་ཀྱི་འཁྲི་བ་དག །རྣམ་རྟོག་སྐད་ཅིག་མ་སྔ་ནུར་ཕྱི་ནུར་མ་ཤོར་བར་རང་ངོ་ཤེས་པའོ། །འདི་རྣམས་ཚོགས་བརྒྱད་གང་གི་ཐོག་ཏུ་བསྒོམ་བྱེད་ན། །
 ༈ དམ་པའི་ཞལ་ནས། སྒོ་ལྔའི་དབང་པོ་གསལ་བ་ལ། །ཡིད་ཀྱི་ཤེས་པ་མི་འཕྲོ་བ། །རང་གསལ་རྟོག་པ་མེད་པ་ནི། །དེ་ནི་བཞག་ཐབས་དམ་པ་
ཡིན། །གསུང་། ངའི་གདམ་ངག་འདི། ཁང་རུལ་གྱི་ཐིག་པ་དང་འདྲ་སྟེ། གཅིག་ཤུལ་དུ་གཅིག་བབས། གཡག་རུ་ཚབ་དང་འདྲ་སྟེ། བརྒྱབས་
གཅིག་ལས་མེད། མགར་བ་མཁས་པའི་ཐོ་ཆུང་དང་འདྲ་སྟེ། གཅིག་ཐོག་དུ་གཅིག་ཕོག་པ་ཡིན་གསུང་། ༈ བླ་མ་སོའི་ཞལ་ནས། བྱ་བརྒྱ་འུར་རྡོ་
གཅིག །རོལ་བརྒྱ་བཤལ་ཡུག་གཅིག །ངོ་ཐག་གཅིག་ཆད་ན་ངོ་བརྒྱ་ཆད། གླང་མ་བརྒྱའི་འགོ་ཡང་ལྕུག་མ་གཅིག་གིས་འཆིང་། ཆུ་བརྒྱ་ཟམ་པ་

གཅིག་གི་འོག་དུ་འགྲོ། ཤར་ཚད་མང་པོ་ཤར་ཡང་ཡིན་ཚད་གཅིག་ཡིན། གཅིག་གི་དོན་རྟོགས་ན། གཅིག་ཤེས་ཀུན་ལ་མཁས་པ་ཡིན། པཎ་ཊི་
ཏ་རིག་པའི་གནས་ལྔ་ལ་མཁས་པ་ཡང་། ཀུན་ཤེས་གཅིག་ལ་རྡུག་པ་ཡང་ཡོད། ༈ དགའ་རབ་རྡོ་རྗེས། མང་པོ་བཤད་ཀྱང་གཅིག་ལས་མེད་དོ་
བུ༑ གསུང་། ༈ ཕ་དམ་པ་རྒྱ་གར་གྱིས། ངའི་ལུགས་ལ་ལག་ལེན་མང་པོ་ཤེས་མི་དགོས། སྦྱོར་བའི་དུས་སུ་སེམས་བསྐྱེད། དངོས་གཞིའི་དུས་སུ་
རིག་པ་དྲི་མ་མེད་པ་བསྒོམ། རྗེས་ལ་བསྔོ་བ་སྨོན་ལམ་བཏབ། ཆོས་དེས་ཆོག །གཞན་གྱི་མཉམ་བཞག་ཁོ་ན་ལ་སྡུག་བསྔལ་བྱེད། མཉམ་བཞག་
ལོ་བརྒྱ་བསྒོམ་པས། རྗེས་ཤེས་ལོ་གཅིག་བསྒོམ་པས་བོགས་ཆེ། གཞན་ཐམས་ཅད་ཀྱི་མི་རྟོག་པ་ལ་ངོ་སྤྲད། ཁོ་བོས་མི་རྟོག་པ་ལ་ངོ་སྤྲད། གཞན་
ཐམས་ཅད་ཀྱིས་མི་རྟོག་པ་ལམ་དུ་ཁྱེར་སྟེ། ཁོ་བོས་ནི་རྟོག་པ་ལམ་དུ་ཁྱེར། གཞན་ཐམས་ཅད་ཀྱི་མི་རྟོག་པ་མཐར་ཕྱིན་པ་ལ་སངས་རྒྱས་ཀྱི་དགོངས་

༄༅། །པར་འདོད་སྟེ། ཁོ་བོས་ནི་རྟོག་པ་མཐར་ཕྱིན་པ་ལ་སངས་རྒྱས་ཀྱི་དགོངས་པར་འདོད་གསུང་། གཞན་གྱིས་ངན་སོང་གསུམ་གྱི་སྡུག་
བསྔལ་ལམ་འབྲས་བུ་ལ་སྙིང་རྗེ་བསྒོམ་སྟེ། ངས་ནི་རྒྱུ་བསགས་པ་ལ་སྙིང་རྗེ་བསྒོམ། གཞན་གྱིས་བསྒོམ་འདུག་སྟེ། ངས་ནི་མི་བསྒོམ་གསུང་། སངས་རྒྱས་
ཀྱི་དགོངས་པ་གནས་ལུགས་ཟབ་མོའི་དོན་ཅི་བཞིན་པའི་ངོ་བོ་ལ་རྣལ་འབྱོར་བཞིའི་སྐས་ཐེམ་ཕྱག་དགོས། ལྟ་བསྒོམ་སྤྱོད་གསུམ་གྱི་རི་མོ་མ་དོད་པ། གཞི་ལམ་
འབྲས་བུ་གསུམ་རིས་སུ་མ་ཆད་པ་གཅིག་ཁོང་དུ་ཆུད་དགོས། ཤེལ་ཕྲེང་ལས། ཡེ་ཤེས་འདི་ནི་ཆ་ཕྲ་སྟེ། །ནམ་མཁས་ཀྱང་ནི་བསྒྲུན་དུ་མེད། །དུ་མ་འདུས་
པའི་སྲོག་ཡིན་པས། །ཆོས་རྣམས་ཀུན་གྱི་ངོ་བོ་ཉིད། །མ་རིག་ལོག་རྟོག་ཉིད་ཀྱི་དབྱིངས། །ཀུན་གྱི་དོན་དུ་ཤེས་པར་བྱོས། །ཅེས་གསུངས་སོ། །
འདི་ལྟ་བུའི་དོན་ཁོང་དུ་མ་ཆུད་ན། གྲུབ་མཐའི་དབྱེ་གསལ་མང་པོ་མཁས་ཀྱང་། ནམ་མཁའ་རང་ལ་གཟུགས་དབྱིབས་བཟོ་འདོད་པ་དང་འདྲ། དེ་ལ་

དགོངས་ནས། ༈ དམ་པའི་ཞལ་ནས། ནམ་མཁའ་སྟོང་པ་ལ་གཟུགས་སུ་འཆོས་ཤེས་པའི་པཎྜི་ཏ་ཁ་གཅིག་འདུག་ངོ་མཚར་ཆེ་གསུང་། དེ་ཁོས་མ་
གོ་ཀུན་དགས་ལོགས་སུ་ཞུས་པས། ནམ་མཁའ་སྟོང་པ་ལ་གཟུགས་སུ་ཆོས་ཤེས་གསུང་པ་དེ་ཅི་ཚུག་ལགས་ཞུས་པས། ༈ དམ་པའི་ཞལ་ནས། སངས་
རྒྱས་ཀྱི་དགོངས་པ་ལ་ཕྱོགས་རིས་མེད་པ་གཅིག་ལ། ཁོས་ཕྱོགས་འཛིན་གྱི་ལྟ་བ་མང་པོ་བྱེད། སངས་རྒྱས་ཀྱི་བཀའ་རིན་པོ་ཆེ་མཐར་ཐུག་གི་དགོངས་པ་
གཅིག་ལས་མ་གསུང་ཡང་། གཅིག་པོ་མ་གོ་བས་རིག་པ་ལ་མང་པོར་བརྗོད་པར་གདའ་སྟེ། མང་པོས་གཅིག་པོ་ལ་སྒྲིབ་པར་མཆིས་གསུང་། ༈ ཡང་དམ་
པའི་ཞལ་ནས། ཆོས་མང་པོ་ཤེས་ཀྱང་རྒྱུད་གྲོལ་བ་ལ་མི་ཕན་པ་འདི་བསམ་ཤིང་རྒོད་བྲོ་བར་གདའ་གསུང་། ཆོས་མང་པོ་ཤེས་པས་རྒྱུད་གྲོལ་བ་ལ་ཕན་ཏེ་མཆིས་
ཞུས་པས། ཐོས་པ་ཆེ་བས་རྒྱུད་གྲོལ་ན་སྟེ། པཎྜི་ཏ་འཁོར་བར་མི་འཁྱམ་སྟེ་གསུང་། ཐོས་པ་ཆེ་བས་རྒྱུད་གྲོལ་བ་ལ་མི་ཕན་པའི་གནད་ཅི་ཚུག་ལགས་

༄༅། །ཞུས་པས། གོ་ཆ་འཇིག་རྟེན་པ་ལ་གནས་ན་ཆོས་ཤེས་པས་རྒྱུད་ལ་མི་ཕན་ང་རྒྱལ་གྱི་སྒང་བུ་ལ་ཡོན་ཏན་གྱི་ཆུ་བོ་མི་ཆགས། 
ངེས་ཤེས་ཀྱི་རླན་མེད་པས་ཉམས་ལེན་གྱི་རྩི་མི་འཐུང་། རྟོགས་པའི་གདེང་མེད་པས་འཁྲུལ་པའི་སྒྲོ་འདོགས་མི་ཆོད། ཆོས་རྣམས་མིང་དུ་མ་གོ་བས། 
ང་བདེ་ན་ཡིད་ཀྱིས་བརྣང་། ཐེག་པ་གཅིག་དུ་མ་འདྲེས་པས་ཆོས་ཀྱི་ཁ་འཛིན་བྱེད། རང་རྒྱུད་ལ་ལྟ་སྒོམ་སྐྱེ་མ་མྱོང་བར་གཞན་གྱི་རྒྱུད་ཚོད་འཛིན། རང་
ཆོས་བརྒྱད་ཀྱི་སྟེང་དུ་བསྡད་ནས་གཞན་གྲོལ་དུ་རེ། རང་ལ་མྱོང་བ་མེད་པར་གཞན་ལ་བསྤྲོ་ངོ་བྱེད། ཆོས་ལ་ཆོས། ལྟ་བ་འདོད། ཉམས་ལེན་ཡིད་
སྨོན། སྤྱོད་པ་ཚུལ་འཆོས། འབྲས་བུ་བསོད་ནམས། ཚེ་འདི་འབའ་ཞིག་ལས་མ་འདས་པ་ཚོ་ཆོས་པའི་གཟུགས་བརྙན་ཡིན་གསུང་། ཐོས་པས་སྤྲོ་
འདོགས་ཆོད་ནས་འོང་བ་མ་ལགས་སམ་ཞུས་པས་ཆུ་མ་འཐུང་ངོམ་པའི་དོན་བྱེད་མི་ནུས། ནོར་བུའི་ཡོན་ཏན་ཐོས་པ་ཙམ་གྱིས་དགོས་འདོད་མི་འབྱུང་། ཆོས་

ཐོས་པ་ཙམ་གྱིས་རྒྱུད་ལ་མི་སྐྱེ། ཆུ་འཐུང་དགོས། ནོར་བུ་ལེན་དགོས། ཆོས་ལ་ཆོས་རང་བྱེད་དགོས་པ་ཡིན་གསུང་། ཆོས་ཤེས་ནས་བྱེད་དུ་གཤའ་བ་ལ་
ཞུས་པས། ཀུན་དགའ། ཆོས་ཤེས་པ་ལ་མི་གཏུགས་བསྒྲུབ་པ་བསྒྲུབ་པ་མཁན་ལ་བཏུགས་པ་ཡིན། སྙིང་ནས་ཉམས་སུ་ལེན་མི་ཤེས་པ་མེད། ཐ་
མ་ཡང་ཡི་གེ་དྲུག་པ་བགྲང་མི་ཤེས་པ་ག་ན་འོང་། ངེས་ཤེས་སྐྱེས་ནས་ཉམས་སུ་བླང་ན་ཚིག་གཅིག་གིས་ཆོག །ཐོས་པ་ཆེ་བས་བསྒོམ་རྒྱུད་ལ་མ་སྐྱེ་བར་
མ་ངེས་གསུང་། འོ་ན་མཁས་པ་ཀུན་གྱི་ཞལ་ནས། ཚུར་ལྟ་བསྒོམ་ཁ་ན་ཡོད་ཡོད་འདྲ་བ་འོང་ཞིང་འདུག་པ་ལགས་ཞུས་པས། དེ་སྤྱིའི་རྣམ་པ་ཡིན། 
རྒྱུད་ལ་མྱོང་བས་གྲུབ་པ་ཡིན། མི་དབུལ་པོས་ཕྱུག་པོའི་ནོར་བགྲང་ཤེས་སྟེ། ལོངས་སྤྱོད་དུ་མི་གདའ། རྒྱུད་ལ་ཉམས་ལེན་ཡོད་ན་སྤྱོད་ལམ་འདི་འདྲ་བ་
མི་འོང་གསུང་། རྒྱུད་ལ་ཡོན་ཏན་ཡོད་ན་སྤྱོད་ལམ་ཅི་འདྲ་བ་གཅིག་མཆིས་ཞུས་པས། ༈ དམ་པའི་ཞལ་ནས། ལྟ་སྒོམ་རྒྱུད་ལ་སྐྱེས་ན་འཁྲུལ་པ་

༄༅། །གཞི་ཐོག་ཏུ་གྲོལ་ནས་འགྲོ་བ་ཡིན་ཏེ། ཁོ་ད་རུང་འཁྲུལ་ཕྱིར་འབྲང་། འཁྲུལ་པ་ཞིག་ན་བདག་འཛིན་རྩ་བྲལ་དུ་འགྲོ་
བ་ཡིན་ཏེ། ཁོ་ད་རུང་རང་གི་ཁ་འཛིན་མཐོང་། བདག་འཛིན་དང་བྲལ་ན་ཆོས་བརྒྱད་གྱང་ལོག་པ་ལྟར་འགྲོ་བ་ཡིན་ཏེ། ཁོ་ད་རུང་ཕྱེ་གཏོར་ལ་དགའ། 
སྒྲ་བྲག་ཆ་ལྟར་ཤེས་ནས་བཅོས་མ་མི་འོང་བ་ཡིན་ཏེ། ཁོ་ད་རུང་ཆེ་བཅོས་དང་མ་བྲལ་བར་འདུག་གསུང་། འོ་ན་པཎ་ཊི་ཏ་དེ་སྟང་རེ་ཞན་ཞུས་པས། 
སྟོང་ཞན་པ་དེ་མིན་ཀྱང་མང་གསུང་། དེ་ཕལ་པ་རྣམས་ཆོས་མི་ཤེས་པས་ལན་པ་ཡིན་ཏེ། པཎ་ཌི་ཏས་ཆོས་དེ་ནི་ཤེས་བྱེད་དུ་བཤའ། ལམ་ཉམས་
སུ་བླང་དུ་ཡོད་པ་ལ་མི་ཕྱེད་པ་སྟང་རེ་ཞན་པ་ལགས་མོད་ཞུས་པས། ཀུན་དགའ། དེའི་རིགས་ལ་ཟད་པ་མེད། ཆོས་ཚེ་ཕྱི་མར་མ་འཚལ། ཚེ་འདི་ལ་
རང་སྐྱིད་པར་ཤེས་ཏེ་བྱེད་མི་ནུས། འཆི་བ་ཆེད་དུ་བསྒོམ་མི་འཚལ། འཆི་ངེས་པ་ཀུན་ལ་ཆ་ཡོད་དེ་མི་ཚོར་ངན་སོང་གི་སྡུག་བསྔལ་ལ་རྒྱུས་མེད་པ་

ཡིན། དངོས་སུ་མཐོང་བཞིན་དུ་མི་འཇིགས། ཁྱིམ་ཐབས་ཀྱི་མཐའ་སྡུག་བསྔལ་གྱི་རྒྱུ་ཡིན་པ་ཀུན་གྱིས་གོ་སྟེ། རང་གཅིག་པུར་སྡོད་མ་ནུས། 
ཡོ་བྱད་བསགས་ནས་ལུས་པར་ཅེ་རེ་མཐོང་ཡང་སེར་སྣའི་མདུད་པ་མི་ཁྲོལ། ཉེ་དུ་ཚ་ཕྱུག་སྐྱོང་བ་ལ་མགུ་པ་མི་འོང་སྟེ་ཞེན་པ་མཐོང་། ཆོས་
གཏིང་ནས་མི་བྱ་སྙམ་པ་འོང་ཁྲིམ་ག་ལ་ཡོད་སྟེ། མི་ཚེ་ཅ་མ་ལི་ལ་ཟད། ཐམས་ཅད་དེ་ཀ་འདྲ་བ་ཞེ་འཚེར་ལ་སོང་བ་ཡིན་གསུང་། ཀུན་དགའ་
དམ་པ་ཤིན་ཏུ་མང་། མིག་ཅེ་རེ་ལྟ་བའི་ལོང་བར་འདུག་པར་ཞུས་པས། ༈ དམ་པའི་ཞལ་ནས། ཐམས་ཅད་ལོང་བ་ཡིན། འོ་ཅག་རང་མ་ལོང་
བར་དང་པོ་བལྟ་བར་བྱ། བལྟས་ན་མཐོང་བར་འགྱུར། མཐོང་ནས་ཤེས་པར་བྱ། ཤེས་ནས་ཉམས་སུ་བླང་བར་བྱ། ཉམས་སུ་བླང་ནས་མཐར་
ཕྱིན་པར་བྱ་གསུང་། དམ་པ་ལགས། །ཁར་རྩང་དགེ་སློང་གཅིག་ན་རེ། རྨིང་རྡོ་མ་བཏིང་བར་རྩེ་བསྟོད་རིང་། འོག་ཁང་མེད་པར་སྟེང་ཁང་རིང་། ཐེག་

༄༅། །པ་འོག་མའི་གྲུབ་མཐའི་སྐད་གཅིག་ཀྱང་མ་ཆགས་ཤིང་། སྡོམ་པ་སྣ་གཅིག་ཀྱང་མི་བསྲུང་བར་གསང་སྔགས་ངེས་དོན་གྱི་ངོ་སྤྲོད་བྱེད་པར་གདའ་སྟེ། འོང་བར་དཀའ་
མོར་མཆིས་ཟེར། དེས་བློ་མ་བདེ་བ་གཅིག་བྱུང་ཞུས་པས། ༈ དམ་པའི་ཞལ་ནས། ཁོས་ཟེར་ན་རྒྱ་མཚོའི་ནོར་བུ་ཡང་ལེན་རུང་། ཉེས་ཟེར་ན་ཕ་ཞིང་གིས་སོ་ནམ་ཡང་
ཤོལ་སྐད་བ་དེ་རེ་བདེན་ན། ཁྱོད་དེ་ལྟ་བུའི་བློ་འཕྲོག་དུ་མི་ནུས་གཤའ་བ་ལ། ཁྲོན་པའི་སྦལ་པས་ཕྱིའི་རྒྱ་མཚོ་བློར་མི་ཚུད། དེ་ལ་ཕྱིའི་རྒྱ་མཚོ་རང་མཐོང་བ་གཅིག་དགོས་
པ་ཡིན། དགེ་སློང་དེ་ཡི་མས་འཛེག་གི་རིགས་ཡིན་པས་ཟབ་མོའི་དོན་བསྟན་ཀྱང་སྔང་སྐྲག་སྐྱེ། དེས་ན་སྟོན་པས་ཐེག་པ་དུ་མར་གསུང་པ་སྟེ། གདུལ་བྱའི་རིགས་པ་དང་
བསྟུན་པ་ཡིན། གདུལ་བྱ་ལ་དང་པོའི་རིམ་པ་མེད་ན་སྟོན་པས་ཆོས་གཅིག་གསུང་པས་ཆོག་སྟེ་གསུང་། འོ་ན་མས་འཛེག་དེ་སྔོན་དུ་འགྲོ་བ་མི་འཚལ་ལམ་ཞུས་པས། འདི་ཅི་ཟེར་ན། 
སྟེང་ཁང་དུ་ཕྱིན་ན་སྐས་ཀྱི་བྱ་བ་རྫོགས་པ་ཡིན་མོད། རྩིག་ཁར་བྱེད་པ་ལ་རྨིང་རྡོ་མེད་པར་མི་སྲིད། ད་རེས་ཀྱི་མི་ལུས་འདི་གཅིག་པོ་ནས་ལམ་སྣ་བཙུག་པ་མིན། བསགས་

སྦྱངས་དུ་མ་སྔོན་དུ་སོང་ཟིན་པ་ཡིན། ལར་གང་ཟག་དབང་པོ་རབ་ཐོད་རྒལ་དུ་འགྲོ་བ་ཡང་ཡོད། འཁྱག་པ་མཐོང་བ་ལ་ཆུ་ཡོད་པ་ལས་འོས་ཅི་ཡོད། སྐོམ་པོ་ལ་འཁྱག་
པ་མི་འོང་། དེས་དོན་རྒྱུད་ལ་སྐྱེས་པས། བ་སྔོན་དུ་སོང་བར་ངེས། མ་སྤྱད་པར་སྟོབས་ཆེན་པོ་ཀྱང་ལ་ཡང་མི་འོང་གསུང་། འོ་ན་ཉན་ཐོས་ཀྱི་ཚུལ་ཁྲིམས་སྣ་གཅིག་
བརྟེན་མ་འཚལ་ལམ། ཞུས་པས། བརྟེན་ན་ཡང་བཟང་ཐར་བའི་སྐས་ཡིན་གསུང་། ལར་མེད་པ་མང་བའི་ནང་དུ་ཆུང་ངུ་ཉུང་ངུ་འདུ་བ་ཡིན། སྔགས་ཀྱི་དམ་ཚིག་གཙང་
མར་བསྲུང་ན་འོག་མའི་སླབ་བྱ་མ་བསྲུང་ཡང་དེར་འདུས་པ་ཡིན། སྡོམ་པ་གསུམ་ལ་རྫས་ཐ་དད་མེད། ཐ་དད་དུ་བསྲུང་བ་ཡང་ཡོད་དེ་ཡོན་ཏན་
ཡང་ལྡན་ཡིན་གསུང་། ༈ དམ་པའི་ཞལ་ནས། ད་བོད་ཀྱི་ཆོས་པ་འདི་དང་མི་མཐུན་པ་གཅིག་བྱུང་གསུང་། དེ་ཅི་ལྟར་ལགས་ཞུས་པས། འབྲས་བུ་འདས་པ་
འདོད་པ་ལ། གོ་ཆ་འཇིག་རྟེན་པ་དང་བྲལ་དགོས་པ་ཡིན་ཏེ། ཁོ་ཆོས་བརྒྱད་ལ་དགའ། མི་མཐུན་པ་ལམ་དུ་སློང་བ་སྔགས་ཀྱི་ཐབས་ཁྱད་པར་ཅན་ཡིན་ཏེ། 

༄༅། །པ་འོག་མའི་གྲུབ་མཐའི་སྐད་གཅིག་ཀྱང་མ་ཆགས་ཤིང་། སྡོམ་པ་སྣ་གཅིག་ཀྱང་མི་བསྲུང་བར་གསང་སྔགས་ངེས་དོན་གྱི་ངོ་སྤྲོད་
བྱེད་པར་གདའ་སྟེ། འོང་བར་དཀའ་མོར་མཆིས་ཟེར། དེས་བློ་མ་བདེ་བ་གཅིག་བྱུང་ཞུས་པས། ༈ དམ་པའི་ཞལ་ནས། ཁེ་ཟེར་ན་རྒྱ་མཚོའི་ནོར་བུ་ཡང་
ལེན་རུང་། ཉེས་ཟེར་ན་ཕ་ཞིང་གིས་སོ་ནམ་ཡང་ཤོལ་སྐད་པ་དེ་རེ་བདེན་ན། ཁྱོད་དེ་ལྟ་བུའི་བློ་འཕྲོག་དུ་མི་ནུས་གཤའ་བ་ལ། ཁྲོན་པའི་སྦལ་པས་ཕྱིའི་
རྒྱ་མཚོ་བློར་མི་ཚུད། དེ་ལ་ཕྱིའི་རྒྱ་མཚོ་རང་མཐོང་བ་གཅིག་དགོས་པ་ཡིན། དགེ་སློང་དེ་མས་འཛེག་གི་རིགས་ཡིན་པས་ཟབ་མོའི་དོན་བསྟན་ཀྱང་སྔང་
སྐྲག་སྐྱེ། དེས་ན་སྟོན་པས་ཐེག་པ་དུ་མར་གསུང་པ་སྟེ། གདུལ་བྱའི་རིགས་པ་དང་བསྟུན་པ་ཡིན། གདུལ་བྱ་ལ་དབང་པོའི་རིམ་པ་མེད་ན་སྟོན་པས་ཆོས་
གཅིག་གསུང་པས་ཆོག་སྟེ་གསུང་། འོ་ན་མེས་འཛེག་དེ་སྟོན་དུ་འགྲོ་བ་མི་འཚལ་ལམ་ཞུས་པས། འདི་ཅི་ཟེར་ན། སྟེང་ཁང་དུ་ཕྱིན་ན་སྐས་ཀྱི་བྱ་

བ་རྫོགས་པ་ཡིན་མོད། རྩིག་ཁར་བྱེད་པ་ལ་རྨིང་རྡོ་མེད་པར་མི་སྲིད། ད་རེས་ཀྱི་མི་ལུས་འདི་གཅིག་པོ་ནས་ལམ་སྣ་བཙུག་པ་མིན། བསགས་
སྦྱངས་དུ་མ་སྔོན་དུ་སོང་ཟིན་པ་ཡིན། ལར་གང་ཟག་དབང་པོ་རབ་ཐོད་རྒལ་དུ་འགྲོ་བ་ཡང་ཡོད། འཁྱག་པ་མཐོང་བ་ལ་ཆུ་ཡོད་པ་ལས་འོས་ཅི་
ཡོད། སྐོམ་པོ་ལ་འཁྱག་པ་མི་འོང་། དེས་དོན་རྒྱུད་ལ་སྐྱེས་བ་སྔོན་དུ་ཆུང་ངུ་ཉུང་ངུ་འདུ་བ་ཡིན། སྔགས་ཀྱི་དམ་ཚིག་གཙང་མར་བསྲུང་ན་
འོག་མའི་སླབ་བྱ་མ་བསྲུང་ཡང་དེར་འདུས་པ་ཡིན། སྡམ་པ་གསུམ་ལ་རྫས་ཐ་དད་མེད། ཐ་དད་དུ་བསྲུང་བ་ཡང་ཡོད་དེ་ཡོན་ཏན་ཡང་ལྡན་གསུང་། 
༈ དམ་པའི་ཞལ་ནས། ད་བོད་ཀྱི་ཆོས་པ་འདི་དང་མི་མཐུན་པ་གཅིག་བྱུང་གསུང་། དེ་ཅི་ལྟར་ལགས་ཞུས་པས། འབྲས་བུ་འདས་པ་འདོད་པ་
ལ༑ གོ་ཆ་འཇིག་རྟེན་པ་དང་བྲལ་དགོས་པ་ཡིན་ཏེ། ཁོ་ཆོས་བརྒྱད་ལ་དགའ། མིན་ཐུན་པ་ལམ་དུ་སློང་བ་སྔགས་ཀྱི་ཐབས་ཁྱད་པར་ཅན་ཡིན་ཏེ། 

༄༅། །ཁོས་ཉོན་མོངས་པ་གཉེན་པོས་སྤང་། འགལ་རྐྱེན་ལམ་དུ་འཆར་བ་རྣལ་འབྱོར་པའི་ལམ་ཡིན་ཏེ། ཁོ་ཡུལ་ངན་ལ་བྱོལ། 
ཞེ་འདོད་སྡུག་བསྔལ་གྱི་རྩ་བ་ཡིན་ཏེ། ཁོ་ཆོས་མི་བསྒྲུབ་པ་བསོད་ནམས་བསྒྲུབ། ཉམས་ཀྱི་གདམ་ངག་གླེན་ཚིག་ལ་འོང་བ་མིན་ཏེ། ཁོས་ཡིག་ནག་
གིས་སྣོད་འགེངས་ཐོས་པས་དགོས་པས་ཞི་དུལ་ཡིན་ཏེ། ཁོང་གིས་ཆོས་ང་རྒྱལ་གྱི་སྨོན་པར་སོང་། འབྲས་བུ་སངས་རྒྱས་མི་འདོད་པར་ཚེ་འདིའི་སྙན་
གྲགས་འདོད་པ་ལ་གདའ། ཆོས་ཀྱི་དགོས་པ་ནོར་བ་ཡིན་གསུང་། འདིའི་སྐབས་ལ་དམ་པས་རྨི་ལམ་གྱི་ལོ་རྒྱུས་གསུང་། དམ་པ་ལགས། མ་ཇོ་
ཨོ་རྒྱན་སྐྱིད་ན་རེ། ཅི་ལྟར་བྱས་ཀྱང་སྒོམ་སྐྱེར་མ་བཏུབ་པས་ལས་འཕྲོ་མེད་པ་གཅིག་ཡིན་ནམ་ཟེར། མོ་ལ་ལས་འཕྲོ་མེད་པ་ཅི་ལགས་ཞུས་པས། 
དམ་པའི་ཞལ་ནས། བསྒོམ་གྱི་ལས་འཕྲོ་མེད་པའི་མིག་ན་འོང་། ཡེ་གདོད་མ་ནས་གཉུག་མའི་ཡེ་ཤེས་དང་བྲལ་མ་མྱོང་བ་ཡིན། ལྷན་ཅིག་སྐྱེས་

པའི་ཡེ་ཤེས་ཟེར་བ་དེ་མ་གོའམ་གསུང་། འོ་ན་སེམས་ཅན་ཀུན་ལ་སྒོམ་རང་རྡོལ་དུ་འོང་དུ་གཤའ་བ་ལ་ཞུས་པས། སེམས་ཅན་རྣམས་ལ་
བསྒོམ་བྲལ་མ་མྱོང་བར་ཡོད་དེ་ངོས་མ་ཟིན་པ་གསུང་། དེ་ངོས་ཟིན་པ་ལ་ཅི་དགོས་ཞུས་པས། དེ་ལ་བླ་མའི་ངོ་སྤྲོད་ཟེར་བ་གཅིག་དགོས་པ་ལགས་
གསུང་། འོ་ན་མོ་ལ་ངོ་སྤྲོད་མ་བྱས་པ་ལགས་སམ་ཞུས་པས། ངོ་སྤྲོད་བྱས་སྟེ་མོའི་བསྒོམ་འདྲེས་ཁྱེར་བ་ཡིན་གསུང་། འདྲེ་ཅི་འདྲ་ཅིག་
གིས་ཁྱེར་ཞུས་པས། མཉམ་བཞག་རྟོག་པའི་འདྲེས་ཁྱེར་བས་རྩ་བ་མ་ཟིན། རྗེས་ཐོབ་གཉེན་པོའི་འདྲེས་ཁྱེར་བས་བློ་དང་མ་བྲལ། འདྲེ་འདི་
གཉིས་བསྒོམ་ཆེན་ཕལ་ལ་གནོད་པ་ཡིན་གསུང་། མཉམ་བཞག་བྱ་བ་ཅི་ཙམ་ལགས་ཞུས་པས། ༈ དམ་པའི་ཞལ་ནས། མཉམ་བཞག་ལ་
མཚན་བཅས་མཚན་མེད་གཉིས་ལས་མི་འདའ། མཚན་བཅས་ནི་ཀ་ར་ན་ཡུལ་ལ་བཅིང་པས། རྟོག་པའི་འགྱུ་བ་ཆད་པ་ཡིན། མཚན་མེད་

༄༅། །ནི་ཀ་ར་ན་རྟེན་མེད་ན་བཅིངས་པས་རྟོག་པ་རང་མལ་དུ་ཚུད་པ་ཡིན། ལར་རྟོག་པའི་འགྱུ་བ་ཆད་ནས་མི་རྟོག་པར་ཁྲོལ་གྱིས་སོང་
ཙུ་ན་མཉམ་བཞག་ཟེར་བ་ཡིན་གསུང་། རྗེས་ཐོབ་བྱ་བ་ནི་ཅི་ཙམ་གཅིག་ལ་ཟེར་བ་ཡིན་ཞུས་པས། ༈ དམ་པའི་ཞལ་ནས། གཉེན་པོ་ཞིག་པའི་
ཡུལ་དུ་རང་བྱུང་གི་ཉམས་བློ་བྲལ་དུ་འཆར་བ་ཡིན་གསུང་། དྲན་པས་བཟུང་བ་དེ་གཉེན་པོ་མ་ལགས་སམ་ཞུས་པས། གཉེན་པ་ནི་ནན་གྱིས་གཅུན་པ་ཡིན་
ལ༑ དྲན་པ་ནི་མ་ཡེང་བ་ཙམ་གྱི་བྱ་ར་ཡིན་གསུང་། འོ་ན་དྲན་པ་སེམས་ཀྱི་བློ་ཡིན་སྐད་པ་དེ་ཅི་ཚུག་ལགས་ཞུས་པས། ༈ དམ་པའི་ཞལ་ནས། 
དྲན་པ་སེམས་ཀྱི་བློ་དང་མ་བྲལ་བས་བསྒོམ་བསྒོམ་པ་བྱ་རྒྱུ་ཅན་དེ་ལ་ཟེར་བ་མ་ཡིན་སྟེ། འདུ་ཤེས་ཚུལ་རོལ་ཡིན་ཞེས་འདྲེན་པས་ཡོངས་སུ་བསྒྲགས། ཅེས་གསུངས་
སོ༑ །རྗེས་ཀྱི་ཤེས་པ་བློ་བྲལ་ལ་མྱོང་བའི་བློ་མེད་པས། དྲན་པ་བློར་མི་འགྲོ་སྟེ། འདུ་ཤེས་རྣམ་པར་བཤིག་ནས་སྤོང་བ་ཕ་རོལ་འགྲོ་གསུང་པས། གང་དག་

འདུ་ཤེས་བྲལ་བ་དེ་ནི་རྗེས་ཐོབ་བོ། །བློ་བྲལ་ལ་དྲན་པས་བཟུང་ནས་བསྒོམ་པར་བྱེད་པ་ལ་སྒོམ་ཟེར་བ་ཡིན། འོ་ན་བློ་བྲལ་དེ་ལ་དྲན་རིག་ཡེ་མི་འོང་
ངམ་ཞུས་པས། དྲན་པ་ཐམས་ཅད་རང་རང་གི་དངོས་པོ་སྟོང་པས་དྲན་མེད་ལས་གྲོལ་བ་ཡིན་བློ་བྲལ་བྱ་བ་བེམ་པོ་ལ་ཟེར་བ་མིན་གསུང་། དྲན་པས་
བཟུང་མི་དགོས་པའི་དུས་ནམ་མཆིས་ཞུས་པས། ༈ དམ་པའི་ཞལ་ནས། དབང་པོ་རབ་གདམ་ངག་བཏབ་པ་ཙམ་གྱིས་འཁྲུལ་པ་རང་ཞི་ལ་འགྲོ་བ་
ཡོད། དབང་པོ་འབྲིང་གོམས་པ་ཀློང་དུ་གྱུར་ནས་མཉམ་རྗེས་ཀྱི་འཛིན་པ་དག་སྟེ་དྲན་པའི་སྤུ་རིས་ལས་གྲོལ་བ་ཡང་ཡོད། ལར་ཅི་སྲིད་དུ་འཛིན་
པ་མ་ཟད་བར་དུ་ལམ་གྱི་རྣལ་འབྱོར་ཡིན། དྲན་པའི་སྤུ་རིས་དང་བྲལ་ནས་གཉུག་མ་དོན་གྱི་ལྷན་ཅིག་སྐྱེས་པའི་ཡེ་ཤེས་དང་འདུ་འབྲལ་མེད་པར་
གནས་པ་འབྲས་བུའི་རྣལ་འབྱོར། གཉུག་མ་དེ་རང་ལ་གནས་ཀྱང་ངོས་མ་ཟིན་པར་བྱེད་པ་ནི་རྒྱུའི་རྣལ་འབྱོར་གསུང་། དམ་པ་ལགས། དྲན་པའི་བྱ་

༄༅། །ར་བ་ཞིག་ན་ས་ལམ་ཅི་ཙམ་སོང་ལགས་ཞུས་པས། དེ་སྔགས་ཀྱི་དབང་དུ་བྱས་ན་ཟུང་འཇུག་ཆེན་པོ་ཡིན། ཟུང་འཇུག་ལ་འགྲོ་ས་
གཉིས་ཡོད་པ་ལ། མཉམ་རྗེས་འདྲེས་ནས་དྲན་པའི་བྱ་རས་གོམས་པར་བྱེད་པ་ནི་སློབ་པའི་ཟུང་འཇུག །གོམས་པ་ཀློང་དུ་གྱུར་ནས་དྲན་པའི་བྱ་ར་དང་བྲལ་ཙམ་
ན་མི་སློབ་པའི་ཟུང་འཇུག་ཡིན། ཕ་རོལ་དུ་ཕྱིན་པའི་དབང་དུ་བྱས་ན། རྗེས་ཀྱི་ཤེས་པ་བློ་བྲལ་རྒྱུད་ལ་ཤར་ནས་སེམས་ཀྱི་ངོ་བོ་མཐོང་བ་དེ་ས་དང་པོའི་རྟོགས་པ། 
དེ་ལ་གོམས་པས་མངོན་དུ་གྱུར་ནས་དབྱིངས་དང་རིག་པ་གཉིས་མེད་དུ་གྱུར་ཏེ། དྲན་པའི་སྤུ་རིས་ལས་གྲོལ་བ་ནི་ས་བཅུ་པའི་རྟོགས་པ་ཡིན་ཏེ། འདིར་ས་ལམ་
ཆེད་དུ་མི་བསྒྲད། རིང་ལམ་འཁོར་བཅས་བསྡུས་པས། ས་ལམ་གཅིག་རྫོགས་ལ་གཏོང་བ་ཡིན་གསུང་། ༈ དམ་པ་ལགས། །མ་ཇོ་ཞྭ་ཆུང་མ་འདི་ལ་དང་པོ་
སྒོམ་སྐྱེད་མ་བཏུབ་སྐྱེས་ནས་ཀྱང་སྒོམ་སྐྱོན་མང་དུ་བྱུང་སྐད་པ་དེ་ཙུག་ཅི་ལགས་ཞུས་པས། ༈ དམ་པའི་ཞལ་ནས། མོ་དང་པོ་སྒོམ་སྐྱེད་མ་བཏུབ་པ་དེ་བླ་མ་ལ་

མོས་གུས་ཆུང་བས་ལེན། དེ་ནས་སྒོམ་སྐྱོན་མང་དུ་བྱུང་བ་དེ། གདམ་པ་ཆུང་ལ་སྙིང་རུས་ཆེ་བས་ལན་པ་ཡིན་གསུང་། དམ་པ་ལགས། སྙིང་རུས་ཆེ་བ་ལ་
སྒོམ་སྐྱོན་འོང་བ་ལགས་སམ་ཞུས་པས། ༈ དམ་པའི་ཞལ་ནས། གདམས་པ་མེད་པར་སེམས་ནན་བཅིར་བྱེད་ནས་བསྒོམ་པས་རླུང་སེམས་གནས་ལོག་
ནས་སྒོམ་སྐྱོན་དུ་འགྲོ་བ་ཡིན་གསུང་། སྒོམ་སྐྱོན་ལ་རིགས་མི་འདྲ་བ་དུ་བདོག་ཞུས་པས། ༈ དམ་པའི་ཞལ་ནས། སྒོམ་སྐྱོན་ལ་རིགས་མི་འདྲ་བ་མང་
ཡང་གསུམ་དུ་འདུས་པ་ཡིན་ཏེ། དང་པོ་སེམས་མ་ཟིན་པའི་སྐྱོན། ཟིན་ཀྱང་གནས་སུ་མི་ཚུད་པའི་སྐྱོན། གནས་སུ་ཚུད་ཀྱང་ལམ་དུ་ཁྱེར་མ་ཤེས་
པའི་སྐྱོན་གསུམ་ཡིན་གསུང་། ༈ དམ་པ་ལགས། དེ་གསུམ་གནད་ཆེ་བར་གདའ་བས་ལེགས་པར་གཅིག་གསུང་བར་ཞུ་བྱས་པས། ༈ དམ་པའི་
ཞལ་ནས། འདི་གསུམ་གལ་ཆེ་བ་ཡིན། མགྲོན་པོས་ལམ་ངོ་མ་ཤེས་ན་དགྲས་ཁྱེར། རྣལ་འབྱོར་པས་བསྒོམ་སྐྱོན་ངོས་མ་ཟིན་ན་ཡོན་ཏན་མི་འབྱུང་། 

༄༅། །དེ་ལ་དང་པོ་སེམས་མི་ཟིན་པ་བྱིང་རྒོད་གཉིས་ཡིན། བྱིང་བ་ལ་བརྟེན་ནས་རྨུགས་པ་དང་འཐིབ་པ་གཉིས་འོང་། རྒོད་པ་ལ་
བརྟེན་ནས་འཐོར་བ་ཡན་པ་གཉིས་འབྱུང་སྟེ། དེ་གཉིས་ཀྱིས་ལས་དང་པོ་པའི་སེམས་གནས་སུ་ཚུད་དུ་མི་སྟེར་བ་ཡིན། གནས་སུ་ཚུད་ནས་འོང་
ཡང་ཡོད་དེ། སླར་བསལ་བར་སླ་བ་ཡིན། གཉིས་པ་སེམས་ཟིན་ན་ཡང་གནས་སུ་མི་ཚུད་པ་ནི་རླུང་སེམས་དབུ་མར་ཚུད་ན་མི་རྟོག་པ་འཆར་བ་ཡིན་
ལ༑ རླུང་སེམས་གནས་ལོག་པར་ཚུད་ནས་འཁྲུལ་སྣང་འཆར་བ་དང་། ན་ཚ་འོང་བ་ཡིན། གསུམ་པ་གནས་སུ་ཚུད་ཀྱང་ལམ་དུ་ཁྱེར་མ་ཤེས་ན་
འབྱམས་པ་དང་ཆགས་པ་གཉིས་ཡིན། འབྱམས་པ་ལ་བརྟེན་ནས་ཡེང་བ་དང་འཚོར་བར་འགྱུར། ཆགས་པ་ལ་བརྟེན་ནས་ཞེན་པ་དང་འཐས་པ་
དང་གཉིས་ཡིན་གསུང་། བྱིང་རྒོད་བྱ་བ་དེ་ཅི་ལྟར་མཆིས་ཞུས་པས། ༈ དམ་པའི་ཞལ་ནས། བྱིང་བ་བྱ་བ་གསལ་ཆ་མེད་པ་ཡིན། རྒོད་

པ་བྱ་བ་སེམས་གནས་སུ་མི་བཏུབ་པ་ཡིན། འདི་གཉིས་རྣལ་འབྱོར་པའི་འཕྲང་དམ་པོ་བྱ་བ་ཡིན། ལས་དང་པོ་པ་ལ་སྐྱོ་བ་བསྐྱེད་པའི་རྒྱུ་ཡིན། 
གདམ་པའི་གནད་ཀྱིས་ཟིན་ན་འཇིག་མི་འཚའ་བར་གདའ་ཡི་གསུང་། རླུང་སེམས་གནས་ལོག་པ་དེ་ཅི་ལ་ཟེར་བ་ལགས་ཞུས་པས། ༈ དམ་པའི་
ཞལ་ནས། གདམ་པའི་གནད་ཀྱིས་མ་ཟིན་པ་རྣམས་ཀྱིས་སེམས་ནན་བཙེར་གྱིས་བསྒོམ་པས་རླུང་སེམས་གནས་ལོག་པར་ཚུད་པ་ཡིན་ཏེ། སྤྱིར་
འགྲོ་བ་སྣ་ཚོགས་སུ་སྐྱེ་བར་བྱེད་པའི་རྒྱུ། རྩ་ནང་གི་ཐིག་ལེ་ཡིག་གེའི་རྣམ་པར་གནས་པ་ལ་དེར་རླུང་སེམས་འདུས་པས་འགྲོ་བ་དེ་དང་དེའི་འཁྲུལ་སྣང་
དུ་འཆར། ལུས་ལ་འདུ་བའི་ནད་བསྐྱེད་པར་བྱེད་པའི་རྩའི་སྒོ་དུ་མར་གནས་པ་ལ། དེར་རླུང་སེམས་འདུས་པས་ནང་སྣ་ཚོགས་བསྐྱེད་པར་བྱེད་པ་
ཡིན་གསུང་། སེམས་གནས་སུ་ཆུད་ནས་སྐྱོན་འོང་བ་ཅི་ཙུག་ལགས་ཞུས་པས། ༈ དམ་པའི་ཞལ་ནས། གདམས་པའི་གནད་མེད་པ་རྣམས་ཀྱིས་

༄༅། །རིག་པའི་མདངས་སློང་བ་ལམ་དུ་ཁྱེར་མ་ཤེས་པས་ལན་པ་ཡིན་གསུང་། མར་འདོད་པའི་ཆེད་ངུ་བ་ཉེས་པས་ཞོ་ལ་ཆགས་པ་དང་
འདྲ་གསུང་། དེ་ཅི་ལྟར་མཆིས་ཞུས་པས། མཉམ་བཞག་ཉམས་ཀྱི་རོ་ལ་ཆགས་པ་ཡང་ཡོད་དེ། ཏིང་ངེ་འཛིན་བདེ་གསལ་གྱི་རོ་ལ་མངོན་པར་ཞེན་
ནས་འཇིག་མི་ཕོད་པ་འོང་བ་ཡིན། དེ་ནི་ཤེས་བྱའི་སྒྲིབ་པ་མ་ཡིན་ཏེ། དེས་སངས་རྒྱས་ཀྱི་ཐུགས་དགོངས་མཐོང་མི་སྟེར། དེས་ཉམས་ལ་སྐྱེད་མེད་པར་རང་
ཐོག་ཏུ་འཁོར་ནས་འགྲོ། རྗེས་ཤེས་བློ་བྲལ་གྱི་ཉམས་ལ་དྲན་པའི་རྩི་ཤོར་ན། ལུས་ངག་ཐ་མལ་དུ་ཤོར་ནས་འབྱམས་པ་འོང་། དེ་ལྟ་བུའི་རིགས་དེ་ལ་ངོ་
བོ་ཉིད་ལ་འཕོ་འགྱུར་མེད་པ་སྙམས་བྱེད་ཀྱང་རང་བཞིན་གྱིས་གསལ་མ་ཐེབ་པས་ཡུལ་གྱི་འཁྲུལ་པ་མ་ཆོད། དེས་ས་ལམ་མི་འབྱོང་བས་འགྱང་བ་ཡིན་
གསུང་། འོ་ན་དྲན་པའི་བྱ་བ་ཞིག་ན་བཟང་གསུང་པ་ཅི་ཙུག་ལགས་ཞུས་པས། ༈ དམ་པའི་ཞལ་ནས། དྲན་པའི་བྱ་ར་ཞིག་པ་གོམས་པ་ཀློང་དུ་

གྱུར་པ་ལ་ཟེར་བ་ཡིན་གསུང་། དམ་པ་ལགས། ཏིང་ངེ་འཛིན་གྱི་སྐྱོན་འདི་རྣམས་ཅི་ལྟར་སེལ་ཞུས་པས། ༈ དམ་པའི་ཞལ་ནས། བྱིང་རྒོད་ཀྱི་
སྐྱོན་སེལ་བ་དེ་ཇོ་བོ་ཀུན་ན་རེ། བྱིང་ན་གསལ་གདབ། རྒོད་ན་གནས་སུ་བསྔུ་ཟེར་སྟེ། གདམས་པའི་གནད་མེད་པས་ལན། འོ་སྐོལ་ལྟ་
སྟང་གི་སྤྱོད་པས་འཁྲུལ་པ་ཡུལ་ཐོག་ཏུ་བཅད་ནས་ཀ་ར་ཡུལ་ལ་བཅིང་པས། བྱིང་རྒོད་ཀྱིས་གླག་མི་རྙེད། རླུང་སེམས་གནས་ལོག་པ་ལ་ཞ་
ལོ་ཙ་ཁོང་གཉེན་པོ་ངོ་རྒོལ་གྱི་དམིགས་པས་སེལ་སྟེ། འོ་སྐོལ་གནས་པ་དུམ་བུར་གཏུབ་ནས་ཉམས་བྱ་འཕུར་དུ་ཁྱེར་བས་རླུང་སེམས་ཆད་
ནས་ཐོན་སྟེ། རིག་པ་གཅེར་བུར་བྱུང་བས་རླུང་སྐྱོན་མི་འོང་། རྗེས་གཉེན་པོ་དང་བྲལ་བའམ། བློ་བྲལ་གྱི་ཉམས་ལ་དྲན་པའི་རྩི་མ་ཤོར་བས་
ཉམས་ལ་འབྱམས་དོན་མེད། བདེ་གསལ་ཉམས་ཀྱི་རྣལ་འབྱོར་ངོས་ཟིན་ནས། ཏིང་ངེ་འཛིན་གྱི་རོ་ལ་མ་ཆགས་སྟེ། བཟང་པོའི་འཕྲོ་ལ་བཤིག་

༄༅། །པས་ལམ་ལ་འཁོར་དོགས་མེད་གསུང་། ༈ དམ་པ་ལགས། ཆོས་པ་བཟང་དུ་རེ་བ་མང་དུ་འཚོགས་ནས་ལྟ་བ་མཐོ་དམན་
གྱི་རིགས་མི་འདྲ་བ་མང་པོ་གླེང་ཞིང་གདའ་སྟེ། ངའི་སེམས་མི་བདེ་བ་གཅིག་བྱུང་ཞུས་པས། ༈ དམ་པའི་ཞལ་ནས། གྲུབ་མཐའ་མཁན་
ལྟ་བ་གཟུགས་བརྙན་དུ་སོང་བ་རྣམས་ལ་འོང་བ་ཡིན་གསུང་། འོ་ཅག་གྲུབ་མཐའ་ཞིག་པས་ལྟ་བ་སྟོང་། འོ་ཅག་ལ་ད་མཐོ་དམན་གྱི་རྩིས་
གདབ་མེད་པ་ཡིན་གསུང་། དམ་པ་ལགས། ལྟ་བ་རྟོགས་པའི་ཚད་ནི་ཅི་ཙམ་ལགས་ཞུས་པས། ༈ དམ་པའི་ཞལ་ནས། རྟོག་པ་གཤའ་
མ་གཅིག་ཤར་ན་འཁོར་བར་འཁྱམས་མ་མྱོང་བ་གཅིག་ཡོང་སྟེ། དེས་ཆོས་བྱེད་མི་ཤེས་བྱ་དོན་ཀྱང་མེད། བྱ་རྒྱུ་ཡང་མི་རྙེད། བོད་གོ་བ་སྐྱས་པ་
སྐྱེས་པ་ལ་རྟོགས་པ་ཤར་བ་སྐད་ཟེར་བར་གདའ་སྟེ་འཁྲུལ་པའི་སྒྲོ་འདོགས་མ་ཆོད་པར་གདའ་གསུང་། གོ་བ་དང་རྟོགས་པའི་ཁྱད་པར་གང་ལགས་

ཞུས་པས། ༈ དམ་པའི་ཞལ་ནས། འདི་ལ་རིགས་མང་། གོ་བ་རྟོགས་པ་ཉམས་སུ་མྱོང་བ་མངོན་དུ་གྱུར་པ་བྱ་བ་དང་བཞི་ཡིན། གོ་བ་བྱ་བ་
དོན་སྤྱའི་མཚན་ཉིད་རྟོགས་པ་ལ་ཟེར་བ་ཡིན། ཉམས་སུ་མྱོང་བ་བྱ་བ་དེ་གོ་བ་དེ་རྒྱུད་ལ་སྐྱེས་པ་ལ་ཟེར་བ་ཡིན། མངོན་དུ་གྱུར་པ་བྱ་བ་དེ་བསྒོམ་
མཐར་ཕྱིན་པ་ལ་ཟེར་བ་ཡིན། རྟོགས་པ་བྱ་བ་དེ་གོམས་རུང་མ་གོམས་རུང་ཆོས་བདེན་མེད་དུ་ཞིག་པ་ལ་ཟེར་བ་ཡིན་གསུང་། དམ་པ་ལགས། ཉམས་
མྱོང་དང་རྟོགས་པ་གཉིས་གང་སྔ་བ་ལགས་ཞུས་པས། འདི་གཉིས་གང་ཟག་གི་རིགས་མི་འདྲ་བ་ཡིན། གང་ཟག་དབང་པོ་རབ་ལ་རྟོགས་པའི་སྟེང་ནས་
ཉམས་འཆར། འབྲིང་ལ་ཉམས་ཐོག་ནས་རྟོགས་པ་འཆར། ཆུ་དང་རླབས་ལྟ་བུ་ཡིན་གསུང་། འདི་གཉིས་ལ་འབྲེལ་བ་མཆིས་སམ་མ་མཆིས་ཞུས་
པས། ༈ དམ་པའི་ཞལ་ནས། རྟོགས་པ་མེད་པའི་ཉམས་རྐྱང་པ་ལ་ཞེན་པ་མང་། བསྒོམ་ཆེན་པ་ཕལ་ཆེར་འདིར་ལུས་པ་ཡིན། རྟོགས་པ་ལ་ཉམས་

༄༅། །ཀྱི་རྩལ་མི་འཆར་མི་སྲིད་པ་ཡིན་རྟོགས་པ་ནི་ཤེས་རབ་ཀྱི་ཕ་རོལ་དུ་ཕྱིན་པ་བྱ་བ་འཁོར་བ་གཞི་མེད་དུ་གྲོལ་བ་ཡིན་གསུང་། འོ་ན་དེ་གཉིས་ཅི་
ལྟར་ཉམས་སུ་ལེན་ཞུས་པས། རིམ་སྐྱེས་པས་ཉམས་གསལ་བདོ་བ་ལ་བཤིག་པས། སྤྲོས་བྲལ་ལྷན་ཅིག་སྐྱེས་པའི་དོན་གྱི་ངོ་བོ་མཐོང་བ་ཡིན། 
དེ་རྟོགས་པའི་ཆ་མཐུན་ཡིན། རྟོགས་པ་དེ་ལ་ཉམས་ཀྱིས་སྤར། ཉམས་ལ་རྟོགས་པའི་རྩིས་བཟུང་ནས་ལམ་དུ་ཁྱེར་བས་ཅི་ཞིག་ལྟར་ལ་གཉིས་སྣང་ལས་
གྲོལ་ནས་རྟོགས་པ་ཕྱིན་ཅི་མ་ལོག་པ་འཆར་བ་ཡིན། གང་ཟག་གཅིག་ཆར་པས་གཅིག་འཆར་དུ་རྟོགས་པ་རྟོགས་པའི་ཕྱོགས་མཐུན་ཡིན། དོན་གྱི་ངོ་བོ་
མཐོང་ན་དེ་ལ་ཉམས་ཀྱི་རྩལ་དུ་མ་འཆར་སྟེ། དུས་ཚོད་གཅིག་ལ་ཉམས་གཞི་ཐོག་ཏུ་གྲོལ་ནས་རྟོགས་པ་འགྱུར་མེད་དུ་གྲོལ་འགྲོ་བ་ཡིན་གསུང་། ༈ དམ་
པའི་ཞལ་ནས། བོད་ལ་གདམས་པ་ཁྱད་པར་ཅན་འདུག་སྟེ། ཉམས་སུ་ལེན་མ་ཤེས་པར་གདའ། གྲུབ་ཐོབ་ཉུང་བ་འགས་ལེན་པ་འདྲ་གསུང་། དེ་

གང་ལགས་ཞུས་པས། ༈ དམ་པའི་ཞལ་ནས། བོད་ལྟ་བ་འཕྲལ་ཚོང་བྱས་པས་རྟོགས་པའི་འཕེལ་བ་ཆད། སྒྲུབ་པ་ལྟོ་རུ་ཟོས་པས་ལམ་རྟགས་རྒྱབ་ཏུ་
བསྐྱུར། ཉམས་མྱོང་བྱུང་རྒྱལ་དུ་སྨྲས་པས་ནང་གིས་རྩི་ཤོར། ཉམས་ལེན་ཐུན་ཤས་སུ་བཏང་བས་ལམ་ལ་འབྱོངས་དུས་མེད། གསང་བ་མཆུ་
སྒོར་བཏོན་པས་མཁའ་འགྲོ་འཁོར་དུ་མི་བཏུབ། དམ་བཅའ་ཆང་དུ་མ་སྐྱོལ་བས་ཡི་དམ་ལྷའི་རྒྱབ་སྟོན་པར་གདའ་གསུང་། ༈ དམ་པ་ལགས། 
རྣམས་སེམས་ཅན་གྱི་དོན་ལ་དགོངས་པ་མ་ལགས་སམ་ཞུས་པས། ཀུན་དགའ་དེ་ནི་ཉམས་སུ་ལེན་མ་ཤེས་པ་ཁོ་ན་ཡིན། སྤྱིར་ཆོས་པ་ཙམ་གྱི་ལམ་
གསུམ་པོ་འདི་ལས་གདའ་མི་སྲིད་པ་ཡིན། དང་པོ་སློབ་དཔོན་ལ་ལྟོས་པ་ཉན་ཐོས་ཀྱི་དུས། སྒྲུབ་པ་ཉམས་སུ་ལེན་པ་རང་རྒྱལ་གྱི་དུས། 
བྱ་གཞན་དོན་བྱེད་པ་བྱང་ཆུབ་སེམས་དཔའི་དུས་དང་གསུམ་ལས་མི་འདའ་བ་ཡིན་ཏེ། བོད་ཉན་ཐོས་ཀྱི་དུས་སུ་མ་བསྒྲུབ་པར་གཞན་དོན་བྱེད། རང་རྒྱལ་

༄༅། །གྱི་དུས་སུ་སྒྲུབ་པ་ལྟོར་ཟ། བྱང་ཆུབ་སེམས་དཔའི་དུས་སུ་ཆོས་བརྒྱད་ཀྱིས་ཁྱེར་བ་ཡིན་གསུང་། ༈ དམ་པ་ལགས། 
ལམ་འོག་མ་གཉིས་ཀྱི་དུས་སུ་གཞན་དོན་མི་བྱེད་པ་ཅི་ཙུག་ལགས་ཞུས་པས། ༈ དམ་པའི་ཞལ་ནས། རང་མ་སྨིན་པར་གཞན་མི་སྨིན། སྨན་
གྱི་ལྗོན་ཤིང་མྱུ་གུའི་དུས་སུ་བཅད་པ་དང་འདྲ། སྐབས་འདིར་རང་གི་འཕེལ་བ་ཆད་གཞན་ལ་ཕན་ཐོགས་པ་མི་འོང་བས་གཟབ་འཚལ་གསུང་།
༈ དམ་པ་ལགས། འགའ་ཞིག་ཆོས་སྒོར་ཞུགས་མ་ཐག་ནས་སེམས་ཅན་ལ་ཕན་ཐོགས་པར་གདའ་ཞུས་པས། ༈ དམ་པའི་ཞལ་ནས། 
འདི་བདུད་ཀྱི་འཇུག་པ་དང་པོ་བྱ་བ་ཡིན་ཏེ། གང་ཟག་དེའི་རིགས་ཀྱིས་བསྒྲུབ་པ་མཐར་སྐྱོལ་བ་མི་སྲིད། ལམ་རྫོགས་པར་རྒྱུད་ལ་སྐྱེ་མི་སྲིད།
སེམས་ཅན་ལ་ཕན་ཐོགས་ཐོགས་འདྲ་ཡང་གནས་སྐབས་ཀྱི་ཕན་ཐོག་ཡིན། འཁོར་བ་ལས་སྒྲོལ་མི་ནུས། རང་ཆུ་ནང་ན་འདུག་ནས་གཞན་

སྐམ་ས་ལ་སྐྱོལ་ནུས་པ་ག་ན་འོང་གསུང་། ༈ དམ་པ་ལགས། བོད་ན་འདི་འདྲ་བའི་གསལ་ཀ་ཙམ་མེད་པ་འདྲ་ན་ཞུས་པས། དེ་བོད་བདེན་
པ་ཡིན་ལོ་ཙ་བ་ལོ་ཚིག་གེ་ན་ལ་སློབ་སློབ་ནས་བསྒྲུབ་པ་བྱེད་མ་ཁོས། ཁོ་ལ་བསྒྲུབ་བརྒྱུད་ཀྱི་གདམས་པའི་མཚངས་འོང་དོན་མེད། ངེད་
ཅག་རྒྱ་གར་ན་གྲུབ་ཐོབ་མིས་ངོ་མེ་ཤེས། བོད་ན་གྲུབ་པ་མ་ཐོབ་ཀྱང་ཐོབ་རྫུན་འདེབས། ཐོབ་ན་རྒྱལ་མཚན་གྱི་རྩེ་ལ་ཕྱར་བ་གདའ་སྟེ།རང་
འདོད་མ་ཟད་པ་ཡིན་གསུང་། ༈ དམ་པ་ལགས། ཉན་ཐོས་ཀྱི་དུས་སུ་ཉམས་ལེན་ཅི་ལྟར་བགྱི་ཞུས་པས། ༈ དམ་པའི་ཞལ་ནས། འདིའི་
དུས་སུ་བླ་མ་བསྟུན་ཡུན་རིང་བ་དང་། མོ་གུས་ཆེ་བ་དང་། ཐོས་བསམ་གྱིས་སྒྲོ་འདོགས་གཅོད་པ་གལ་ཆེ་བ་ཡིན་གསུང་། འོ་ཅག་གི་གདམས་
པ་འདི་ཡི་དམ་ལྷའི་བརྒྱུད་པ་ཕྱི་སྡེ་སྣོད་ལས་མ་གྲགས་པ། ནང་རྒྱུད་སྡེ་ལས་མ་གྲགས་པ། བློ་སྦྱོང་གི་གསང་ལམ་ཟབ་མོ་བླ་མའི་བསྒྲུབ་

༄༅། །པ་བྱ་བ་ཡིན། སྔགས་གཅིག་གིས་དོན་འགྲུབ་པ། ཚེ་གཅིག་གིས་སངས་རྒྱས་པ། རྫས་གཅིག་གིས་ལྷ་མཉེས་པ་བྱ་བ་
ཡིན་སྟེ། ངེས་ཤེས་དང་ཉམས་མྱོང་དང་བྱིན་རླབས་ལ་སོགས་པའི་ཡོན་ཏན། ཡུམ་བདག་མེད་མའི་ཡི་གེ་ཕྱི་མའི་དབང་བ་བརྟེན་ནས་སྐྱེ་བ་
ཡིན། རྩོལ་བ་ཆེན་འདི་རང་གི་དུས་སུ་ལམ་རྟགས་ཡང་འོང་བ་ཡིན་གསུང་། རང་རྒྱལ་གྱི་དུས་སུ་དཀའ་ཐུབ་ཅི་ལྟར་བགྱི་ཞུས་པས། དམ་པའི་
ཞལ་ནས། དམ་བཅའ་དྲག་པོའི་སྒོ་ནས་བསྒྲུབ་པ་པོ་ཟག་ལ་མི་བཏང་བ་གལ་ཆེ། ལྟ་སྟང་གི་སྦྱོར་བས་རིག་པ་བཙན་ཐབས་སུ་བཟུང་ནས་གཉུག་མ་དོན་
གྱི་ལྷན་ཅིག་སྐྱེས་པའི་ཡེ་ཤེས་གསར་དུ་འཇུག་ན། ལྷ་བསྒོམ་བསྙེན་སྒྲུབ་ཚད་དུ་བསྐྱལ་བས་ཉམས་རྟོགས་གླུམ་ལངས་བ་བཞིན་དུ་འོང་། རྒྱུའི་རྟགས།
ལམ་གྱི་རྟགས། འབྲས་བུའི་རྟགས་རྫོགས་པར་འོང་བ་ཡིན་ཏེ། བསྟན་པའི་སྒྲོན་མེ་མཁའ་ལ་ཉི་མ་ཤར་བ་ལྟ་བུར་འོང་བ་ཡིན། ཀུན་དགའ།ཁྱོད་ལ་

 མྱོང་བ་ཡོད་པས་སྨྲས་པ་ཡིན། དྲེད་པོ་ཆོས་རྒྱུས་ཅན་ལ་གདམས་པའི་གནས་མེད་པས། ཉམས་མྱོང་མི་སྨྲ་བ་ཡིན་གསུང་། ༈ དམ་པ་ལགས། 
བྱང་ཆུབ་སེམས་དཔའི་དུས་སུ་གཞན་དོན་ཅི་ལྟར་བགྱི་ཞུས་པས། ༈ དམ་པའི་ཞལ་ནས། །སྤྱིར་བྱང་ཆུབ་སེམས་དཔའ་ཆེ་ཆུང་གཉིས་ཡིན། བྱང་ཆུབ་
སེམས་དཔའ་ཆེན་པོ་ནི་ཡང་དག་པའི་མཐའ་མངོན་དུ་མི་བྱེད་སྟེ། རང་དོན་མཐར་ཕྱིན་ནས་ལུས་ངག་ཡིད་གསུམ་སེམས་ཅན་གྱི་དོན་དུ་བསྔོ་སྟེ། འཁོར་ 
བ་མ་སྟོང་གི་བར་དུ་སྡོད་པ་ཡིན། བྱང་ཆུབ་སེམས་པ་ཆུང་ངུ་ནི་ཡང་དག་པའི་མཐའ་མངོན་དུ་བྱས་སྟེ། རང་དོན་ཆོས་སྐུ་ཐོབ་ནས་སྨོན་ལམ་གྱི་སྟོབས་
ཀྱིས་གཞན་དོན་གཟུགས་སྐུ་གཉིས་ཀྱིས་ཕྱིན་པ་ཡིན་གསུང་། གཞན་དོན་བྱེད་པའི་དུས་ཅི་ཙམ་ལགས་ཞུས་པས། ༈ དམ་པའི་ཞལ་ནས། དཀའ་ཐུབ་
མཐར་ཕྱིན་རྗེས་ཐོབ་ལམ་དུ་ཁྱེར་སྟེ་རོ་སྙོམས་ཀྱི་སྤྱོད་པས་ཆགས་སྡང་སྐྱེ་བའི་ཡུལ་དང་བསྲེ། དེས་དགེ་སྦྱོར་ལ་གནོད་པ་མ་ཡིན། ལམ་འབྱོངས་པ་

༄༅། །བྱ་བ་ཡིན་པས། སྒོམ་བདག་པོ་ལ་གཏང་ནས་ཉམས་ལེན་ཐམས་ཅད་བཞག་པས་ཆོག་བ་ཡིན། དེ་ནས་སེམས་ཅན་
གི་དོན་ལ་ཅི་འགྱུར་བྱ། རོ་སྙོམས་ཚད་དུ་མ་བསྐྱལ་ན་བསྒོམ་བདག་པོ་ལ་གཏད་ཀྱང་དོན་མེད་པས་རང་རྒྱལ་གྱི་དཀའ་ཐུབ་ལ་འབད་དེ་ལམ་འཁྲུལ་པ་
བྱ་བ་ཡིན། རང་དོན་མཐར་ཕྱིན་ནས་གཞན་དོན་བྱེད་པ་ན། སྡེ་སྣོད་ལྟོ་ཚིལ་རིན་པོ་ཆེས་བཀང་བ་ལྟ་བུ་ཡིན། དུས་འདི་ནས་སེམས་ཅན་གྱི་དོན་
ལ་ཞུགས་དགོས་པ་ཡིན་ཏེ། ཀུན་དགའ་ཁྱོད་སེམས་ཅན་གྱི་དོན་འོང་ཡང་མི་བྱེད་པ་འདི་རྟེན་འབྲེལ་ཅུང་ཟད་འཆུག་པ་ཡིན་གསུང་། དམ་པ་ལགས་
དེང་རིར་ལམ་རྫོགས་པ་ཅི་ཙམ་བདོགས་ལགས་ཞུས། ལམ་རྫོགས་པ་ཤིན་ཏུ་ཉུང་གསུང་།ངེས་ཤེས་སྐྱེས་པ་ཐོ་རེ་ཙམ། བྱིན་རླབས་ཞུས་པ་ཐོ་རེ་ཙམ་ཡིན་གསུང་། ༈ དམ་པ་
ལགས། དབུས་མ་གེ་ན་གདམས་པ་བཏབ་པ་མང་དུ་ཡོད་སྐད་པ། བརྒྱུད་པ་ཟིན་པ་ཅི་ཙམ་ཡང་ལགས་ཞུས་པས། ༈ དམ་པའི་ཞལ་ནས། 

གང་ཟག་སྒོམ་ཐལ་སུ་སང་བ་མང་། བརྒྱུད་པ་ཟིན་པ་ཤིན་ཏུ་ཉུང་གསུང་། བརྒྱུད་པ་ཟིན་པ་མང་དུ་ཡོད་གཤའ་བ་ལ་ཞུས་པས། །ནོར་བུ་རིན་
པོ་ཆེ་ཚོགས་མ་བསགས་པ་རྣམས་ཀྱི་ནོར་མིན་གསུང་། ༈ དམ་པ་ལགས། བསྒྲུབ་བརྒྱུད་ཀྱི་གདམས་པ་འདི་སྔོན་ཆད་བོད་དུ་མ་གྲགས་པ་ལགས་
སམ་ཞུས་པས། ༈ དམ་པའི་ཞལ་ནས། ང་ལ་སྔོན་ཆད་མ་གྲགས་པའི་བརྒྱུད་པ་བཞི་ཡོང་ཡི་དམ་མཆོག་གི་བརྒྱུད་པ་ཡི་དམ་ལྷའི་གདམས་པ་
རྒྱལ་པོ་ལ་བཀའ་ལུང་ཐོབ་པ་ལྟ་བུ་ཡོད། །ཐུན་མོང་གི་བརྒྱུད་པ་རྣལ་འབྱོར་ཕོ་མོ་ལྔ་བཅུ་རྩ་བཞིའི་གདམས་པ་རྩི་མར་ལ་ཡང་ཞུན་བྱས་པ་ལྟ་བུ་
ཡོད། ངོ་མཚར་གྱི་བརྒྱུད་པ་བདག་ཉིད་ཆེན་པོ་སུམ་ཅུ་རྩ་དྲུག་གི་གདམས་པ་སྨན་པ་མཁས་པས་ནད་གཞི་ལུས་ཟུང་དུ་བསྒྱུར་བ་ལྟ་བུ་ཡོད། ཁྱད་
པར་གྱི་བརྒྱུད་པ་མཁའ་འགྲོའི་སྙིང་ཁྲག་ཐང་ལ་ཕོ་བ་ལྟ་བུའི་སྒོར་རིན་ཆེན་གསེར་གླིང་དུ་ཕྱིན་པ་ལྟ་བུ་ཡོད། དེ་ལྟར་བརྒྱུད་པའི་བཀའ་བབས་

༄༅། །བཞི་ལྷུང་བས་འཁོར་བ་ལས་མ་གྲོལ་བའི་ཐབས་མ་བྱུང་། འདི་རྣམས་ཕ་ནོར་བུ་ལ་ཕོག་པ་ལྟར་ཀུན་དགའ་ཁྱོད་ལ་གཏད་པ་
ཡིན་གསུང་། ༈ སེམས་ངོ་ཅི་བཞིན་པར་ངོ་སྤྲོད་པར་བྱེད་པ་ལ། གླིན་གཏམ་ཚིག་གཅིག་གི་ནང་དུ་ཡོད་གསུང་པས། སེམས་དོན་ཅི་བཞིན་པ་ངོ་
འཕྲོད་ན་ཡེ་ཐ་མལ་རང་རྒྱུད་དུ་འདུག་པ་འདྲ་བ་གཅིག་ཡིན་ཏེ། དྭགས་པོ་སྒོམ་ཚུལ་ལ་ཞང་རིན་པོ་ཆེའི་ཞུས་པ། བདག་གིས་སེམས་མ་བཅོས་པར་
བཞག་པའི་ཚེ།རིག་པ་འདི་རང་གསལ་དུ་ཕྱལ་ལེ་ཉམས་སུ་མྱོང་རྒྱུ་མེད་པར་བློ་དང་བྲལ་བར་སོང་། རེས་འགའ་ཅི་ལ་ཡང་མི་རྟོག་པར་ཕྱལ་གྱིས་
སོང་ནས་གནས་པའི་སྟེང་དུ་ཕྱལ་འགྲོ། རེས་འགའ་ཉམས་མྱོང་གི་རྩེ་དང་བྲལ་ནས་ཐ་མལ་དུ་འགྲོ། ད་རུང་དགག་སྒྲུབ་ལྟར་འདོད་པའི་བློ་ཅུང་ཟད་
མང་བར་གདའ་བས། གདམས་པ་ཟབ་མོ་ཞིག་ཞུ་ཞུས་པས། ༈ རྗེ་བསྒོམ་ཚུལ་བའི་ཞལ་ནས། དྲན་པས་ཟིན་པའི་རྣམ་རྟོག་ནི་ཡོན་ཏན། 

མ་ཟིན་པ་ལ་སྐྱོན་དུ་བལྟ་ན། དེ་ཡང་གཉིས་འཛིན་གྱི་སྒྱོན་། །རྟོག་མེད་དུ་འགྲུབ་བར་འདོད། ནམ་རྟོག་སྣང་བར་འདོད་ན་དེ་ཡང་གཉིས་འཛིན་གྱི་
སྐྱོན། སྟོང་ཉིད་སྒོམ་ཡང་བློ། ཡོད་པར་སྒོམ་ཡང་བློ། མེད་པར་སྒོམ་ཡང་བློ། སྒོམ་ཕལ་ཆེར་བློ་ལས་མ་འདས་གསུང་། རང་གིས་མི་རྟོག་
པའམ། སྟོང་ཉིད་ལ་སོགས་ཡོན་ཏན་གང་ཡང་མི་བསྒོམ། རྣམ་རྟོག་ལ་སོགས་པའི་སྐྱོན་གང་ཡང་མི་སྤངས་ལ་ཡིད་ལ་ཅི་ཡང་མི་བྱེད། མ་བཅོས་
པར་རང་ཁའི་ཤེས་པ་གཉིས་འཛིན་གྱི་བློ་ལས་རང་གྲོལ་བའི་ཕྱག་རྒྱ་ཆེན་པོ་ཡིན་གསུངས་སོ། །སེམས་ཉིད་ཁོ་རང་རྟོག་མེད་ལ་སོགས་པའི་ཡོན་ཏན་
གྲུབ་པར་འཆར་རུང་།སེམས་མི་འགྱུ་དགུ་འགྱུ། མི་དྲན་དགུ་དྲན། མི་ཐོས་དགུ་ཐོས།མི་མཐོང་དགུ་མཐོང་ཡང་དེ་རྣམས་ལ་དགག་བསྒྲུབ་
མ་བྱས་ན། རེ་དོགས་གཉིས་འཛིན་གྱི་རྟོགས་པ་དང་བྲལ་ནས་གཉིས་མེད་ཀྱི་ཡེ་ཤེས་འབའ་ཞིག་དུ་འཆར་བ་ཡིན་གསུང་སོ། །འོ་ན་ཡོད་པར་མི་

༄༅། །བསྒོམ། མེད་པར་ཡང་མི་སྒོམ། དེ་ཀ་ལྟར་འཇོག་པ་ལགས་སམ་ཞུས་པས། ཡོད་དང་མེད་པའི་ཚབ་ཚུབ་མང་པོ་
མ་བྱེད། སེམས་རང་ལུགས་སུ་ཅི་ལྟར་འདུག་པ་དེ་ལྟར་ཞོག་གསུང་། དེའི་ངང་ལ་མི་གནས་པ་དང་། རྣམ་རྟོག་བྱུང་བ་ཅི་ཙུག་བྱེད་ཞུས་པས། 
དེ་རང་གར་བྱུང་སར་བཞག་པས་ཆོག །ཁོ་རང་མེད་ནས་འགྲོ་བས་སྤངས་མི་དགོས་གསུང་། ༈ ཡང་རིན་པོ་ཆེའི་ཞལ་ནས། སྒོམ་ཆེན་པ་རྣམས་ཀྱིས་
རྣམ་རྟོག་མེད་པ་ཞིག་འདོད། རྣམ་པར་རྟོག་པ་འདི་དགག་དུ་མ་བཏུབ་པ་འོང་། སྒོམ་ཆེན་པ་རྣམས་འོ་བརྒྱལ་ཏེ་འོང་གསུང་ནས་ཞལ་
འཛུམ་པར་མཛད། འ་ན་ཡང་ཤད་ཅི་ཙུག་མང་བ་ལྟར་མེ་བཞིན་དུ། རྣམ་རྟོག་ཅི་ཙམ་མང་བ་ལྟར་གཉིས་མེད་ཀྱི་ཡེ་ཤེས་རྒྱས་པ་ཡིན། 
ཉོན་མོངས་པ་དུག་ལྔ་དང་རྣམ་རྟོག་དགག་མི་དགོས། དེ་ཀ་ལྟར་སྐྱེ་བཅུག་པས་ཆོག་གསུང་། དགག་བསྒྲུབ་མེད་པར་མ་བཅོས་པ་འདི། དུས་གསུམ་

སངས་རྒྱས་ཀྱི་ཐུགས་ཡེ་ཤེས་བླ་ན་མེད་པ་འདི་རང་ཡིན་ནོ། །རང་ཅག་གིས་སངས་རྒྱས་ངོ་མི་ཤེས་པ་ཡང་འདི་རང་ཡིན། སངས་རྒྱས་ལ་ཡང་འདི་
ལས་མེད་གསུང་། དཔེར་ན་ཚེས་གཅིག་གི་ཟླ་བ་དང་། ཉའི་ཟླ་བ་གཉིས་ངོ་བོ་ལ་ཁྱད་པར་མེད། དེ་བཞིན་དུ་རྣལ་
འབྱོར་བས་གཉིས་མེད་ཀྱི་ཡེ་ཤེས་དེ་རིང་རྟོགས་པ་དང་། སངས་རྒྱས་ཀྱི་ཡེ་ཤེས་གཉིས་གཉིས་མེད་ཙམ་དུ་ཁྱད་མེད། གཉིས་འཛིན་གྱི་རྣམ་པར་རྟོག་
པ་ནད་ཀྱིས་ཆོད་ཙམ་ན། སངས་རྒྱས་རང་ཡིན། ཡེ་ཤེས་རང་ཡིན། དེ་ཐོབ་པར་བྱེད་པ་ལ་འཇིག་རྟེན་གི་བྱ་བ་བོར་ནས། གཅིག་པུར་རི་ཁྲོད་དུ་བསྡད་
ན་གཉིས་མེད་ཀྱི་ཡེ་ཤེས་རང་ཤུགས་ཀྱིས་གོམས་ནས། རིང་པོར་མི་ཐོག་པར་མཆོག་གི་དངོས་གྲུབ་ཐོབ་པ་ཡིན་གསུང་། བསྐལ་པ་གྲངས་མེད་གསུམ་དུ་
ཚོགས་བསགས་ནས་སངས་རྒྱས་པར་འདོད་པ་ཕ་རོལ་དུ་ཕྱིན་པའི་ལུགས་དང་ལམ་ཡིན་ཏེ། བློ་དབང་པོ་དམན་པ་དང་འབྲིང་པོ་ལ་དགོངས་པ་ཡིན། གསང་

༄༅། །སྔགས་པ་ཐབས་ཆེ་བས་འདི་དང་ཕྱི་མ་བར་དོ་གང་རུང་གཅིག་ལ་སངས་རྒྱས་པ་དབང་པོ་རབ་ལས་དང་སྐལ་བར་ལྡན་པའི་དབང་དུ་བྱས་པ་
ཡིན་གསུང་། རྟོག་པ་དང་མི་རྟོག་པ་ལ་སོགས་པ་དགག་བསྒྲུབ་མི་བྱེད་པར་རིག་པ་ས་ལེ་ཧྲིག་གེ་འཇོག་པ་ལགས་སམ་ཞུས་པས། གཞན་ཀུན་མི་རྟོག་པ་
དུ་མ་གཅིག་ལ་མཉམ་བཞག་བྱས་ནས། རྗེས་ཤེས་རྨི་ལམ་སྒྱུ་མ་ལྟ་བུར་བློས་བྱས་ནས་སྒོམ་པ་ཡིན། འོ་ཅག་དུག་ལྔ་དང་རྣམ་རྟོག་གཉིས་མེད་ལམ་དུ་ཁྱེར་
ནས་སྒོམ་ཙ་ན། སྤྱོད་ལམ་རྣམ་བཞི་ཐམས་ཅད་མཉམ་མཞག་འབའ་ཞིག་དུ་འགྲོ་བ་ཡིན་གསུང་། ད་སྐད་ཀུན་ལས་ཡུལ་ལ་མ་བལྟ། བྱ་བ་བྱེད་
ཞེ་འདོད་མ་བྱེད་པར་ཤེས་པ་ཅི་དགར་ཐོད་ལ་ཐོངས་ཟེར་ཏེ། སེམས་བསྒོམ་མི་བསྒོམ་དང་། དྲན་པས་ཟིན་མ་ཟིན་ཕར་སྤྲོ་ཚུར་བསྡུ་ལ་སོགས་ཀྱི་རྩིས་གང་
བ་མ་བྱེད་པར་སེམས་གང་ཤར་དུ་བཞག་གོ། མ་སྒོམ་སྒོམ་པ་ཐམས་ཅད་བླ་ཡིན། གཉིས་མེད་ཀྱི་ཡེ་ཤེས་རང་ཆས་སུ་ཡོད་པས་སྒོམ་མི་དགོས་པར་

རང་ངོ་གྲེས་པས་ཆོག །སྟོང་པ་ཉིད་ལ་ཅི་ཡང་སྒོམ་དུ་མེད། རྟེན་གྱི་བྱ་བ་བཏང་ནས་ས་ཆ་དབེན་པར་གཅིག་བུར་བསྡད་ན་སྒོམ་མི་དགོས་པར་
གཉིས་མེད་ཀྱི་ཡེ་ཤེས། སྒོམ་མེད་ཀྱི་དྲན་པ། བོར་དུ་མི་བཏུབ་བཞག་དུ་མི་བཏུབ་པར་རང་ཤུགས་ཀྱིས་འཆར་རོ། རྣམ་རྟོག་ལ་སྐྱོན་དུ་བལྟ་ཞིང་བཀག་
ན་དེ་རང་ཡང་གཉིས་འཛིན་ཡིན། དེས་ན་བློས་བྱས་གང་ཡང་མི་སྒོམ་ཐ་མལ་དུ་བཞག་གོ། །མི་རྟོག་པར་ཤར་རུང་། དགེ་མི་དགེ་ལ་སོགས་པའི་
རྣམ་རྟོག་སྣ་ཚོགས་སུ་འཆར་བའི་ཤེས་པ་འདི་གཉིས་མེད་ཀྱི་ཡེ་ཤེས་དོན་དམ་པ་སྟོང་པ་ཉིད་འདི་སངས་རྒྱས་ཀྱི་དགོངས་པ་ལ་ཡིན་ཏེ། ལོག་ན་མི་རྟོག་པ་ལ་
སོགས་པའི་ཡོན་ཏན་ཅི་ཡང་སྒོམ་དུ་མེད། ཐ་མལ་གྱི་ཤེས་པ་མ་བཅོས་པ་འདི་ཀ་རང་ཡིན། ཡོད་པ་དང་། མེད་པ་དང་། སྟོང་པ་དང་། མི་སྟོང་
པ་དང་། རྟོག་པ་དང་། མི་རྟོག་པ་དང་། བཟང་ངན་ལ་སོགས་པའི་དགག་སྒྲུབ་ཅི་ཡང་མི་བྱ་བར་ཅི་ལྟར་འཆར་འཆར་དུ་བཞག་པའི་ཐ་མལ་གྱི་ཤེས་པ་

༄༅། །འདི་ཉིད་མ་བཅོས་པ་ཡིན་གསུང་། དཔེར་ན་བུད་མེད་ངན་པའི་ཁོང་ན། འཁོར་ལོས་བསྒྱུར་བའི་རྒྱལ་པོ་ཡོད་པ་
བཞིན་དུ་འམ། དབུལ་པོའི་ཁྱིམ་དུ་གཏེར་ཡོད་པ་ལྟ་བུ་སྟེ། བུད་མེད་ཀྱི་སྐྱོན་དང་། གཏེར་གྱི་བདག་པོའི་སྐྱོན་གྱིས་དགོས་འདོད་བསྒྲུབ་
མ་ནུས་པས། དཔེ་དེ་བཞིན་དུ་འཁོར་བ་ཐོག་མ་མེད་པ་ནས་ད་ལྟའི་བར་དུ་གཉུག་མ་མ་བཅོས་པ་གཉིས་མེད་ཀྱི་དོན་འདི་ཉིད། ཉིན་ཞག་ཕྲུག་
རེ་ལ་ཡང་སྐྱེ་སྟེ་ངོ་མ་ཤེས་པས་ལུང་མ་བསྟན་དུ་སོང་། རང་གཞན་གྱི་དགོས་པ་བསྒྲུབ་མ་ནུས། དབུལ་པོས་གཏེར་ངོ་འཕྲོད་པ་ལྟར། དགག་
སྒྲུབ་མེད་པའི་མ་བཅོས་པ་འདི་ཀ་རང་རིག་པའི་ཡེ་ཤེས་ཡིན། ཆོས་ཉིད་མ་བཅོས་པ་ཐེབས་གཅིག་ངོ་ཤེས་པས་ཆོག །རྟག་ཏུ་རེ་བ་བྱེད་མི་དགོས་
དེ་ནས་བོར་དུ་ང་ཡང་མི་བཏུབ་པར་འོང་། དེ་ནས་གཉིད་མི་ལོག ཆང་གིས་མི་བརྗི་བར་བྱ། ངག་གིས་སྨྲ་བ་མང་པོར་མི་བྱ། ལུས་ཀྱིས་བྲེལ་བ་

མང་པོར་མི་བྱེད་པར། རྟོག་མེད་དུ་འདུག་ཀྱང་རུང་། རྣམ་རྟོག་འབའ་ཞིག་དུ་འདུག་ཀྱང་རུང་། འཇིག་རྟེན་པའི་རྣམ་རྟོག་མིན། སྟོང་
ཉིད་འབའ་ཞིག་ཡིན་གསུངས། མི་རྟོག་པ་ལ་བློས་བཟུང་ནས་ཤེས་པ་མཐོམ་ན་རང་གི་ཤེས་པ་རྣལ་མ་འདོད་པས་བསྒྲིབ། རེས་མི་རྟོག་པ་དུ་མ་
རེ་ལས་མི་འོང་། འཇིག་རྟེན་པའི་ཤེས་པ་རང་ཁ་མ་ལ་འགྲོ་བ་ཡིན་གསུང་། དགག་སྒྲུབ་མེད་ཙ་ན་མ་བཅོས་པར་སྐྱོངས་དང་དེས་འོང་བ་ཡིན་
གསུང་། སེམས་མ་བཅོས་པར་འཇོག་པ་དེ་རང་བློར་མི་འགྲོ་བ་ལགས་སམ་ཞུས་པས། བཞག་རྒྱུ་བྱུང་ན་བློར་འགྲོ་ཡང་སེམས་ལ་བཞག་རྒྱུའི་
རང་བཞིན་མེད་དོ། །ཆུའི་ནང་དུ་ཆུ་ཐིམ་རྟག་དུ་སྒོམ་མི་དགོས་གསུང་། འོ་ན་འཇིག་རྟེན་པ་རྣམས་ཀྱི་རྣམ་རྟོག་རང་ཁ་མར་འདུག་པ་དང་། རྣལ་
འབྱོར་པ་རྣམས་རང་ཁ་མ་ཐ་མལ་གྱི་ཤེས་པ་ལ་ཁྱད་ཅི་ཡོད་ཞུས་པས། འཇིག་རྟེན་པ་རྣམས་ལ་རྣལ་འབྱོར་པའི་གདམས་ངག་མེད་པས་གཉིས་འཛིན་

༄༅། །གྱིས་གཉིས་མེད་ཀྱི་ཡེ་ཤེས་ངོ་མ་ཤེས་པས་དགག་བསྒྲུབ་དང་གཉིས་འཛིན་གྱི་སྡུག་བསྔལ་འབའ་ཞིག་སོང་སྟེ་ལོག་པའོ། །
ཆོས་པ་རྣམས་ཀྱང་ཐོས་བསམ་སྒོམ་གསུམ་ཅི་བྱས་ཀྱང་གཉིས་འཛིན་གྱི་རྣམ་རྟོག་སྡུག་བསྔལ་འབའ་ཞིག་དུ་སོང་། རྣལ་འབྱོར་པ་དགག་སྒྲུབ་ཀྱི་
བྱ་བ་དང་རང་བྲལ་བས་གཉིས་མེད་ཀྱི་ཡེ་ཤེས་ངེས་མེད་ཀྱི་རྣམ་རྟོག་བདེན་མེད་སྣ་ཚོགས་སུ་འཆར་རོ། །དེ་གཉིས་ལ་ཁྱད་པར་གནད་ཀ་དེ་ནས་བྱུང་བ་ཡིན། 
རྣལ་འབྱོར་པས་ངོ་ཤེས། འཇིག་རྟེན་པས་ངོ་མ་ཤེས་པ་ཡིན་གསུངས། འོ་ན་བསྒོམ་ན་བློར་འགྲོ། མ་སྒོམ་ན་འབད་པ་མེད་པར་གྲོལ་བར་འགྱུར་བ་ལགས་
སམ་ཞུས་པས། དགག་བསྒྲུབ་གང་ཡང་ཡིད་ལ་མི་བྱེད་པའི་དྲན་པས་ཟིན་ན་ཐམས་ཅད་གཉིས་མེད་ཡེ་ཤེས་སུ་འཆར་གསུང་། དྲན་པས་ཟིན་ནས་མི་དགེ་
བ་སྤྱད་ན་འབྲས་བུ་འབྱིན་ནུས་སམ་ཞུས་པས། མི་དགེ་བ་སྤྱད་ན་དགག་སྒྲུབ་བྱེད་པ་ཡོད། དགག་སྒྲུབ་མེད་པ་ལ་མི་དགེ་བ་སྤྱད་པ་མཆིས་གསུངས། དྲན་

པས་ཟིན་པ་དང་མ་ཟིན་པ་གཉིས་རྣམ་རྟོག་ལ་རྩིས་གདབས་བྱས་པས་དེ་རང་གཉིས་འཛིན་དུ་སོང་ནས། གཉིས་མེད་ཀྱི་ཡེ་ཤེས་ལ་ཕར་འཐེན་ཚུར་འཐེན་
བྱས་པས་སེམས་རྩེ་མོ་གཉིས་སུ་སོང་བས། སྙིང་རླུང་ལ་སོགས་པས་སྒོམ་སྐྱོན་ཡང་དེ་ལ་འོངས་པ་ཡིན་གསུང་། རེ་དོགས་ཀྱིས་རྩིས་གདབ་མི་བྱ་བར་
མ་བཅོས་པར་ཞོག །དེས་ན་བླ་མ་རྟོགས་ལྡན་གྱི་བྱིན་རླབས་དང་གདམས་ངག་གལ་ཆེའོ། །སྒོམ་ཆེན་པ་ཕལ་ཆེར་སྒོམ་གྱིས་འཆིང་བ་ཡིན་གསུངས། 
འདི་ལྟ་བུའི་དོན་ཉམས་སུ་མྱོང་ན། ཚིགས་རྒྱུད་ཐམས་ཅད་དོན་རྒྱུད་དུ་འགྲོ། བཤད་བརྒྱུད་ཐམས་ཅད་བསྒྲུབ་པ་བརྒྱུད་དུ་འགྲོ། དཔེར་ན་གསེར་ལག་མཐིལ་
དུ་ཡོད་པའི་བཤད་པ་དང་འདྲ། ཉམས་སུ་མ་མྱོང་ན། བསྒྲུབ་རྒྱུད་ཐམས་ཅད་བཤད་བརྒྱུད་དུ་འགྲོ། དོན་བརྒྱུད་ཐམས་ཅད་ཚིག་བརྒྱུད་དུ་འགྲོ། 
དཔེར་ན་གསེར་ས་འོག་ཏུ་ཡོད་པའི་བཤད་པ་དང་འདྲ་བ་ཡིན་ནོ། །དེ་ཡང་ད་རེས་ཀྱི་སྐྱེ་གནས་བར་དོ་འདིར། ཐོས་བསམ་གྱི་སྒོར་ཞུགས་ནས། །ཐོས་

༄༅། །བརྒྱ་ཆེ་ཡང་། གནས་ལུགས་ཀྱི་དོན་མ་རྟོགས་ན། དོན་ཆུང་ངུའི་ཐོག་ཏུ་དོན་ཆེན་པོ་བརླག་ཉེན་ཡོད་དེ། ༈ ཀུན་སྤངས་གྲགས་
རྒྱལ་གྱིས། ལུང་རིག་མན་ངག་ཀུན་ལ་མཁས་གྱུར་ཀྱང་། །རང་སེམས་གཞི་རྩ་མ་ཆོད་རྨོངས་པ་ཡིན། །རང་སེམས་གཞི་རྩ་གཏིང་ནས་ཆོད་ཙམ་
ན༑ །ཐེ་ཚོམ་སོམ་ཉི་བྱ་བའི་མིང་ཡང་མེད། །ཀུན་མཁྱེན་མཁས་པ་བྱ་བ་དེ་ལ་ཟེར་གསུང་། །ཐོས་པ་བ་འགའ་ཞིག་གིས་ཚིག་གི་ཐ་སྙད་
གཙོ་བོར་སྟོན་ཅིང་། བླང་དོར་གྱི་གནས་ལ་མཁས་དགོས། ལུང་རིག་གཉིས་ཀྱི་ཆོས་མིན་པ་ལ་དགོས་པ་མེད་ཟེར་ནས། རང་ཉིད་ཚེ་འདིའི་ཁེ་
གྲགས་བསྒྲུབ་པའི་ཆེད་ཕྱིར་དུ། རྒྱུད་གཞུང་རྒྱ་ཆེ་ལ་གྲངས་མང་བ་རྣམས་ལ་ཉན་བཤད་བྱེད་ཀྱང་། བརྗོད་བྱའི་གཙོ་བོ་སྙིང་པོའི་དོན། ཚེ་ད་
རེས་མ་རྟོགས་ཤིང་། རྒྱབ་ཀྱིས་ཕྱོགས་པ་མང་དུ་མཐོང་། དེ་ལ་དགོངས་ནས། ༈ རྟོགས་ལྡན་དཔལ་ཡེ་པས། བྱིས་པ་འགའ་ཞིག་རྟོག་གེའི་

ཆང་འཐུང་ནས། མགོ་བོ་བསྐྱོད་ཅིང་ཐལ་མོ་བརྡབ་པས་ནི། ཡང་དག་དོན་ལ་རེག་པ་མེད་དོ་ཀྱེ། གསུང་། ༈ཁྲོ་ཕུ་ལོ་ཙས། རང་ཕྱོགས་
སྐྱོང་ཞིང་གཞན་ཕྱོགས་དགག་པ་ཡིས། །བགྲོ་གླེང་ཆོས་ཀྱི་ག་དར་ཡིན་མོད་ཀྱང་། དེ་ལ་བརྟེན་ནས་ཕལ་ཆེར་ཁྲོ་བ་མང་། སྨྲ་བཅད་བྱེད་པ་ཁོ་བོའི་
སྙིང་གཏམ་ཡིན། ༈རྗེ་བཙུན་རེ་འདའ་བས། མང་པོས་བཀུར་བའི་ཆེན་པོར་གྲགས་རྣམས་ཀྱང་། །རྙེད་དང་བཀུར་སྟི་གྲགས་པ་ལྷུང་བྱེད་ཀྱིས། །
སངས་རྒྱས་བསྟན་པ་ཆེད་ཆེར་མི་འཛིན་ན། །འདི་ན་ཐུབ་བསྟན་རྗེས་འཛིན་དམ་པ་རུ། །མཁས་རློམ་ཕལ་ཆེར་སྨྲ་མཁས་ནེ་ཙི་བཞིན། །ཚིག་
གི་རྗེས་འབྲང་གཞུང་ཙམ་ཀློག་པར་ཟད། །གསུང་། ༈གླིང་རྗེ་རས་པའི་ཞལ་ནས། །ཐ་སྙད་ཀྱི་གྲྭ་སར་མ་ཕྱིན་འཚེང་། །ཐ་སྙད་ཀྱི་གྲྭ་སར་ཕྱིན་
པ་ན། །གཞུང་རྩོད་པ་ལ་འགལ་འགྲེལ་བརྩི་བརྩི་ནས། །དོན་གནས་ལུགས་ཀྱི་ཤོག་ཏུ་ཕེབས་དུས་མེད། གསུང་། རྟོགས་ལྡན་ནམ་མཁའ་རྡོ་རྗེ་

༄༅། །པས། །ཆོས་ཐོས་བསམ་གྱི་མཁྱེན་རྒྱ་ཆེ་ལགས་ཀྱང་། །སེམས་རང་ཞལ་གྱི་བཞུགས་ཚུལ་མ་མཐོང་བས། སྤྱིར་ཤེས་བྱ་ལ་
བརྩི་བགྲང་བྱེད་བྱེད་ནས། །ཕུག་ཡིན་སྙམ་གྱི་ཐང་ལ་ལུས་པ་མཐོང་། ༈ ཨ་རོ་ཡེ་ཤེས་འབྱུང་གནས་ཀྱིས། བསྟན་པ་འཕེལ་བྱེད་གང་ཟག་
ཆོས་སྨྲ་རྣམས། །ཐ་སྙད་ཚིག་གི་ཐོས་བསམ་མཁས་ལྡན་ཡང་། རང་གཞུང་བཙུགས་ཤིང་གཞན་གཞུང་ཁྲོལ་བ་དཀོན། །ཕལ་ཆེར་དོན་མེད་སྒྲ་
ཕྱིར་འབད་པ་ཙམ། །ཐ་སྙད་ཚིག་ལ་འབྱམས་པའི་ཆོས་མཁན་རྣམས། །མི་ཚེ་ཡེངས་བར་ཐལ་བ་མ་ཚོར་རམ། །ཉན་བཤད་ཙམ་གྱིས་སངས་
རྒྱས་ཨེ་ཅི་ཐོབ། །དབེན་པ་བརྟེན་ཞིང་བྱང་ཆུབ་བསྒྲུབ་ན་རང་། །སྒྲ་ཚང་ཤག་མཁན་ཚིག་གིས་གདུང་བ་ཀུན། །གདམས་ངག་བདུད་རྩིའི་ཚར་
གྱིས་བརླན་ན་ཨཾ། །གསུང་། ༈ འགྲོ་མགོན་ཞང་རིན་པོ་ཆེའི་ཞལ་ནས། །ཐ་སྙད་ཆོས་རྣམས་ཅི་ལྟར་མཁས་པ་བཞིན། །བདག་འཛིན་ང་རྒྱལ་དྲེགས་

པ་ཇེ་ཇེ་ཆེ། །ཉོན་མོངས་བདག་འཛིན་ང་རྒྱལ་མ་ཞི་ན། །མཁས་པ་ཕལ་ཆེར་མིག་དང་འདྲ་བའོ། །གཞན་སྐྱོན་རྟོག་མཁན་རང་གི་ཉེས་མ་མཐོང་། །
བཟླས་བརྗོད་བཤད་པ་བྲོ་བ་རྣམས་ཀྱང་མཁས། །དེ་ཚོ་སྨྲ་མཁན་དེ་ཡང་དེ་དང་འདྲ། །འོན་པ་རོལ་མོ་མཁན་ཡང་དེ་རྗེས་འབྲང་། །གསུང་། ཡང་
དེ་བས་གནས་ལུགས་རྟོགས་པ་གཅེས། །ཆོས་སྒྲུབ་པ་ཉམས་སུ་ལེན་ན་བུ། །བསླབ་གསུམ་རྒྱན་གྱིས་མཛེས་པ་ཡིན། །སྡོམ་གསུམ་གྱི་
གནད་དང་ལྡན་པ་ཡིན། །སྐུ་གསུམ་གྱི་ཞིང་ཁམས་སྦྱངས་པ་ཡིན། །ཆོས་བསྟན་པ་རྒྱལ་མཚན་འཛུག་པ་ཡིན། །དོན་ཕ་རྗེས་བུ་ཡིས་བཟུང་
བ་ཡིན། །རང་མི་ལུས་དོན་དང་ལྡན་པ་ཡིན། །ཆོས་སྒྲུབ་པ་ཉམས་སུ་ལེན་པ་ན། །བླ་མ་ཡི་དམ་མཁའ་འགྲོ་གཉིས། །དུས་གསུམ་རྒྱལ་བའི་
ཐུགས་དགོངས་རྫོགས། །དོན་དེ་ལ་སོམས་དང་སྐྱེས་བུ་ཀུན། །བསླུ་མེད་དུས་གསུམ་རྒྱལ་བའི་བཀའ། །ཅེས་གསུངས་སོ། །སྐྱེས་མཆོག་འདི་

༄༅། །རྣམས་ཀྱི་ཐོས་པ་དགག་འདོད་པ་མ་ཡིན། ཐོས་པ་བྱས་པའི་འབྲས་བུ་ལ་རྣམ་མཁྱེན་ཐོབ་ཨེ་དགོས། དེ་ཐོབ་པར་བྱེད་པ་ལ། 
དེའི་རྩ་བ་སེམས་ཀྱི་གནས་ལུགས་ཅི་བཞིན་པ་རྟོགས་དགོས་པ་ལ་ཡིན་གསུང་། ༈གསང་སྒྲོན་ལ། དང་པོ་ཐོས་པའི་ཤེས་རབ་ཀྱིས། །ཕྱི་ནང་ཆོས་
ལ་སྒྲོ་འདོག་ཆོད། །བར་དུ་བསམ་པའི་ཤེས་རབ་ཀྱིས། །དེ་དོན་རྒྱུད་ལ་གོམས་པར་སྦྱངས། །ཐ་མ་སྒོམ་པའི་ཤེས་རབ་ཀྱིས། །བདག་དུ་འཛིན་
པའི་ཉོན་མོངས་ནི། །ཅེས་པ་དང་། ༈ རྗེ་བཙུན་རི་མདའ་བས། ཐོས་པ་གཅིག་པུས་ཆོག་ན་སྒོམ་པ་དོན་མེད་འགྱུར། །སྒོམ་པ་གཅིག་པུས་ཆོག་ན་
ཐོས་པ་དོན་མེད་འགྱུར། །ཐོག་མར་གསུང་རབ་རྒྱ་མཚོའི་དོན་ལ་སེམས། །བར་དུ་གདུལ་བྱ་བློ་གསལ་ཚོགས་ལ་བཤད། །ཐ་མ་འདྲིས་པའི་དོན་ལ་
རྩེ་གཅིག་སེམས། །ད་ནི་ལུས་སེམས་བྲལ་ཡང་འགྱོད་པ་མེད། །ཅེས་གསུངས་སོ། །དེ་ལྟ་བུའི་བསྟན་འཛིན་གྱི་སྐྱེས་བུ་ཆོས་ཀྱི་བབ་ཤེས་པ་རྣམས་

ཀྱིས་དེ་འདྲ་གསུང་པ་ཡིན། དེ་ལྟ་བུ་ལྟ་སྒོམ་སྤྱོད་གསུམ་འཛོམ་པའི་གང་ཟག་ནི་གང་ལ་གནས་པའི་སེངྒེ་དང་འདྲ་སྟེ།འཇམ་དབྱངས་གཉིས་པ་
ས་སྐྱ་པཎ་ཆེན་གྱིས། སྤྲོས་བྲལ་ལྟ་བ་རྣམ་དག་ཤུགས་ཅན་ལུས། །ཡེང་མེད་སྒོམ་པ་རྣམ་དག་ཡན་ལག་ལྡན། །སྤྱོད་པ་རྣམ་ངག་གཡུ་ཡི་རལ་
པ་མཛེས། །སེངྒེ་གངས་ལ་གནས་པའི་སྒོམ་ཆེན་ཡིན། །ཅེས་གསུངས་སོ། །ཟབ་མོ་ནང་དོན་ལ་རྒྱུ་ཟུང་འཇུག་བདེན་གཉིས་དབྱེར་མེད་སྙིང་
པོ་དོན་གྱི་གཏེར་མཛོད་མན་ངག་རྒྱ་མཚོ་ཞེས་བྱ་བ་ལས། །འཇུག་ཅིང་བསྒྲོད་པར་བྱ་བ་ལམ་གྱི་ལེའུ་སྟེ་གཉེས་པའོ།། ༈ །། སྤྱི་དོན་
གསུམ་པ་ལམ་མཐར་ཕྱིན་པའི་འབྲས་བུ་བཤད་ན། ༈ གསང་སྒྲོན་ལས། མཐར་ཕྱིན་ཉེས་པ་གཉིས་ཟད་ནས། །ཆོས་རྣམས་ཟད་སར་སྐྱེལ་བར་
གྱིས་ཞེས་གསུངས་པས། །གཞིའི་ཉེས་པ་ཟད་པས་རྟོགས།ལམ་གྱི་ཉེས་པ་ཟད་པས་འབྲས་བུ་མཐར་ཕྱིན་པའོ། །སྤྱིར་ཐེག་ཆེན་གྱིས་དང་ལ་ལམ་གྱི་

༄༅། །རིམ་པ་གཅོད་ལུགས་འདི་རྣམས་ལ། མཉམ་བཞག་ཕུང་པོ་ལྔ་བྲལ་གྱི་རྟོགས་པ། རྗེས་ཤེས་ཚོགས་བརྒྱད་དྲི་མ་དག་ལུགས་རྣམས་ཤེས་
ཤིང་ཁོང་དུ་ཆུད་དགོས། མཉམ་རྗེས་གོ་ལོག །མཚན་མ་རྗེས་ཤེས་དང་། ཡང་དག་རྗེས་ཤེས། ལམ་གྱིས་ཆོད་ཚུལ། རྗེས་ཤེས་ཀྱི་དྲི་མ་དག་ལུགས་
འདི་རྣམས་ཤེས་ཤིང་ཁོང་དུ་ཆུད་ནས་གོམས་འདྲིས་མ་བྱས་ན། ནམ་ཤི་སངས་རྒྱས། ཐོད་པ་བོར་ཆོག་གི་ཁ་པོ་བྱེད་པ་ནི། བརྩོན་ལྕགས་ཞབས་ནས་ཁ་པོ་
བྱེད་པ་དང་འདྲ་བས། དེ་བས་ན་གང་ཟག་གཅིག་གི་རྒྱུད་ཐོག་ན་ཡིན་རྟོགས་དབང་གསུམ་འཛོམ་དགོས། དེ་འཛོམ་ན་མི་གྲོལ་བ་མི་སྲིད། མ་འཛོམ་ན་གྲོལ་
བ་མི་སྲིད། ཡིན་ཚུལ་ཁོ་ན་ཤེས་པས་མི་ཆོག །འདི་ལ་རྟོགས་ཚུལ་དེ་དགོས། དཔེར་ན་རྒྱལ་པོའི་ཕྲུ་གུ་དེ་སྤྲང་མོ་ནུ་ཞོ་ཅན་ལ་བསྣུན་དུས་རྒྱལ་རིགས་(ཙི་ན་)
པ་དང་འདྲ་བས།དེ་བདག་གཞན་གཉིས་ཀྱིས་ངེས་ཤེས་སྐྱེས་ནས་རྟོགས་དགོས། རྟོགས་པ་ཙམ་གྱིས་མི་ཆོག་གདན་ས་ལ་བཞག་ནས་དབང་མ་ཐོབ་ན། 

རྒྱལ་སྲིད་ལ་དབང་མི་བསྒྱུར། དབང་བཞིའི་དམག་མི་ཁོལ། དཔེ་དེ་བཞིན་དུ་ཡིན་ཚུལ་གཅིག་ཤེས་དགོས། ཡིན་ཚུལ་ཤེས་པ་ཁོ་ནས་མི་ཆོག ཡིན་
ཚུལ་ཤེས་པ་ནི་ཆོས་སྤྱི་མཚན་གོ་བ་ཡིན་པས། ཉམས་ལ་མི་ཕན་པས་རྟོགས་དགོས། རྟོགས་པ་ཁོ་ནས་མི་ཆོག དབང་མ་ཐོབ་ན་ཞ་བོ་མིག་རྒྱང་
རིང་བ་དང་འདྲ་བས། དབང་ཐོབ་དགོས། དབང་ཐོབ་པ་ཁོ་ནས་མི་ཆོག འཇིག་རྟེན་པའི་སྒོམ་རྣམས་ལ་དབང་ཐོབ་ནས་བསྐལ་པའི་བར་
དུ་གནས་ཀྱང་ལྡོག་དགོས་པ་དང་། ཉན་ཐོས་ཀྱང་སེམས་ལ་དབང་ཐོབ་ནས་ཟད་པ་ལ་སོགས་པར་འཇུག་ནུས་ཀྱང་ལྡོག་དགོས་པ་དང་འདྲ། དེ་
བས་ན་ཡིན་རྟོགས་དབང་གསུམ་འཛོམ་པ་གལ་ཆེ་གསུང་། དེ་ལྟ་བུའི་འབྲས་བུ་ཐོབ་པ་ལ་གཉིས་ཏེ། གནས་སྐབས་ཀྱི་འབྲས་བུ་དང་། མཐར་
ཐུག་གི་འབྲས་བུ་ལྷུན་གྱིས་གྲུབ་པའི་ཚུལ་ལོ། །དང་པོ་ལ་གཉིས་ཏེ། དང་པོ་ནི་རྟོགས་པ་མངོན་དུ་གྱུར་ནས་གནས་ལུགས་རང་ས་ཟིན་ཀྱང་ཤ་ཁྲག་གི་

༄༅། །གདོས་སུ་ཚུད་པས། མཁྱེན་པའི་ཡེ་ཤེས་མི་ཤར་བའི་དཔེ་བཞི་སྟེ། དང་པོ་ནི། ཁྱུང་དེ་སྒོང་ངའི་ནང་དུ་སྒྲོ་གཤོག་རྒྱས་ཀྱང་། 
སྒོང་ཤུན་དང་མ་བྲལ་བས་བྱིའུ་ཕྲུག་གི་གནམ་འཕང་གཅོད་མི་ནུས་པ་བཞིན་དུ། རྣལ་འབྱོར་པ་ཕུང་པོ་ཤ་ཁྲག་གི་སྦུབས་སུ་རང་བྱུང་གི་ཡེ་ཤེས་རྩལ་རྫོགས་
ཏེ༑ རྟོགས་པ་མངོན་དུ་གྱུར་ཀྱང་འབྱུང་བའི་རྟེན་ངན་པ་འདིས་བསྒྲིབས་ནས་ཡོན་ཏན་གྱི་ཆོས་གཞན་སྣང་ལ་འཆར་བར་མི་ནུས་སོ། །ཕུང་པོའི་རྟེན་དང་
བྲལ་ནས་བར་དོ་དང་པོར་རང་དོན་ཆོས་སྐུ་མངོན་དུ་བྱས་ནས་གཞན་སྣང་ལ་གཟུགས་སྐུ་གཉིས་སུ་འཆར་བ་ཡིན་ཏེ། རྣལ་འབྱོར་པའི་ལུས་རྒྱ།སིངྒེའི་
མངལ་རྒྱ། བྱ་ཁྱུང་གི་སྒོང་རྒྱ་ཁྲོལ་བྱ་བ་ཡིན། གཉིས་པ་ནི། མར་མེ་ལ་གསལ་བའི་ནུས་པ་ཡོད་ཀྱང་བུམ་པའི་ནང་དུ་ཚུད་པས། ཕྱི་རོལ་དུ་མི་
སྣང་བ་བཞིན་དུ། རྣལ་འབྱོར་པས་ཤེས་བྱ་ཅི་ལྟ་བུས་དོན་རྟོགས་ཤིང་ཁོང་དུ་ཆུད། ཅི་སྙེད་པའི་རྩལ་ཤར་ཡང་གཞན་སྣང་ལ་མངོན་ཤེས་དང་ཡོན་ཏན་

ཆོས་མི་ཤར་བ་འབྱུང་བ་སྙིགས་མའི་ལུས་རྟེན་ངན་པས་བསྒྲིབ་པ་ཡིན། རྟེན་དང་བྲལ་བ་ཙམ་གྱིས་མཁྱེན་པ་གསུམ་ལྡན་འགག་མེད་དུ་ཤར་བ་ཡིན་ནོ། །
གསུམ་པ་ནི། ནོར་བུ་ལག་ན་ཡོད་པ་ཙམ་གྱིས་དབུལ་བའི་སྡུག་བསྔལ་དང་བྲལ་ཡང་། མཆོད་པ་མ་ཕུལ་བས་དགོས་འདོད་མི་འབྱུང་བ་ལྟར་དུ། གནས་
ལུགས་ཀྱི་དོན་ཇི་ལྟ་བ་བཞིན་རྟོགས་ནས་མངོན་དུ་བྱས་ནས་འབྲས་བུ་མཆོག་ལ་གནས་ཀྱང་། སྟོབས་དང་མི་འཇིགས་པ་ལ་སོགས་པ་མ་ཤར་བ་ནི། སྤྱིར་
ལམ་གཅིག་ཆར་བའི་ལུགས་ཀྱིས་ཅི་ལྟ་བའི་དོན་མངོན་དུ་བྱས་ནས་ཆོས་སྐུའི་རྣལ་འབྱོར་ལ་གནས་ཀྱང་། ལམ་དང་འབྲས་བུའི་རྟགས་མི་འཆར་ཏེ། 
དུས་བསྐལ་པ་ལ་སོགས་པ་རིམ་པར་བགྲད་མ་དགོས་པར་གཅིག་ཆར་དུ་གྲོལ་བའི་ཕྱིར་རོ། ༈ །བཞི་པ་ནི། གླ་རྩི་བྱོས་པའི་སྣོད་དེ་གླ་རྩི་མེད་པར་བྲོ་ཡང་
དྲི་སྣོད་ལ་ཞེན་ནས་ཡོད་དེ། དེས་ཕན་གནོད་མི་ནུས་པ་ལྟར་དུ། རྟོགས་ལྡན་གྱི་རྣལ་འབྱོར་པ་འཁྲུལ་པ་ཡུལ་མེད་དུ་ཞིག་ནས་འཁོར་བ་ལས་གྲོལ་

༄༅། །ཡང་། ཕུང་པོའི་རྟེན་དང་མ་བྲལ་བས་སྒོ་ལྔའི་ཤེས་པ་ལ་གནས་སྐབས་ཀྱི་བདེ་སྡུག་སྐྱེ་ཡང་ཕན་གནོད་བྱེད་པ་
མེད་དོ། ༈ །བྲལ་བྱའི་དྲི་མ་དེ་ལ་གསུམ་སྟེ།དང་པོ་གནས་ངན་ལེན་གྱི་དྲི་མ་ནི། གཞན་ན་རེ་ཁྱོད་སངས་རྒྱས་ཡིན་ན་ལྟོ་དང་གོས་ཀྱང་དགོས་
ཤིང་འདུག་པ། ན་ཚ་དང་སྡུག་བསྔལ་ཡང་འོང་ཤིང་འདུག་པ་ཟེར་ན། དེ་ནི་ཕུང་པོའི་གནས་ངན་ལེན་འདི་དང་མ་བྲལ་བས་ལན་པ་ཡིན་ཏེ། 
༈ །སྔོན་སངས་རྒྱས་ཐུབ་པའི་དབང་པོ་ལ་ཡང་ཡོད་དེ། ཟས་བསྡོད་སྙོམས་བྱེད་དགོས། གོས་ངུར་སྨིག་གོན་དགོས། འཚོ་བྱེད་ཀྱི་སྨན་པ་
ཡང་བསྟེན་ནོ། །གཉིས་པ་བག་ལ་ཉལ་གྱི་ཕྲ་རྒྱས་ནི། ཡང་ཆོས་བརྒྱད་དང་སྡུག་བསྔལ་ལ་སོགས་པ་ཡང་འདུག་གོ་ཟེར་ན། དེ་ནི་བག་ལ་ཉལ་
གྱི་ཕྲ་རྒྱས་བྱ་བ་ཡིན་ཏེ། སྒོ་ལྔར་ཡུལ་གྱི་རྐྱེན་གྱིས་དུག་ལྔ་གཟུགས་བརྙན་ཙམ་དུ་སྐྱེས་ཀྱང་། རྩ་བ་བྲལ་བས་ཕན་གནོད་བྱས་པ་མེད་དེ། སྔོན་

གྱི་འཕགས་པ་དགྲ་བཅོམ་པ་ལ་ཡང་ཡོང་པ་ཡིན་ནོ། །གསུམ་པ་ནི། ཡང་སངས་རྒྱས་ཡིན་ན་ཐོས་བསམ་དང་འབད་རྩོལ་དང་ཉམས་ལེན་
ཡང་ཤིན་ཏུ་དགོས་འདུག་པ་ཟེར་ན། དེ་ནི་འདྲིས་དང་ཁྱིམ་འདྲེན་གྱི་རྟོག་པ་ཞེས་བྱ་བ་ཡིན་ཏེ། སྔར་གྱི་ལམ་གོམས་ཡུན་རིང་བའི་བག་ཆགས་
མཐུ་བརྟས་པ་ཡིན་ཆེ། དེ་ད་གཟོད་སངས་རྒྱས་སུ་རེ་ནས་བྱེད་པ་མ་ཡིན་ནོ། །དཔེར་ན་དགྲ་བཅོམ་པའི་སྙོམས་འཇུག་ལྟ་བུའོ། །ཅེས་མཚོན་
དཔེ་ཆེན་མོར་གསུངས་སོ། ༈ རིན་ཆེན་འཕྲུལ་སྐས་སུ། །སྒོ་ངའི་ནང་དུ་འདུག་པའི་ཁྱུང་། །དེ་བཞིན་སེངྒའི་མངལ་གྱི་རྒྱ། །རྒྱ་མིག་དང་ནི་རྒྱ་
ས་བཞིན། །རྣལ་འབྱོར་པ་ནི་ལུས་རྒྱས་བསྡུམས། །ཡོན་ཏན་འཆར་བ་གང་ལ་ནུས། །ཕུང་པོ་བོར་ནས་དབྱིངས་སུ་གྲོལ། །རིག་པ་དྲི་མེད་
འདམ་ནས་ཐར། །སྟོབས་དང་མི་འཇིགས་ལ་སོགས་པ། །ཡོན་ཏན་རྩོལ་བ་མེད་པར་རྫོགས། །ཅེས་རྣལ་འབྱོར་པ་ལུས་རྒྱས་བསྡུམས་ཅེས་པ་ཞིག་

༄༅། །གནས་ཀྱི་བརྟན་ཆ་དུ་མ་རེའམ། ཡང་དག་ཡུལ་གྱི་སྟོང་སྐད་བརྗོད་པ་ལ་ཟེར་བ་མིན། གནས་ལུགས་རྟོགས་པའི་ངང་དུ་གོམས་
པས་ཤེས་བྱའི་མྱོང་སྣང་ནུབ་ནས་རང་ས་ཟིན་པ། ད་ལྟ་ཤིང་འགོ་བ་ལྟ་བུ་ལ་ཟེར་བ་ཡིན། རྟོགས་པ་མ་ཤར་ན་སེམས་རང་ནས་ཉོན་མོངས་པས་བསྡུམས་
པས། ལུས་རྒྱ་ལ་དོན་མེད། རྟོགས་པ་ཤར་ནས་ཀྱང་རྗེས་ཤེས་ཟད་སར་མ་ཕྱིན་ན་ལུས་རྒྱ་ཞིག་ཀྱང་མཁྱེན་པ་མི་ཤར་འཁྲུལ་སྣང་ཤར་བའོ། །གཉིས་
པ་ནི། གསང་སྔགས་ཟབ་མོའི་གནད་ཀྱིས་སྤངས་རྟོགས་མཐོ་དམན་ལས་བར་གྲོལ་ལུགས་ལ་བཞི་སྟེ། དེ་ཡང་སེམས་ཉིད་ཀྱི་གཤིས་སྤྲོས་པ་དང་
བྲལ་བས། མཐོ་དམན་མེད་པར་མཉམ་ཡང་། དེ་རྟོགས་པར་བྱེད་པའི་གང་ཟག་གི་དབང་པོ་ལ་གནས་ངན་ལན་གྱི་དྲི་མ་འཐུག་སྲབ་ལས་ལམ་མྱུར་བུ་ལ་
བྱུང་བས་གཅིག་དུ་མ་ངེས་པ་སྟེ། ༈ འཇམ་དཔལ་གྱིས་ཞུས་པའི་མདོ་ལས། གསོལ་བ། གནས་ངན་ལེན་གྱི་སྒྲིབ་པ་དེ་ཅི་ཙམ་གྱིས་འདག་པར་འགྱུར། 

བཀའ་སྩལ་པ། བསྐལ་པ་གྲངས་མེད་པའམ། བསྐལ་པ་གཅིག་གམ། མི་ཚེ་གཅིག་གམ། སྐད་ཅིག་ཡུད་ཙམ་གྱིས་ཀྱང་དག་པར་འགྱུར་རོ། །
དེ་ཅིའི་ཕྱིར་ཞེ་ན། གནས་ངན་ལེན་གྱི་དྲི་མ་ཚན་ཆེ་ཆུང་གིས་སོ། །ཅེས་གསུང་པས་དབང་པོ་རྣོ་རྟུལ་ལ་དེ་ལྟར་འོང་། ཚེ་འདིར་རྟོགས་པ་མཐོ་
དམན་ལ་ཡང་རབ་ཚེ་འདི་ལ་ཆོས་སྐུ་ཐོབ་པ། འབྲིང་སྲིད་པ་བར་དོ་ལ་གྲོལ་བ་ལ་ལ་སོགས་པའོ། ༈ བསམ་གཏན་ཉམས་སྒྲོན་ལས། 
གདམས་པའི་གནད་གོམས་ཤེས་རབ་ཀྱིས། །འགའ་ཞིག་ཡེ་ཤེས་ཆོས་
སྐུར་སྦྱོར། །འགའ་ཞིག་སྒྱུ་ལུས་བར་དོ་ནས། །ལྷ་མའི་རིག་འཛིན་དེ་ནས་གྲོལ། །ཕལ་ཆེར་བག་ཆགས་རྟོག་མཐུ་ཡིས། །ངེས་པར་མི་
ལུས་ཐོབ་ནས་ནི། །ཆོས་སྤྱོད་པ་དང་ལྡན་གྱུར་ནས། །དེ་ཚེ་ཆོས་ཉིད་བདེན་པ་མཐོང་། །ཅེས་གསུངས་སོ། ༈ །ཡད་དགོན་པས། འདིའི་

༄༅། །སྐབས་སུ་མཚན་ཉིད་པས་འོད་ཟེར་ཆེན་པོས་དབང་བསྐུར་ཟེར། །སྔགས་ན་བཞི་པ་ཚིག་དབང་ཟེར། །དོན་ལ་སྣང་
སྲིད་འཁོར་འདས་ཀྱི་ཆོས་ཐམས་ཅད་བདེ་སྟོང་ཕྱག་རྒྱ་ཆེན་པོ། སྟོང་ཉིད་སྙིང་རྗེ་དབྱེར་མེད་ཀྱི་ངོ་བོར་མ་འདྲེས་པ་ཡོངས་སུ་རྫོགས་པར་ཡུལ་མེད་
དུ་རང་གསལ་ཞིང་མངོན་དུ་གྱུར་པའི་ཤེས་བྱའི་སྒྲིབ་པ་གཏན་ནས་མེད་པར་ཡེ་ཤེས་ཆེན་པོར་ཤར་བས་སྐད་ཅིག་མ་དེ་ལས་ལམ་མཐར་ཕྱིན་ནོ། །
དེ་ལ་དུས་འདིར་ཤེས་སྒྲིབ་མ་ལུས་པ་སྤངས།རྟེན་འབྲེལ་གྱི་འགྲོས་ཐིམ་པ་གཅིག་ལུས་སྦྲུལ་ཤུན་བུད་པ་བཞིན། འཇུལ་ལུས་སུ་གྱུར། སེམས་
ཆོས་སྐུར་ཤར་ནས། ཞིང་ཁམས་བསྐལ་པ་དང་མཐུན་པ་རྣམས་སུ། གདུལ་བྱ་དག་མ་དག་ལ་གཟུགས་སྐུ་གཉིས་སུ་གཉིས་སུ་སྣང་ངོ་། །
ཆོས་སྐུ་མངོན་དུ་གྱུར་ཀྱང་རྟེན་འབྲེལ་གྱི་འགྲོས་མ་ཐིམ་ན་རྒྱ་གསུམ་གྱི་ཚུལ་དུ་ལུས་རྒྱ་ཞིག་མ་ཐག་གཞན་དོན་གཟུགས་སྐུར་སྣང་ངོ་། །དེ་གཉིས་

དོ་གཉིས་ཚེ་འདིར་སངས་རྒྱས་པའོ། །རོ་གཅིག་མན་ཆད་ནས་སྤྲོས་བྲལ་ཡན་ཆད་ཀྱི་རྟོགས་པ་སྐྱེས་པ་དེས་འཆི་བ་འོད་གསལ་ངོ་ཤེས། དེའི་
ངང་ལ་ཞག་བཞི་བཅུ་རྩ་དགུ་གནས་ནུས་ན། ཤེས་བྱའི་སྒྲིབ་པ་སྤང་ནས་འོད་གསལ་ཆོས་སྐུར་སངས་རྒྱས། གདུལ་བྱ་ལ་གཟུགས་སྐུ་ཤར་
རོ༑ །དེ་ལ་འཆི་བ་ཆོས་སྐུའི་ཞིང་ཁམས་ལ་སངས་རྒྱས་པ་ཞེས་བྱའོ། །རྟོགས་པ་ཚེ་འདིར་མ་ཐོབ་སྒྱུ་ལུས་ལ་མྱོང་བ་སྐྱེས་རྨི་ལམ་འབྱོངས་པས་
རྩེ་གཅིག་ནས་ངོ་མཐོང་མན་ཆད་དམ་མ་ཉམས་པ་གཅིག་ལ་བར་དོའི་སྣང་བ་དེ་ངོ་ཤེས་དེར་གདམས་ངག་དྲན་པས། མ་དག་པ་དག་པའི་སྒྱུ་ལུས་སུ་
ལངས། མངལ་སྒོ་ཁེགས།དེ་ལ་ཞག་བཞི་བཅུ་རྩ་དགུར་གནས་ནུས་ན། མི་སློབ་པའི་ཟུང་འཇུག་མངོན་དུ་གྱུར་ཏེ། བར་དོ་ལོངས་སྐུའི་ཞིང་
ཁམས་སུ་སངས་རྒྱས་པའོ། །དུས་འདིར་སྦྱངས་པ་ཞན་པས་ཚོགས་ལམ་སྣ་ཟིན་པ་མན་ཆད་ཀྱིས་བར་དོ་ཤེས་ཀྱང་གནས་མི་ནུས་པས། འདུན་

༄༅། །པ་དང་། སྨོན་ལམ་གྱིས་སྐྱེ་བ་ཁྱད་པར་ཅན་བླང་ནས། དེར་ལས་འཕྲོ་སད་པས་ལམ་གྱི་འཕྲོ་མཐུད་ནས་སངས་རྒྱས་ཏེ། དེར་
སྐྱེ་བ་ལེན་པ་སྤྲུལ་པའི་སྐུའི་ཞིང་ཁམས་ལ་སངས་རྒྱས་པའོ། ༈ པྲ་ཁྲིད་ལས། རྣལ་འབྱོར་པ་དེ་འགག་པའི་ཚེ། །ངེས་པར་མི་ལུས་ཐོབ་ནས་ནི། །
ཆོས་སྤྱོད་པ་དང་ལྡན་གྱུར་ནས། དེ་ཚེ་ཆོས་ཉིད་བདེན་པ་མཐོང་། །གསུང་། གཉིས་པ་སྤྲོས་བྲལ་གྱི་རྟོགས་པ་ཤར་ནས། མཉམ་རྗེས་མ་འདྲེས་
པར་ཤིན། སྐྱེ་བ་གཉིས་ནས་སངས་རྒྱས་པ་སྟེ། དེ་ཉིད་ལས། འབྱུང་བ་ལྔ་པོ་ཞིག་པའི་ཚེ། །ལྷ་མིའི་རིག་པ་འཛིན་པ་ཐོབ། །དེ་ཚེ་ཉིད་ལ་
མངོན་སངས་རྒྱས། ༈ དྭགས་པོས། སྤྲོས་བྲལ་སྐྱེས་པ་ཡན་ཆད་དུ། །མཚམས་མེད་པ་དང་རྩ་ལྟུང་མ་བྱུང་ན་དེ་ཉིད་དུ་སངས་རྒྱས་ནས་བར་དོའི་
སྣང་བ་ཤར་བའི་དོད་ལ་གཟུགས་སྐུ་གཉིས་ཀྱི་སྣང་བ་ཤར་ནས་སེམས་ཅན་གྱི་དོན་བྱེད་པའོ། །རོ་གཅིག་གི་རྟོགས་པ་ཤར་ནས་བརྟན་པ་ཐོབ་ན་

བར་དོ་མེད་པར་གྲོལ་བ་སྟེ། ༈ དུས་འཁོར་དུ། འོད་གསལ་བ་ལ་རྒྱུན་པར་གནས། བར་དོའི་གྲོང་ཁྱེར་དེས་མི་མཐོང་གསུང་། པྲ་ཁྲིད་ལས། 
མཉམ་པ་ཉིད་ཀྱི་ངོ་བོ་ལ། །ས་དང་ལམ་གྱི་རིག་འཛིན་ཐོབ། །དེ་ཡིན་བགྲད་དུ་མེད་པ་སྟེ། །ཚེ་འདི་ཉིད་ལ་མངོན་སངས་རྒྱས། ༈ ཉམས་
སྒྲོན་ལས། །མཉམ་པ་ཉིད་ཀྱི་ངོ་བོ་ལ། །ཟག་པ་ཀུན་བྲལ་རིན་ཆེན་ཐོབ། །ཚེ་འདི་ཉིད་ལ་མངོན་སངས་རྒྱས། །ཅེས་གསུངས་པས། 
གོམས་པ་རབ་ཚེ་འདིར་སངས་རྒྱས།འབྲིང་སྐྱེ་གཉིས་མཚམས་སུ་གྲོལ། རྟོགས་ནས་གོམས་མ་ཚུད་པར་ཤིན་ལྷ་མིའི་ལུས་ཐོབ་ནས་བླ་མའམ་
སངས་རྒྱས་ཀྱི་སྤྲུལ་པ་དང་མཇལ་ནས་གྲོལ་བ་སྟེ། ༈ ཉི་ཟླ་ཁ་སྦྱོར་ལས། རབ་ལ་སྐྱེ་གཉིས་མི་དགོས་ཏེ། །འབྲིང་ལ་སྐྱེ་གཉིས་མཚམས་
སུའོ། །ཐ་མ་རྣམས་ནི་དབུག་ཕྱུང་སྟེ། །སྤྲུལ་པ་པོས་ནི་རང་རྒྱུད་གྲོལ། །ཅེས་གསུངས་སོ། །དེ་ཡང་རྨི་ལམ་འདི་ལམ་གྱི་ཚད་འཛིན་ཡིན་

༄༅། །པས།བར་དོ་ལ་ཆོད་མི་ཆོད་དེ་ད་ལྟའི་རྨི་ལམ་གྱིས་ཤེས་པས། ཉིན་པར་མཉམ་རྗེས་འདྲེས་ནས། གཉིད་དུ་སོང་བ་
ན་རྨི་ལམ་མ་ཤར་བའི་བར་གྱི་རྟོག་མེད་ལུང་མ་བསྟན་དེ་རང་གསལ་དུ་ཤར་ན་གོང་གི་འོད་གསལ་ལ་རྒྱུན་པར་གནས་པས་བར་དོ་མེད་པར་སངས་རྒྱས་
ཏེ༑ ལམ་མཐར་ཕྱིན་པའི་སྒོམ་མེད་ཆེན་པོ་ཡིན། གཉིད་དང་རྨི་ལམ་མཚམས་སུ་མ་ཟིན་རྨི་ལམ་གྱི་རྟོགས་པ་དེ་བྱུང་བ་དང་རང་རིག་ཏུ་ཤར་ན་བར་དོ་ལོངས་
སྐུའི་ཞིང་ཁམས་སུ་སངས་རྒྱས། ཉིན་པར་མཉམ་རྗེས་འདྲེས་ནས་གཉིད་དུས་མི་འོང་ན་སྤྲུལ་པའི་ཞིང་ཁམས་སུ་སངས་རྒྱས་པར་གསུང་སྟེ། ༈ རིག་
འཛིན་ལྔའི་དགོངས་ཉམས་ལས། འཁྲུལ་པའི་དབང་དུ་མ་སོང་བ་བརྟན་པའི་ཚད།རྨི་ལམ་གྱི་བར་དོར་འཁྲུལ་པ་མི་མངའ་ན་སྲིད་པ་བར་དོ་མེད་པར་
སངས་རྒྱས་གསུང་། རྨི་ལམ་དུ་རེས་འཁྲུལ་རེས་མི་འཁྲུལ་ནས་ཡེ་ཤེས་སུ་ཤར་ན། སྲིད་པ་བར་དོར་ངོ་ཤེས་ནས་སངས་རྒྱས་པར་གསུང་། དེ་ཡང་དང་

པོ་རྨི་ལམ་དུ་ཟིན་ནས་ཆོད་པ་ལ་ཉིན་པར་རྐྱེན་སྣང་ལ་རྩོལ་བ་མི་དགོས་པར་ཆད་པ་དང་། ད་གཟོད་རྟོགས་མེད་ངོ་མ་ཤེས་དེ་ཆོད། དེ་ནས་ཉིན་པར་དྲན་པ་
མ་ཡེང་པ་ལ་ལྟོས་མི་དགོས་པར་རྨི་ལམ་ཟིན་ནས་རྒྱུན་དུ་འོང་། དེ་ནས་གཉིད་པ་དང་སད་པ་ལ་སོགས་པ་ཕྲ་རགས་དང་འོད་གསལ་བའི་མྱོང་ཚོར་
དང་བཅས་པ་རིམ་གྱིས་འཆར་ཞིང་དག་པས་གཉིད་དང་རྨི་ལམ་གཉིས་ཀྱི་བར་མཚམས་ཀྱི་རྟོག་མེད་ངོ་མ་ཤེས་དེ་རང་རིག་ཏུ་ཤར་བས་གཉུག་མ་རང་ས་ཟིན་ཏེ། 
ལྟ་སྒོམ་སྤྱོད་གསུམ་སྐད་ཅིག་མའི་སྟེང་དུ་དབྱེར་མེད་པ་མངོན་དུ་གྱུར་པའི་སྟེང་ནས་ལྟ་བས་རང་དོན་ཆོས་སྐུ།སྤྱོད་པས་གཞན་དོན་གཟུགས་སྐུ་འབྱུང་
ནས་མཛད་པ་འཕྲིན་ལས་རྒྱུན་མི་ཆད་པ་སྟེ། ༈ ལྕེ་སྒོམ་གྱིས། དེ་ལྟར་ལྟ་སྤྱོད་ཟུང་འཇུག་ལས། །གོམས་པ་མཐར་ཕྱིན་འབྲས་བུ་ནི། །གོམས་
པ་མཐར་ཕྱིན་འབྲས་བུ་ནི། །མཐའ་གཉིས་ལ་ནི་མི་གནས་པའི། །རྣམ་ཀུན་མཁྱེན་པའི་སྐུ་ཐོབ་སྟེ། ལྟ་བས་རང་དོན་ཆོས་སྐུ་ཐོབ། །སྤྱོད་པས་

༄༅། །གཞན་དོན་གཟུགས་སྐུ་འབྱུང་། །མཛད་པའི་འཕྲིན་ལས་རྒྱུན་མི་ཆད། ༈རྒྱུད་ཡེ་ཤེས་མཁའ་མཉམ་ལས། ཕྱི་མ་མ་
ཡིན་དུས་འདི་རུ་། །ཡེ་ཤེས་མངོན་གྱུར་འབྲས་བུ་ཡིན། ༈ ཉམས་སྒྲོན་ལས།ལྷུན་གྲུབ་རྣལ་འབྱོར་དགོངས་སྤྱོད་དང་། མཐའ་བྲལ་འོད་གསལ་
འདུས་མ་བྱས། །དམིགས་མེད་རང་རིག་ཤེས་རབ་ཀྱིས། །སྐད་ཅིག་གཅིག་ལ་ཐ་མ་ཡི། །བག་ལ་ཉལ་བཅོམ་དེ་བཞིན་གཤེགས། །ཀུན་སངས་
ཀུན་དངོས་རྫོགས་སངས་རྒྱས། ༈ གསང་ཐིག་ལས། གཟུང་འཛིན་དག་པའི་རང་རིག་ལ། །སངས་རྒྱས་ཞེས་སུ་བཏགས་པ་ཡིན། །ཅེས་གསུངས་
སོ༑ ༈ །གཉིས་པ་མཐར་ཐུགས་གི་འབྲས་བུ་མཛད་པ་འཕྲིན་ལས་དང་བཅས་པ་འབྱུང་ཚུལ་ལ་ལྔ་སྟེ། ༈ ཡང་དགོན་པའི་ཡོན་ཏན་ཀུན་འབྱུང་དུ། 
རྟེན་སྐུ་དང་། བརྟེན་པ་ཡེ་ཤེས། མཛད་པའི་འཕྲིན་ལས། ཆེ་བའི་ཡོན་ཏན། འབྲས་བུ་སྤྱིའི་རྣམ་པར་བཞག་པའོ། །རྟེན་སྐུ་ལ་ལྔ་རུ་བཞག་པ་དང་།

བཞི་རུ་བཞག་པ་ཡང་འདུག །བསྡུ་ན་གཉིས་སུ་འདུས། འདིར་སྐུ་གསུམ་དུ་བཞག་པ་སྟེ། སྐུ་གསུམ་དུ་ངེས་པ་ནི། ༈ བྱམས་པས། སྐུ་གསུམ་
དག་གིས་སངས་རྒྱས་ཀྱི། །སྐུ་བསྡུས་པར་ནི་ཤེས་པར་བྱ། །ཞེས་དང་། །མཆོག་གི་དང་པོ་སྐུ་གསུམ་འཆང་། །ཅེས་སོགས་ལུང་མང་ཉམས་ཀྱི་
ཚད་མས་གཏན་ལ་ཕབ་ན་དངོས་པོའི་གནས་ལུགས་སྣང་རིག་སྟོང་གསུམ་དུ་གནས་པ། ལམ་གྱིས་རྟོགས་ཤིང་མངོན་དུ་གྱུར་པ་དེ་འབྲས་བུ་སྐུ་གསུམ་
ཡིན། སྐུ་གསུམ་བྱ་བ་ག་ཤེད་ན་མེད། ད་ལྟའི་རང་གི་སེམས་སྟོང་པ་ཅི་ཡང་མ་གྲུབ་པ་དེ་ཆོས་སྐུ་ཡིན། སྟོང་པ་དེས་ཆོས་ཐམས་ཅད་ཀྱི་རྟེན་བྱེད་
པའི་ཕྱིར་ཆོས་སྐུ་ཞེས་བྱའོ། །སྟོང་པ་དེ་རིག་པའི་སྙིང་པོ་ཅན་དུ་རང་གསལ་བ་དེ་ལོངས་སྐུ། རིག་པ་དེས་འཁོར་འདས་ཀྱི་ཆོས་ཐམས་ཅད་
ལ་ལོངས་སྤྱོད་ཅིང་རྟེན་བྱེད་པས་ན་ལོངས་སྐུ། རག་སྟོང་དེའི་གདངས་མ་འགག་པར་རང་སྣང་བ་སྤྲུལ་སྐུ། སྣང་བ་ཞེན་གྲུབ་པ་མེད་ལ་མེད་

༄༅། །བཞིན་ཅིར་ཡང་སྣང་བས་སྤྲུལ་པ་རྟེན་བྱེད་པས་སྤྲུལ་སྐུའོ། །དེ་གསུམ་ལྟན་ཅིག་སྐྱེས་པའི་ཡེ་ཤེས་ཀྱི་ངོ་བོ་དབྱེར་མེད་པས་
ངོ་བོ་ཉིད་ཀྱི་སྐུའོ། །སྐུ་གསུམ་པོ་དེ་མངོན་དུ་བྱེད་པ་ལ་འབྲས་བུ་ཞེས་པ་གཞི་ལམ་གྱི་ཉེས་པ་ཟད་པ་གཅིག་ཡིན་ཏེ། གཞིའི་ཉེས་པ་ཟད་དེ་མངོན་
དུ་གྱུར། ལམ་གྱི་ཉེས་པ་ཟད་དེ་མཐར་ཕྱིན་པའོ། །དེ་ཡང་རྒྱུའི་རྐྱེན་ལ་ལ་ལས་རྟེན་འབྲེལ་གྱི་འགྲོས་བཞི་གསུང་། ལ་ལ་ལས་ཚོགས་གཉིས་
གསུང་། འདིར་སེམས་གསུམ་མཐར་ཕྱིན་པ་ལ་བྱའོ། །དོན་དམ་པ་བྱང་ཆུབ་ཀྱི་སེམས་མཐར་ཕྱིན་པ་ལས། རང་བཞིན་རྣམ་པར་དག་པ་ཆོས་
ཀྱི་དབྱིངས་ཡེ་ཤེས་ཀྱིས་དེར་ཤེས་པས། ཉོན་མོངས་པ་དང་ཤེས་བྱའི་སྒྲིབ་པ་ཐམས་ཅད་དང་བྲལ་བ་གློ་བུར་གྱི་དྲི་མ་དག་པས་དག་པ་གཉིས་ལྡན། ཡེ་
ཤེས་ཆོས་ཀྱི་དབྱིངས་དང་དབྱེར་མེད་པས་སྤྲོས་པ་ཐམས་ཅད་དེའི་ངང་དུ་ཞི་བ་དེ་ཆོས་སྐུ། ཁམས་བྱང་ཆུབ་ཀྱི་སེམས་ཞུ་བ་དེ་ལྷན་ཅིག་སྐྱེས་པ་མཐར་ཕྱིན་པས་

ཏིང་ངེ་འཛིན་རྣམ་པར་དག་པའི་ཡེ་ཤེས་སྤྲོས་མེད་དེ་ཉིད་ཟག་མེད་ཀྱི་ཡེ་ཤེས་ཀྱི་ལོངས་སྤྱོད་པ་བདེ་བ་ཆེན་པོའི་ཆོས་ལ་རྫོགས་པར་ལོངས་སྤྱོད་པ། ཡེ་ཤེས་
ཀྱི་རང་སྣང་མཚན་དཔེའི་གཟི་བརྗིད་འབར་ཞིང་ཁ་སྦྱོར་ཡུམ་དང་བཅས་པ་ལོངས་སྐུ། ཀུན་རྫོབ་བྱང་ཆུབ་ཀྱི་སེམས་མཐར་ཕྱིན་པས་སྤྱོད་པ་རྣམ་པར་དག་
པས་ཡེ་ཤེས་དེའི་གདངས་མ་འགགས་པར་ཡང་སྣང་བ། སྨོན་ལམ་དང་ཐུགས་རྗེའི་རང་གཟུགས་སུ་མཆོག་གམ་སྐྱེ་བའི་སྤྲུལ་པས་ཐབས་གང་འདུལ་
དུ་འགྲོ་དོན་བྱེད་པ་སྤྲུལ་སྐུ། དེ་གསུམ་སངས་རྒྱས་ཀྱི་བཞུགས་ཚུལ་ལ་དབྱེར་མེད་པས་རང་བྱུང་ལྷན་ཅིག་སྐྱེས་པའི་ཡེ་ཤེས་བདེ་བ་ཆེན་པོ་མཆོག་ཏུ་
གྱུར་པ་ངོ་བོ་ཉིད་ཀྱི་སྐུ་སྟེ། དེ་ལ་དབྱིངས་སྟོང་པ་སྤྲོས་པ་དང་བྲལ་བ་བདག་པོའི་རྐྱེན། ཡེ་ཤེས་ཀྱི་ཚོགས་རྫོགས་རྒྱུའི་རྐྱེན། དེ་གཉིས་མཐར་
ཕྱིན་ཅིང་མངོན་དུ་གྱུར་པའི་ལྡོག་ཆ་ལ་ཆོས་སྐུ། རང་རིག་ཡུལ་མེད་དུ་རང་གསལ་བ་བདག་པོའི་རྐྱེན། བདེ་སྟོང་གི་ཏིང་ངེ་འཛིན་མཐར་ཕྱིན་པ་

༄༅། །རྒྱུའི་རྐྱེན། དེ་གཉིས་མངོན་དུ་གྱུར་ཅིང་མཐར་ཕྱིན་པའི་ལྡོག་ཆ་ལ་ལོངས་སྐུ། རང་སྣང་འགགས་པ་མེད་པར་རང་གསལ་བ་
བདག་པོའི་རྐྱེན། ལམ་དུས་ཀྱི་སྨོན་ལམ་དང་ཐུགས་རྗེའི་བསོད་ནམས་ཀྱི་ཚོགས་རྫོགས་པ་རྒྱུའི་རྐྱེན། དེ་གཉིས་མཐར་ཕྱིན་ཅིང་མངོན་དུ་གྱུར་པའི་ལྡོག་ཆ་
སྤྲུལ་སྐུ། དེ་ཡང་སངས་རྒྱས་ལ་ཆོས་སྐུར་སྣང་། བྱང་ཆུབ་སེམས་དཔའ་ལ་ལོངས་སྐུར་སྣང་། མོས་པས་སྤྱོད་པ་མན་ཆད་ལ་སྤྲུལ་སྐུར་སྣང་ངོ་། །
རྟེན་དེ་ལ་བརྟན་པའི་ཡེ་ཤེས་ནི། སྤྱིར་སངས་རྒྱས་ཀྱི་ཡེ་ཤེས་ནི་བསམ་གྱིས་མི་ཁྱབ་པ་ཡིན་ཀྱང་ལྡོག་ཆས་ཕྱིན་ལྔ་སྟེ། རང་རིག་རང་གསལ་བ་དེ་སེམས་
སེམས་ཅན་གྱི་དུས་ན་ཉོན་མོངས་པ་དུག་ལྔར་ཤར། དེའི་རང་གཟུགས་འགྲོ་བ་རྒྱུད་ལྔར་སྨིན། སངས་རྒྱས་ཀྱི་ས་ན་ཡེ་ཤེས་ལྔར་ཤར། དེའི་རང་
གཟུགས་རྒྱལ་བ་རིགས་ལྔ་ཡིན། དེ་ལ་ཡེ་ཤེས་ལྔ་ནི། འཁོར་འདས་ཀྱི་ཆོས་ཐམས་ཅད་གཉིས་སུ་མེད་པའི་ཡེ་ཤེས་ཀྱི་ངོ་བོར་གསལ་བ་ལ་ངོས་བཟུང་

མེད་པ་མེ་ལོང་ལྟ་བུའི་ཡེ་ཤེས། གཉིས་བསྡུས་ཀྱི་ཆོས་ཐམས་ཅད་ཡེ་ཤེས་དེའི་ངང་དུ་དབྱེར་མེད་པ་མཉམ་པ་ཉིད་ཀྱི་ཡེ་ཤེས། །ཆོས་ཐམས་ཅད་མ་འདྲེས་ལ་
ཡོངས་སུ་རྫོགས་པ་དུས་གསུམ་མངོན་དུ་གསལ་བ་སོ་སོར་རྟོགས་པའི་ཡེ་ཤེས།ཡེ་ཤེས་དེ་ལ་སྤྲོས་པའི་མཚན་མ་མེད་པ་ཆོས་ཀྱི་དབྱིངས་ཀྱི་ཡེ་ཤེས།
སྤྲོས་པ་མེད་བཞིན་འཕྲིན་ལས་ཐམས་ཅད་ནུས་མཐུའི་ཚུལ་དུ་ལྷུན་གྱིས་གྲུབ་པ་བྱ་བ་གྲུབ་པའི་ཡེ་ཤེས་སོ། །འདི་རྣམས་ངོ་བོ་གཅིག་ལ། ལྡོག་ཆ་ལས་
མིང་དུ་བཏགས་པ་ཡིན། ད་ལྟའི་རིག་པ་སྐད་ཅིག་མའི་སྟེང་དུ་ཡེ་ཤེས་ལྔའི་ནུས་པ་ཚང་བར་ཡོད། དེ་ལྟར་ལྔ་ཡང་གཉིས་སུ་འདུས་ཏེ། ཆོས་ཉིད་
མངོན་སུམ་རང་ངོ་ཤེས་ཤིང་ལྷག་མ་མེད་པར་མངོན་དུ་གྱུར་པ་ཅི་ལྟ་བ་མཁྱེན་པའི་ཡེ་ཤེས། ཆོས་ཅན་ཇི་སྙེད་པ་རྒྱུ་རྐྱེན་འབྲས་བུའི་ཚོགས་ཐམས་ཅད་མ་
འདྲེས་ཡོངས་རྫོགས་སུ་རང་གསལ་བ་ཅི་སྙེད་པ་མཁྱེན་པའི་ཡེ་ཤེས་སོ། །དེ་ལ་ཡེ་ཤེས་རྒྱུན་ཆད་མ་ཆད་དང་། རང་རྒྱུད་ཀྱིས་བསྡུས་པའི་ཡེ་ཤེས་ཡོད་

༄༅། །མེད་དང་། དེ་དག་ཐམས་ཅད་གཏི་མུག་པའི་གླེང་ལང་དུ་འདུག །སངས་རྒྱས་ཡེ་ཤེས་དངོས་ཡིན་པས་དེ་ལ་མེད་བྱས་ན་
བསྐུར་པ་རེ་ཆེ། ཡེ་ཤེས་དེ་རང་བཞིན་གྱི་ཆ་ནས་ཡོད་མ་མྱོང་། མཚན་ཉིད་ཀྱི་ཆ་ནས་མེད་མ་མྱོང་། ངོ་བོ་ཡོད་མེད་ལས་འདས་པས། རྒྱུན་ཆད་མ་
ཆད་ཀྱི་ཐ་སྙད་དང་བྲལ། དེས་ན་རང་གདངས་ཡེ་ཤེས་རྒྱུན་དང་བཅས་པ་དེ་ཡོད་པ་དངོས་པོ་ཅན་མ་ཡིན་ཏེ། ངོ་བོས་རང་སྟོང་། མེད་པ་དངོས་མེད་མ་
ཡིན་ཏེ། མཚན་ཉིད་རང་གསལ། དེ་གཉིས་དབྱེར་མེད་པས་མཐའ་དང་སྐྱོན་མེད་པའོ། །འགའ་ཞིག་གིས་ཡེ་ཤེས་དང་འདུ་ཤེས་ནོར་ནས་ཡེ་ཤེས་དེས་ཡུལ་
དུ་བྱས་ནས་ཤེས་སམ། མ་བྱས་པར་ཤེས་བྱ་བའམ། ཡེ་ཤེས་ཡོད་ན་རྟོག་བཅས་སུ་ཐལ་ཟེར་ན། ཡེ་ཤེས་ཡོད་པ་ཁོ་ནས་རྟོག་པ་མེད་པར་འགྲུབ། 
གཉིས་འཛིན་མེད་པར་འགྲུབ། དེ་དང་ཡེ་ཤེས་ལྷན་ཅིག་མི་གནས་པའི་འགལ་བ་ཡོད་པའི་ཕྱིར་རོ། །ཡུལ་ཡུལ་ཅན་དུ་བྱས་ན་འདུ་ཤེས་ཡིན། རྣམ་ཤེས་

ཡིན། ཡེ་ཤེས་ལ་གཟུང་འཛིན་གཉིས་ག་ན་སྲིད། སངས་རྒྱས་ལ་རང་རྒྱུད་གྱིས་བསྡུས་པའི་ཡེ་ཤེས་ག་ན་ཡོད། གཞན་སྣང་འཁྲུལ་པ་གཅིག་གིས་སངས་
རྒྱས་ཀྱི་ཡེ་ཤེས་གང་དུ་འདོད། མདོ་བསྟན་ཆོས་རྣམས་ནས་སངས་རྒྱས་ཀྱི་ས་ན་འདུ་ཤེས་དང་། རྣམ་ཤེས་དང་། སེམས་དང་སེམས་བྱུང་མེད་པའི་ལུང་
ཐམས་ཅད་ཡེ་ཤེས་མེད་པའི་ལུང་དུ་དྲང་ན་སྡིག་པ་རེ་ཆེ། རང་རིག་ཡུལ་མེད་དུ་གསལ་བ་ལམ་རྣལ་འབྱོར་པའི་དུས་ན་ཡང་མངོན་སུམ་དུ་ཉམས་སུ་མྱོང་
བ་ལ། སངས་རྒྱས་ཀྱི་ཡེ་ཤེས་ཡུལ་འཛིན་མེད་ན་རྒྱུན་ཆད་དགོས་ཅེས་པ་གཏི་མུག་གོ། །མ་རིག་པ་ཟད་ཙམ་ན་ཡེ་ཤེས་རྒྱུན་ཆད་དགོས་ཟེར། མ་རིག་པ་
སངས་བ་ཁོ་ནས་ཡེ་ཤེས་རྒྱུན་ཆད་མེད་པར་འགྲུབ་པ་ལགས་མོད། ཡེ་ཤེས་མེད་པར་སངས་རྒྱས་སུ་མི་བཏུབ། དེས་ན་ཆོས་ཉིད་ལ་གཟུང་འཛིན་གཉིས་
སྣང་ཡོད་མེད་རྟག་ཆད་སྤྲོས་པ་ཐམས་ཅད་དང་བྲལ་བ་དེ་ནས་ཡེ་ཤེས་ཀྱི་དངོས་གཞིར་ལྷུན་གྱིས་གྲུབ་ཅིང་། དེ་དེ་ལྟར་ངོ་ཤེས་པས་ཡེ་ཤེས་ཏེ། རྒྱུན་

༄༅། །ཆད་མ་ཆད་ཀྱི་ཐ་སྙད་ལས་གྲོལ་ཞིང་བསམ་གྱིས་མི་ཁྱབ་པའི་ཡེ་ཤེས་ཆེན་པོར་བཞུགས་སོ། །སངས་རྒྱས་མཛོད་ཀྱི་མདོར། སངས་
རྒྱས་ནི་ཡེ་ཤེས་ལྔས་བསྡུས་པ་ཡིན་ཏེ། ལྔ་གང་ཞེ་ན། ཆོས་ཀྱི་དབྱིངས་ཀྱི་ཡེ་ཤེས་དང་། མེ་ལོང་ལྟ་བུའི་ཡེ་ཤེས་དང་། བྱ་བ་གྲུབ་པའི་ཡེ་ཤེས་དང་། 
མཉམ་པ་ཉིད་ཀྱི་ཡེ་ཤེས། སོ་སོར་རྟོག་པའི་ཡེ་ཤེས། ཅེས་གསུང་པས་ཡེ་ཤེས་ལྔ་པོ་དེ་ཅི་ལྟར་འབྱུང་ནས། དོན་བྱེད་ན་ཆོས་རྗེའི་འཁྲུལ་ལུགས་རྩད་ 
གཅོད་དུ། ཀུན་གཞིའི་རྣམ་ཤེས་གང་ཡིན་པ་ཆོས་སྐུ་དམ་པ་ཆོས་དབྱིངས་ཡེ་ཤེས་སུ་ཤར། སྒོ་ལྔའི་རྣམ་ཤེས་མེ་ལོང་ལྟ་བུའི་ཡེ་ཤེས་སུ་ཤར། ཡིད་ཀྱི་
རྣམ་ཤེས་སོ་སོར་རྟོགས་པའི་ཡེ་ཤེས་སུ་ཤར། ཉོན་མོངས་པ་ཅན་གྱི་ཡིད་ནི་མཉམ་པ་ཉིད་ཀྱི་ཡེ་ཤེས་སུ་ཤར། གཟུགས་སྐུ་གཉིས་ཀྱི་བྱ་བ་གྲུབ་པའི་ཡེ་
ཤེས་ཀྱིས་འཁོར་བ་མ་སྟོང་གི་བར་དུ་འགྲོ་བའི་དོན་བྱེད་པའོ། །ཅེས་པ་དང་། ཡང་། དག་པ་གཉིས་ལྡན་ཆོས་སྐུའི་ཡེ་ཤེས་བྱ་བ་དང་། ལོངས་སྐུ་དང་། 

སྤྲུལ་སྐུ་གཉིས། རྣལ་འབྱོར་པ་རྟོགས་པ་དང་ལྡན་པ་གཅིག་ལ་བརྩི་བ་ཡིན་ནོ། །དེ་ཉིད་རང་སེམས་དྲི་མ་དང་བྲལ་བ་ལས་འབྱུང་ཚུལ་རྒྱུ་མཚན་དང་བཅས་
པ་རྒོད་ཚང་པས་གསུང་པ། དེ་ཡང་གཤིས་གྲུབ་པ་མེད་པ་སྐྱེ་མེད་རང་ཐོག་ཏུ་སློབ་པས། རྟག་འཛིན་འཁོར་བའི་མཐའ་དང་བྲལ། ཕྱོགས་མེད་ཀུན་དུ་
ཤར་བའི་འགག་མེད་རང་ཐོག་ཏུ་བསླེབས་པས་ཆད་འཛིན་འདས་པའི་མཐའ་དང་བྲལ་ཟུང་འཇུག་ཏུ་འཛིན་པ་ཡང་དག་ནས་དེ་ཉིད་དང་གཞན་དུ་བརྗོད་དུ་མེད་པའི་
ཡུལ་མེད་རང་གསལ་དུ་རྟོགས་པས་གནས་ངན་ལེན་གྱི་དྲི་མ་དང་བྲལ་བ་དེ་ལ་ཆོས་སྐུ་མཚན་ཉིད་བཞི་ལྡན་ཟེར། དེ་ཡང་སྒྲོན་མའི་རང་བཞིན་གསལ་ནས་ཆོས་
སྐུའི་རང་བཞིན་མཁྱེན་པ་བྱ་བ་ཡིན། དེ་གང་ཡིན་ན་ཤེས་བྱ་ཐམས་ཅད། སྨྲ་བསམ་བརྗོད་མེད་ཤེས་རབ་ཕ་རོལ་ཕྱིན། །མ་སྐྱེས་མི་འགག་ནམ་མཁའི་ངོ་བོ་ཉིད། །
ཅེས་རྟོགས་པ་དེ་ཅི་ལྟ་བ་མཁྱེན་པའི་ཡེ་ཤེས་ཀྱི་བྱེ་བྲག་ཡིན། ཅི་སྙེད་པ་ཉིད་ཀྱིས་ཤེས་བྱ་ལ་སྲིད་ཚད་ཀྱི་འགྲོ་བ་རྣམས་ཀྱི་སེམས་དང་ཁམས་དང་བག་ལ་ཉལ་

༄༅། །ཐམས་ཅད་རང་རིག་ཏུ་མཁྱེན་པར་སད་དེ། སོ་སོ་རང་རིག་ཡེ་ཤེས་སྤྱོད་ཡུལ་བ། །ཅེས་ཡུལ་མེད་དུ་མངོན་དུ་བྱེད་པ་དེ་ཅི་སྙེད་
པ་མཁྱེན་པའི་ཡེ་ཤེས་ཀྱི་བྱེ་བྲག་ཡིན། དེ་ཡང་ཅི་ལྟར་མཁྱེན་ན། ༈ མདོ་ཕལ་པོ་ཆེ་ལས། །ཆོས་དབྱིངས་དམ་པ་བདེ་བར་གཤེགས་པ་དེ། །
སེམས་ཅན་རྣམས་དང་མཉམ་པ་ཉིད་དུ་གྱུར་བསམ་པ་སྣ་ཚོགས་རྒྱལ་བའི་ཆོས་ཉིད་ལ། །བསམ་གྱིས་མི་ཁྱབ་དྲི་མེད་རབ་ཏུ་འཇུག ༈ །གསང་བའི་
སྙིང་པོའི་རྒྱུད་ལས། །དེ་ཚེ་རིགས་དྲུག་སེམས་ཅན་ལ། །སྡིག་སྤྱོད་གཟུགས་སུ་རྣམ་པར་སྟོན། །དགེ་ཚུལ་རྣམས་ལ་དགྲ་བཅོམ་གཟུགས། 
རང་རྒྱལ་རྣམས་ལ་བསེ་རུའི་ཚུལ། །གཞན་ཡང་ཐེག་མཆོག་རིམ་པ་བཞིན། །འོག་མིན་བླ་མེད་གནས་མཆོག་ཏུ། །སྐུ་ནི་རྣམ་པར་སྣང་མཛད་ཚུལ། །
བྱང་ཆུབ་སེམས་དཔའི་འཁོར་རྣམས་ལ། །དེ་བཞིན་གསུང་མཆོག་མི་སྨྲ་སྟེ། སྐུ་ཡིས་ཆོས་རྣམས་མཇལ་བར་སྟོན། །ཅེས་གསུངས་པས་དག་པ་བྱང་ཆུབ་

སེམས་དཔའ་རྣམས་ཀྱི་བསམ་པ་བཟང་པོ་བྱང་ཆུབ་ཀྱི་སེམས་འཁོར་བ་མ་སྟོང་གི་བར་དུ་མི་ནུབ་པར་འགྲོ་བའི་དོན་ལ་བཞུགས་པར་བཞེད་པའི་ཐུགས་དགོངས་
ཁྱད་པར་ཅན་དེ་སངས་རྒྱས་ཀྱིས་རང་རིག་ཏུ་མཁྱེན་པས་བྱང་ཆུབ་སེམས་དཔའ་རྣམས་ཀྱི་ཐུགས་དང་སངས་རྒྱས་ཀྱི་ཡེ་ཤེས་དབྱེར་མེད་དུ་བཞུགས། 
གདུལ་བྱའི་བློ་དང་སངས་རྒྱས་ཀྱི་ཡེ་ཤེས་དབྱེར་མེད་པ་དེའི་རང་གཟུགས་ལ་འདས་གྲོང་མི་མངའ་བར་རྡོ་རྗེ་འཆང་ཆེན་པོའི་སྐུ་རུ་བྱོན། ཉན་རང་རྣམས་
ཀྱི་བསམ་པ་ཉོན་མོངས་པ་དང་འདོད་ཡོན་ལ་སྤྱོད་སེམས་དང་ལྡན་ཞིང་། ཞི་བདེ་མྱ་ངན་ལས་འདས་པའི་བློ་དེ་སངས་རྒྱས་ཀྱིས་མཁྱེན་ཏེ། གདུལ་བྱའི་
བློ་དང་སངས་རྒྱས་ཀྱི་ཡེ་ཤེས་མཉམ་དུ་བཞུགས་པའི་རང་གཟུགས་སུ་སྤྲུལ་པའི་སྐུ། ཉོན་མོངས་པ་དང་འདོད་ཡོན་སྤོང་པའི་ཆ་ལུགས་སུ་དབུ་རེག་དང་ཞབས་
རྗེན་དུ་བྱོན། ནང་བསམ་པའི་རང་གཟུགས་སུ་མྱ་ངན་ལས་འདའ་ཚུལ་སྟོན། མ་དག་པ་དམྱལ་བའི་བསམ་པ་ཞེ་སྡང་ལ་སོགས་པ་རབ་ཏུ་རང་མཁྱེན་ཏེ། 

༄༅། །དམྱལ་བའི་སེམས་དང་སངས་རྒྱས་ཀྱི་ཡེ་ཤེས་པ་དང་མེད་པར་བཞུགས་ཏེ། དམྱལ་བ་ཡེ་ཤེས་སྡུག་བསྔལ་ཡིན། ཡི་དྭགས་ཀྱི་
བཀྲེས་སྐོམ་ལ་སོགས་པར་བཞེད། རང་རིག་གཞན་རིག་གི་ཁྱད་པར་རང་གིས་རང་རིག་པ་རང་རིག །གདུལ་བྱའི་བློ་དང་སངས་རྒྱས་ཀྱི་ཡེ་ཤེས་མཉམ་དུ་བཞུགས་
པའི་རང་གཟུགས་ཞེ་སྡང་ཅན་གསོད་གཅོད་བྱེད་པར་བྱོན། འགྲོ་བ་གཞན་ལ་ཡང་སྦྱར་ཞིང་གསུང་། ༈ ཕལ་པོ་ཆེ་ལས། གཟུགས་བརྙན་འདྲ་བའི་སྐུ་རྣམས་
ནི༑ །སེམས་ཅན་རྒྱ་མཚོའི་ནང་ན་སྣང་། །མོས་བ་ཅི་འདྲ་ཡོད་པ་རྣམས། །དེ་བཞིན་མགོན་པོ་རྣམས་ཀྱིས་མཐོང་། །སྲིད་གསུམ་འགྲོ་བ་བསམ་
ཡས་སུ། །ཐུགས་རྗེའི་སྟོན་པ་བསམ་མི་ཁྱབ། །དོན་དང་མཐུན་པ་འབའ་ཞིག་སྟོན། །མི་མཐུན་འཁོར་བའི་ཞགས་པ་གཅོད། །ལ་ལར་རབ་
བྱུང་དཀའ་ཐུབ་མཛད། །ལ་ལར་ཁབ་དང་རྒྱལ་སྲིད་འཛིན། །ལ་ལར་མྱ་ངན་འདས་པ་སྟོན། །ཁྲོ་ལ་ཁྲོ་དང་མུན་ལ་མུན། །གཡེམས་ལ་གཡེམས་

སྟོན་དེ་བཞིན་ནོ། །ཞེས་གསུངས་སོ། །མདོར་ན་གདུལ་བྱའི་བསམ་པའི་རང་གཟུགས་སུ་སངས་རྒྱས་ཀྱི་ཡེ་ཤེས་བྱོན། ཡེ་ཤེས་ཀྱི་རང་གཟུགས་སུ་
ལོངས་སྤྲུལ་གཉིས་བྱོན། དེ་ལྟར་ཤེས་བྱའི་དཀྱིལ་འཁོར་རྒྱ་ཆེ་ཞིང་གྲངས་མང་བ་ཡང་རྣལ་འབྱོར་པ་གཅིག་སངས་རྒྱས་པའི་ནང་ཚན་ཡིན། མཁྱེན་
ཚུལ་རང་རིག་རྟོག་བྲལ་དུ་མཁྱེན་ཏེ། ད་ལྟའི་འཆར་སྒོ་ཏུར་ཏུར་བ་འདི་ལ་མཁྱེན་པའི་སྒྲིབ་གཡོགས་གདའ་སྟེ། དེ་དག་སོང་ཙ་ན་སངས་རྒྱས་མཚན་
ཉིད་པ་ཆོས་ཀྱི་སྐུ་ཡིན། ཆོས་སྐུའི་རང་བཞིན་མཁྱེན་པ་ཡིན་པས་སངས་རྒྱས་ཕན་ཆད་མ་མཁྱེན་པའི་དབང་མེད། ཤེས་བྱ་ཐམས་ཅད་མཁྱེན་ཙ་ན་
མཁྱེན་པའི་རང་གཟུགས་ལོངས་སྤྲུལ་གཉིས་ཡིན་པས། གདུལ་བྱ་རེ་རེའི་མདུན་དུ་སྤྲུལ་པ་རེ་རེ་མི་འབྱུང་བའི་དབང་མེད། གདུལ་བྱའི་བསམ་པ་མི་
འདྲ་བས་འདུལ་བྱེད་ཀྱི་གཟུགས་སུ་མི་འདྲ་བ་བྱོན་པ་ཡིན་ཏེ། བསམ་པའི་རང་གཟུགས་ཡིན་པས་སོ། །གཟུགས་སྐུ་གཉིས་ལ་བདེ་སྡུག་ལ་སོགས་པ་

༄༅། །རང་སྣང་ལ་ཡོད་དམ་མེད། མེད་ན་གཞན་སྣང་ལ་སྟོན་པ་ཡང་མེད་ཟེར་ན་རང་སྣང་དུ་ཡང་རང་རྒྱལ་བ་མེད་དེ་སྒྱུ་མ་ལྟ་བུ་ཡིན། 
ལོངས་སྐུ་ལ་བདེ་བ་ཆེན་པོ་རྒྱུན་ཆད་མེད་པར་ཡོད་ཀྱང་གཉུག་མ་བློ་བྲལ་དུ་རྟོགས་པས་སྤང་བླང་མེད། རང་རྒྱུད་པ་དང་སྒྱུ་མའི་ཁྱད་པར་དགག་སྒྲུབ་ཀྱི་
བློ་དང་བྲལ་མ་བྲལ་ཡིན། ཧྲིལ་གྱིས་དྲིལ་ན་ཅི་ལྟ་བ་མཁྱེན་པའི་གསལ་སྣང་ལ་ཅི་སྙེད་པ་ཡིན། ཆོས་སྐུའི་རང་གཟུགས་ལོངས་སྤྲུལ་གཉིས་ཡིན་
པས་ཅི་ལྟར་ཤར་ཡང་དགག་སྒྲུབ་དང་བྲལ། གདུལ་བྱའི་བསམ་གཟུགས་སུ་གཟུགས་སྐུ་གཉིས་བྱོན་པའི་འཆར་སྐ་ཡང་མི་འགག་པ་ཡིན། རྡོ་རྗེ་ཐེག་
པའི་ཟུང་འཇུག་གི་དགོངས་པ་རང་དེ། དེ་འདྲ་བ་གཅིག་དུ་གདའ། ཅེས་གསུངས་པས་མཁྱེན་གཉིས་དབྱེར་མེད་ཀྱི་རང་གཟུགས་དེ་ཆོས་སྐུ་ཡིན་པས། སྤྲུལ་
སྐུ་རང་ལ་ཡང་སྐུ་བཞི་ཚང་བས་མཆོག་གི་སྤྲུལ་སྐུ་སངས་རྒྱས་མཚན་ཉིད་པ་སྟེ། ༈ བརྒྱད་སྟོང་པ་ལས། དེ་བཞིན་གཤེགས་པ་ནི་ཆོས་ཀྱི་སྐུར་བལྟ་བར་བྱ་

སྟེ༑ གཟུགས་ཀྱི་སྐུར་བལྟ་བར་མི་བྱའོ། ༈ གསང་བ་མཆོག་གི་རྒྱུད་ལས། གདུལ་བྱའི་དོན་དུ་སྣང་བ་འགག་པ་མེད། །མཚན་དང་དཔེ་བྱད་དུ་མས་ 
ལེགས་པར་བརྒྱན། །དུས་ལས་ཡོལ་མེད་ཆུ་ཡི་ཟླ་བ་བཞིན། །འབད་རྩོལ་རྟོག་མང་ཡིད་བཞིན་ནོར་བུ་ལྟར། །སྨོན་ལམ་གྲུབ་པས་ཐུགས་རྗེ་འགག་
པ་མེད། ལོངས་སྤྱོད་ཆེན་པོ་མཉམ་པ་ཉིད་ལ་གནས། ༈ པྲ་ཁྲིད་དུ། རང་གི་ངོ་བོ་ཆོས་ཀྱི་སྐུ། །དཔེ་ནི་དཔེ་མེད་ནམ་མཁའ་འདྲ། །རྟགས་ནི་སངས་
རྒྱས་ཆོ་འཕྲུལ་ཡིན། །འབྲས་བུ་སངས་རྒྱས་དེ་ཉིད་དོ། །ཉམས་སྤྲན་ལས། ལྷུན་རྫོགས་ངང་ལས་མ་གཡོས་ཤིང་། །ཞིང་ཁམས་མཐར་ཐུག་མེད་པ་
རུ༑ །ཐུགས་རྗེའི་སྤྲུལ་པ་སྣ་ཚོགས་ཀྱིས། །གང་ལ་གང་འདུལ་དོན་རྫོགས་བྱེད། །མཐའ་དབུས་གཉིས་མེད་དེ་བཞིན་གཤེགས། ནམ་མཁའི་དཔེ་
ལྟར་མཚོན་དུ་མེད། །ཆ་ཙམ་དཔག་བསམ་རིན་ཆེན་ཤིང་། །མེ་ལོང་ཉི་མའི་སྙིང་པོ་འདྲ། །རྟགས་ནི་སངས་རྒྱས་རྫུ་འཕྲུལ་དང་། །ཡོན་ཏན་

༄༅། །ཐམས་ཅད་རང་བཞིན་རྫོགས། །མ་སྒྲིབ་ཀུན་གསལ་མངོན་ཤེས་དྲུག །ཀུན་མཁྱེན་ཡེ་ཤེས་ཚུལ་གཟིགས་པ། །ཡུལ་
དང་མཁྱེན་ཚད་རྒྱལ་བ་དང་། །འདྲ་ལ་བག་ལ་ཉལ་གྱིས་ཕྱེ། །ཅེས་གསུངས་པས་སངས་རྒྱས་དེ་ཉིད་གདུལ་བྱ་དག་པའི་སྣང་བ་མ་འགག་པར་གཟུགས་
སྐུར་སྣང་ཡང་ངོ་བོ་ཆོས་སྐུ་ལས་མ་གཡོས་པས་རྟོག་པ་དང་གྲོལ་བ་སྟེ། ༈ རྒྱུད་བླ་ལས། །ཅི་ལྟར་སྤྲིན་མེད་ནམ་མཁའ་ཟླ་བའི་གཟུགས། །སྟན་
ཁའི་ཆུ་སྔོན་མཚོར་ནི་མཐོང་བ་ལྟར། །དེ་བཞིན་རྒྱལ་སྲས་ཚོགས་ཀྱིས་ཁྱབ་བདག་གཟུགས། །རྫོགས་སངས་དཀྱིལ་འཁོར་མང་དུ་མཐོང་བར་འགྱུར། །
ཅེས་གསུང་པས་ནམ་མཁའ་ནི་ཆོས་སྐུ། ཟླ་བ་ནི་ལོངས་སྐུ། ཆུ་ནང་དུ་ཤར་བའི་ཟླ་བ་ནི་སྤྲུལ་སྐུ། སྐུ་གསུམ་པོ་དེ་ཡང་བསྡུ་ན་སྐུ་གཉིས་ཏེ། ངོ་བོ་
ཉིད་ཀྱི་སྐུ་དང་ཆོས་སྐུ་གཉིས། རང་ངོར་དོན་པའི་སྐུ་ཡིན་ལ། དེའི་རྩལ་གདུལ་བྱ་གཞན་དོན་དུ་དག་པ་ལ་ལོངས་སྐུ། མ་དག་པ་ལ་སྤྲུལ་སྐུར་

ཤར་བ་གཟུགས་སྐུ་ཀུན་རྫོབ་སྟེ། དོན་དམ་ཀུན་རྫོབ་བམ་ཐབས་དང་ཤེས་རབ་གཉིས་སུ་འདུས་པའོ། །གཉིས་པ་འཕྲིན་ལས་ནི། གནས་ལུགས་
རང་གདངས་འགག་པ་མེད་པས་བདག་པོའི་རྐྱེན་བྱས། ལམ་དུ་སྨོན་ལམ་དང་ཐུགས་རྗེ་མཐར་ཕྱིན་པས་རྒྱུའི་རྐྱེན་བྱས། གདུལ་བྱ་ལས་དག་
པས་དམིགས་པའི་རྐྱེན་བྱས། དེ་གསུམ་ཚོགས་པ་གཅིག་ཏུ་གྱུར་པ་ལས་དཔག་བསམ་གྱི་ཤིང་ངམ། ཡིད་བཞིན་གྱི་ནོར་བུ་བཞིན་དུ་རྩོལ་བ་
མེད་པའི་འགྲོ་དོན་སྲིད་མཐའི་བར་དུ་གཟུགས་སྐུའི་འཕྲིན་ལས་འབྱུང་བ་སྟེ། འཕྲིན་ལས་དེ་ཡང་གཅིག་ཏུ་གསུངས་པ་དང་། གཉིས་སུ་
གསུང་པ་དང་། གསུམ་དང་བཞི་རུ་གསུང་པ་དང་། ཉི་ཤུ་རྩ་བདུན་གྱི་བར་དུ་གསུང་པ་སྟེ། དེ་དག་ཐམས་ཅད་བསྡུས་ན་སྐུ་གསུང་ཐུགས་མི་ཟད་
པ་རྒྱུན་གྱི་འཁོར་ལོས་འཕྲིན་ལས་བཞི་ལྷུན་གྱིས་གྲུབ་ཅིང་རྒྱུན་མི་ཆད་པར་སེམས་ཅན་སྨིན་པར་མཛད་པའོ། །དེ་ཡང་སྐུའི་འཕྲིན་ལས་སྐུས་འདུལ་

༄༅། །བ་ལ། སངས་རྒྱས་ལོངས་སྐུ་དང་སྤྲུལ་སྐུ་ཞི་བ་དང་ཁྲོ་བོ། དཀྱིལ་འཁོར་འཁོར་ལོ་དང་དཔའ་བོ་གཅིག་པ། བྱང་ཆུབ་སེམས་
དཔའ་དང་ཉ་ན་ཐོས་དང་རང་རྒྱལ་སོ་སོ་སྐྱེ་བོ། ཤན་པ་དང་སྨད་ཚོང་མ་སྟག་དང་རི་བོང་ལ་སོགས་པ་རིགས་དྲུག་སོ་སོའི་གཟུགས་སུ་སྣང་ནས་དོན་མཛད་
པའོ། །བེམ་པོས་འདུལ་བ་ལ་རས་རིས། ལུགས་སུ་བླུགས་པ་འདིར་སོ། །དགོན་གནས་བྱིན་རླབས་ཅན། རི་བྱིན་རླབས་ཅན། གཞན་ཡང་
ལོ་ཐོག་སྨིན་པ། ཆར་ཆུ་དུས་སུ་འབབ་པ། ལུས་ཅན་རྣམས་བཏུས་ཤིང་སྨིན་པ། ལས་རྒྱུན་གཅོད་པའི་མཛད་པ་ལ་ནང་མཚོན་མུ་གེ། མདོར་
ན་འབྱུང་བ་བཞིར་སྣང་ནས་སེམས་ཅན་གྱི་དོན་མཛད་པ་སྟེ། དེ་ཡང་འཕྲིན་ལས་བཞིའི་སྒོ་ནས་མཛད་པའོ། །གསུང་གིས་འདུལ་བ་ལ་ཐེག་པ་ཆེ་
ཆུང་། སྔགས་གསར་རྙིང་ཟབ་པ་དང་རྒྱ་ཆེ་བ། ཚིགས་བཅད་དང་ལྷུགས་པ། སྙན་ངགས་དང་འགྲལ་གཏམ་ལ་སོགས་པས་དོན་མཛད་པའོ། །བེམ་

པོས་འདུལ་བ་ལའང་ཡི་གེའི་གཟུགས། འབྱུང་བའི་སྒྲ། རོལ་མོའི་སྒྲ་ལ་སོགས་པས་དོན་མཛད་པའོ། །ཐུགས་ཀྱིས་འདུལ་བ་ལ། ངེས་འབྱུང་། 
དད་པ། མོས་གུས། སྤོབས་པ། ཤེས་རབ། སྟོང་པ། སྙིང་རྗེ། ཉམས་རྟོགས་པ། ཉན་པས་གོ་བ། བསླབ་པས་ཤེས་པ། བསམ་
པས་འཆར་བ། བསྒོམས་པས་སྐྱེ་བ། བརྡ་འམ་ཚིག་གིས་ཕྱོགས་ཙམ་མཚོན་པས་དོན་རང་ངོ་ཤེས་འགྲོ་བ་ངོ་མཚར་ཆེ། བླ་མ་ལ་གསོལ་བ་བཏབ་པས་
སློབ་མ་ལ་རྟོགས་པ་ཤར་བ་དེ་བས་ཀྱང་ངོ་མཚར་ཆེ། མདོར་ན་སེམས་ཅན་གྱི་བདེ་སྐྱིད། ལམ་པའི་ཉམས་རྟོགས་བྱང་ཆུབ་སེམས་དཔའི་འཕྲིན་ལ་ས་ས་
ལམ་གོང་དུ་བསློང་པ་དེ་དག་ཐམས་ཅད་ཐུགས་ཀྱི་མཛད་པའོ། །དེ་ཡང་འཕྲིན་ལས་བཞིའི་སྒོ་ནས་ལྷུན་གྲུབ་རྒྱུན་ཆད་མེད་པར་སེམས་ཅན་སྨིན་པར་
མཛད་པའོ། །ཆེ་བའི་ཡོན་ཏན་ནི། སངས་རྒྱས་ཀྱི་ཚུལ་ཁྲིམས་གཅིག་པུ་ནས་བརྩམ་སྟེ་ཆེ་བའི་ཡོན་ཏན་བསྐལ་པར་བརྗོད་ཀྱང་ཟད་མི་ཤེས་

༄༅། །པའོ། །དེ་ཡང་བསྡུ་ན་གསུམ་སྟེ། སྐུ་ཆེ་བའི་ཡོན་ཏན་མཚན་དང་དཔེ་བྱད་འོད་དང་འོད་ཟེར། སྐུའི་གསང་
བ་བསམ་གྱིས་མི་ཁྱབ་པ་སྐུ་ཐམས་ཅད་པའོ། །གསུང་ཆེ་བའི་ཡོན་ཏན་གསུང་དབྱངས་དྲུག་ཅུ། གསུང་གི་གསང་བ་བསམ་གྱིས་མི་
ཁྱབ་པ་གསུང་ཐམས་ཅད་པའོ། །ཐུགས་ཆེ་བའི་ཡོན་ཏན་ནི། མཁྱེན་པའི་ཡེ་ཤེས། བརྩེ་བའི་ཐུགས་རྗེ། ནུས་པའི་འཕྲིན་ལས། 
ཐུགས་ཀྱི་གསང་བ་བསམ་གྱིས་མི་ཁྱབ་པ་ཐུགས་ཐམས་ཅད་པའོ། །ཆོས་ཉིད་ཅི་ལྟ་བ་མཁྱེན་པའི་ཡོན་ཏན་བསམ་པ་ག་ལ་ནུས། ཆོས་ཅན་
ཅན་ཇི་སྙེད་པ་མཁྱེན་པས་སེམས་ཅན་སྲིད་ཚད་ཀྱི་ཁམས་དང་བག་ལ་ཉལ་དང་། དབང་པོ་དང་སྐྱེ་མཆེད་བསམ་པའི་ཚོགས། ལས་དང་
རྣམ་སྨིན་རྒྱུ་དང་རྐྱེན། འབྲས་བུའི་ཚོགས་ཐམས་ཅད་དུས་སྐད་ཅིག་ལ་སོ་སོར་མ་འདྲེས་པར་རང་རང་གི་ཡེ་ཤེས་ལས་ཐ་མི་དད་པར་མངོན་སུམ་དུ་

མཁྱེན་པ་སྟེ། ༈ རྒྱུད་བླ་ལས། སྟོབས་ནི་མ་རིག་སྒྲིབ་ལ་རྡོ་རྗེ་བཞིན། །མི་འཇིགས་ཉིད་ནི་འཁོར་དུ་སེང་གེ་བཞིན། །དེ་བཞིན་མ་འདྲེས་
བཅོ་བརྒྱད་ནམ་མཁའ་བཞིན། །ཐུབ་པའི་བསྟན་པ་རྣམ་གཉིས་ཆུ་ཟླ་བཞིན། །ཅེས་མདོར་བསྟན་ནས་སྟོབས་བཅུ་རྒྱས་པར་བཤད་པ་ནི། 
གནས་དང་གནས་མིན་ལས་རྣམས་ཀྱི། །རྣམ་སྨིན་དང་ནི་དབང་པོ་དང་། །ཁམས་རྣམས་དང་ནི་མོས་པ་དང་། །ཀུན་འགྲོའི་ལམ་དང་བསམ་
གཏན་སོགས། །ཉོན་མོངས་དྲི་མ་མེད་པ་དང་། །གནས་ནི་རྗེས་སུ་དྲན་པ་དང་། །ལྷ་ཡི་མིག་དང་ཞི་བ་དང་། །མཁྱེན་པའི་སྟོབས་
ནི་རྣམ་པ་བཅུ། །ཞེས་དང་། མ་འདྲེས་བཅོ་བརྒྱད་ལ་དང་པོ་སྤྱོད་པས་བསྡུས་པ་དྲུག་ནི། །འཁྲུལ་དང་ཅ་ཅོ་མི་མངའ་སྟེ། །སྟོན་ལ་དྲན་པ་
ཉམས་མི་མངའ། །མཉམ་པར་མ་བཞག་ཐུགས་མི་མངའ། །འདུ་ཤེས་སྣ་ཚོགས་ཀྱང་མི་མངའ། །མ་བརྟགས་བཏང་སྙོམས་མི་མངའ་སྟེ། །

༄༅། །རྟོག་པས་བསྡུས་པ་དྲུག་ནི། འདུན་པ་བརྩོན་འགྲུས་དྲན་པ་དང་། །ཏིང་འཛིན་ཤེས་རབ་རྣམ་གྲོལ་གྱི། །ཡེ་ཤེས་གཟིགས་པ་ཉམས་
མི་མངའ། །ལུས་ཀྱི་ལས་ཐམས་ཅད། ངག་གི་ལས་ཐམས་ཅད། ཡིད་ཀྱི་ལས་ཐམས་ཅད་ཡེ་ཤེས་སྔོན་དུ་འགྲོ་ཞིང་། ཡེ་ཤེས་ཀྱི་རྗེས་སུ་འབྲང་བ་
སྟེ༑  འཕྲིན་ལས་ཀྱིས་བསྡུས་པ་གསུམ་མོ། །དུས་གསུམ་ལ་མ་ཆགས་མ་ཐོགས་པའི་ཡེ་ཤེས་གཟིགས་པ་འཇུག་པ་གསུམ་ནི་ཡེ་ཤེས་ཀྱིས་བསྡུས་པའོ། །
དེ་དག་ཐམས་ཅད་ཀྱང་མཁྱེན་པ་གཉིས་ཀྱིས་བསྡུས་པའོ། །དེ་ལྟར་གདོད་མ་ནས་གནས་པའི་གཞི་གཉུག་མ་འཁྲུལ་མ་མྱོང་བ་དེ་ཉིད་ལམ་མ་ནོར་བ་གཅིག་
གིས་མངོན་དུ་བྱས་པས་གློ་བུར་གྱི་དྲི་མ་དང་བྲལ་བ་ལ་འབྲས་བུ་ཞེས་ཐ་སྙད་ཙམ་དུ་བརྗོད་པའོ། །ངོ་བོ་དོན་དམ་པའི་ཐད་དུ་གཞི་ལམ་འབྲས་གསུམ་མམ། 
ལྟ་སྒོམ་སྤྱོད་གསུམ་ལ་སོགས་མོ་གཤམ་གྱི་བུ་དང་འདྲ་བས་ཡོད་མེད་གཉིས་ཀ་ལས་འདས་པར་ཤེས་པར་བྱའོ། །དེ་ཉིད་མ་རྟོགས་པ་རྟོགས་པར་བྱེད་པའི་

ཐབས་ལ་ཀུན་རྫོབ་ཐ་སྙད་ཙམ་དུ་གཞི་ལམ་འབྲས་གསུམ་འབྲེལ་པ་གཅིག་གིས་ཁོག་ཁུབ་ནས་བདེན་གཉིས་དབྱེར་མེད་གཅིག་གིས་འགག་བཟུང་བ་དེ་ལམ་
ལྟ་སྒོམ་སྤྱོད་གསུམ་གྱི་གསུམ་གྱི་གནད་དུ་དྲིལ་ནས་རྟོགས་པས། གཞིའི་ཉེས་པ་ཟད་དེ་གཞི་ལམ་དུ་སློང་། ཉམས་སུ་བླང་པས་ལམ་འབྲས་བུ་
དང་འབྲེལ་ཐུབ་པ་གཅིག་དགོས། དེ་ཐུབ་པ་ལ་བཀའ་བསྟན་ཆོས་ཚད་མར་གྱུར་པ་ལ་བརྟེན་ནས་མངོན་དུ་བྱེད་དགོས་པ་ཡིན། དེ་ལ་བླ་མའི་མན་ངག་
དང་། རང་གི་ཉམས་མྱོང་བཀའི་དོན་གསུམ་གཅིག་དུ་ཆོད་དགོས། བཀའ་དང་མི་མཐུན་ན་བླ་མས་བསྟན་ཡང་བདུད་ཀྱི་བསླུ་བ་ཡིན། རང་གིས་
རྟོགས་ཀྱང་ལོག་རྟོག་ཡིན། དེ་བས་སེམས་ཉིད་ཀྱི་གསང་ཟབ་མོའི་ཕྲ་བ་བཀའི་སྟེང་དུ་ཡོད་པས་བཀའ་ལ་བརྟེན་ནས་མངོན་དུ་བྱེད་དགོས། བཀའི་
དགོངས་པ་སེམས་ཐོག་ནས་ཆོད་ཅིང་འབྱེད་དགོས་པས། ས་བཅུའི་དབང་ཕྱུག་རྣམས་ཀྱིས་བཀའི་དགོངས་པ་ཕྱིན་ཅི་མ་ལོག་པར་ལེན་པའི་དོན་ལ། 

༄༅། །བཀའི་དགོངས་པ་ཁྲོལ་བའི་བསྟན་ཆོས་མཛད་པ་ལ་ཚད་མར་གྱུར་པ་ཡང་། སེམས་ཉིད་མངོན་དུ་གྱུར་ཅིང་ཚིག་དོན་གཉིས་ཀས་
གཏན་ལ་ཕེབས་པས་སྒྲོ་འདོགས་ཐམས་ཅད་ཆོད་པ་ཡིན། དགྲ་བཅོམ་པ་རྣམས་ཀྱིས་ཀྱང་ཚིགས་དོན་གཉིས་ཀ་སྒྲོ་འདོག་ཆོད་པ་དང་བཀའ་བསྡུ་མཛད་པ་
ཡང་བཀའི་དགོངས་པ་ཟབ་མོ་གནད་འཕྱུགས་ཀྱིས་དོགས་པ་ཡིན། དེའི་དོན་འཕྱུགས་ན་ལྟ་སྒོམ་ཕྱིན་ཅི་ལོག་ཏུ་འགྲོ་ནས་ཉམས་སུ་བླང་ཀྱང་སངས་རྒྱས་
མཐོང་མི་ནུས་པ་ལ་དགོངས་ནས། ༈ འཕགས་པ་ཀུན་དགའ་བོ་མང་དུ་ཐོས་པའི་མཆོག་ཏུ་གྱུར་ཀྱང་། ཚིག་ལ་སྒྲོ་འདོག་ཆོད། དོན་མངོན་དུ་མ་
བྱས་པས་གནས་ནས་ཕྱུང་བས་བཀའི་དོན་ཉམས་སུ་བླང་པས་བཀའི་བཀའི་དགོངས་པ་ཟབ་མོ་ཐུགས་སུ་ཆུད་པ་དང་ད་བཟོད་དགྲ་བཅོམ་པ་ཐོབ་སྟེ། བཀའི་
བསྡུ་བ་པོ་མཛད་པ་ཡིན། དེའི་དོན་བཀའ་ལ་བརྟེན་ནས་བསྟན་ཆོས་བྱུང་། བསྟན་ཆོས་ལ་བརྟེན་ནས་བླ་མའི་མན་ངག་བྱུང་བས། །ཡིད་ཆེས་

ཀྱི་དབང་པོ་བཀའ་ཡིན་པས་དེ་དང་མཐུན་པའི་ལྟ་བ་གཅིག་དགོས། །བཀའ་དང་མི་མཐུན་པའི་ལྟ་བ་རྟོགས་ཀྱང་ལོག་ལྟ་ཡིན་པས་བསྒོམས་ཀྱང་ 
སངས་རྒྱས་ཐོབ་མི་ནུས། མུ་སྟེགས་པ་ལྟ་བ་ལོག་པས་བསྒོམ་པ་ལ་སྡུག་སྲན་ཆེ། སྤྱོད་པ་ལེགས་ཀྱང་ཐར་པ་མི་ཐོབ་བལྟ་བ་སངས་རྒྱས་ཀྱི་བཀའ་
དང་མི་མཐུན་པས་ལན། ༈ དེ་བས་ན་གཙུག་ན་རིན་པོ་ཆེའི་མདོར། །ལུང་ནི་ཡིད་ཆེས་ཚིག་ཡིན་ཏེ། ཉེས་པ་ཟད་པ་རྫུན་ཀྱི་ཚིགས། །སྨྲ་
བར་མི་འགྱུར་རྒྱུ་མེད་ཕྱིར། །ཉེས་ཟད་ལུང་དུ་ཤེས་པར་བྱ། ༈  །རྒྱན་སྟུག་པོ་བཀོད་པའི་མདོ་ལས། །ཡིད་ཆེས་ལུང་དང་མི་ལྡན་པའི། ཆོས་
གང་སྟོན་པར་བྱེད་པ་ནི། །རྣམ་པར་རྟོག་པའི་བདག་ཉིད་དེ། བདག་ཀྱང་ཆུད་ཟོས་གཞན་ཆུད་ཟོས། །ཅེས་གསུང་པས་བཀའི་དགོངས་པ་གབ་པ་
སྦྲས་པ་ཟབ་ནས་དཔག་པར་དཀའ་བ་རྣམས་ཐེག་ཆེན་འཕགས་པ་ས་བཅུའི་དབང་ཕྱུག་རྣམས་ཀྱིས་མངོན་དུ་ཕྱུང་ནས་གསལ་བར་མཛད། དེའི་

༄༅། །དོན་ཉམས་སུ་བླང་པས་ཐུགས་སུ་ཆུད་པ་ནི་བཀའ་བརྒྱུད་གོང་མ་འདི་རྣམས་ཡིན། དེ་ཡང་བཀའ་དང་བསྟན་ཆོས་ཀྱི་དགོངས་
པ་ལྟར་རང་གི་ཐུགས་སུ་ཆུད་ནས་གཞན་ལ་སྟོན་ནུས་ན་མཚན་ལྡན་གྱི་བླ་མ་ཡིན། བཀའི་དགོངས་པ་མ་ལོན་ནས་སོ་སོའི་འདོད་པར་ཤོར་ན། བཀའ་
དང་བསྟན་འཆོས་ཀྱི་པོ་ཏི་བརྒྱ་ཐམ་པ་ཉན་བཤད་བྱས་ཀྱང་བཀའ་ལྟར་བཤད་པ་མིན། རང་རང་གི་འདོད་པ་ལྟར་བཤད་པ་ཡིན། འདོད་པའི་གྲུབ་
མཐའ་བཟང་ངན་གང་ཡིན་ཀྱང་རྣམ་རྟོག་བཟང་ངན་གཅིག་ཡིན། རྣམ་རྟོག་དེ་མ་ཆོད་ན་རང་གཞན་གང་ཡང་ཐར་པ་ཐོབ་མི་ནུས་པས་དལ་འབྱོར་གྱི་མི་
ལུས་ཆུད་ཟོས་སུ་འགྲོ་གསུང་། མན་ངག་གི་བརྗོད་བྱ་བསྟན་འཆོས་ཡིན། བསྟན་འཆོས་ཀྱི་བརྗོད་བྱ་བཀའ་ཡེ་ཡིན། བཀའ་བརྒྱ་ཆེས་གྲངས་
མང་བ་གཅིག་གསུངས་པའི་དགོངས་པ་མཐར་ཐུག་པ་དེ་སེམས་ཉིད་ཀྱི་ངོ་བོ་བློ་འདས་བརྗོད་དུ་མེད་པ་འདི་ཡིན་ནོ། །འདི་ཅི་ལྟ་བ་བཞིན་རྟོགས་པ་དང་

ད་བཟོད་བཀའ་དགོངས་པ་ལོན་པ་སྟེ། དེ་རྟོགས་པ་ལ་བཀའི་དགོངས་པ་ལོན་པ་སྟེ། དེ་རྟོགས་པ་ལ་བཀའི་དགོངས་པ་ཐུགས་སུ་ཆུད་པའི་བླ་
མ་གཅིག་བཀའ་བཞིན་བསྒྲུབ་དགོས་སོ། །ཟབ་མོ་ནང་དོན་ཟབ་རྒྱ་ཟུང་འཇུག་བདེན་གཉིས་དབྱེར་མེད་སྙིང་པོ་དོན་གྱི་གཏེར་མཛོད་མན་ངག་རྒྱ་མཚོ་ཞེས་
བྱ་བ་ལས། ཐོག་མར་བྱ་བ་འབྲས་བུའི་ལེའུ་སྟེ་གསུམ་པའོ།། ༈  །།གསང་སྔགས་ཟབ་དོན་གཞི་ལམ་འབྲས་བུའི་ཚུལ། །མདོ་རྒྱུད་མན་
ངག་ བཀའ་བསྟན་ཟབ་མོའི་དོན། །བླ་མ་རྣམས་ཀྱི་གསུང་དང་རང་ཉམས་ལ། །བརྟེན་ནས་ཕན་པའི་སེམས་ཀྱིས་བརྩམས་འདི་ལ། །ནོར་
འཁྲུལ་འགལ་དང་མ་ཚང་ལྷག་པ་དང་། །ངེས་པའི་གསང་དོན་མངོན་དུ་ཕྱུང་ལ་སོགས། །ཉེས་པ་གང་གྱུར་འཕགས་པ་རྣམས་ལ་བཤགས། །
དེང་ནས་བཟུང་སྟེ་བྱང་ཆུབ་སྙིང་པོའི་བར། །ཆོས་མིན་སྤྱོད་པས་ནམ་ཡང་མ་གོས་པར། །རྟག་ཏུ་དྲན་དང་ཤེས་བཞིན་བག་ཡོད་ཀྱིས། །དངོས་མེད་

༄༅། །སེམས་ཀྱི་ངོ་བོར་ལྟ་བ་དང་། །སྐབས་སུ་སྣོད་བཅུད་ལྷ་ཡི་དཀྱིལ་འཁོར་དུ། །གསལ་ལ་དེ་ཉིད་འགྱུར་མེད་ཆོས་ཀྱི་དབྱིངས། །
གནས་ལུགས་བརྗོད་བྲལ་བསམ་གྱིས་མི་ཁྱབ་པའི། དོན་ལ་ཅི་བཞིན་གནས་པ་མ་གཏོགས་པ། །སྒོ་གསུམ་ཡེངས་ལ་བསྐྱལ་ན་ཆོས་པའི་གཟུགས། །
ཡིན་ཕྱིར་དམ་པའི་དོན་ལ་གནས་པར་བྱོས། །ད་རེས་འགྱུར་མེད་དོན་མཆོག་མ་བརྟེན་ན། །སླན་ཆད་མཐུན་རྐྱེན་སྲིད་ཙམ་མ་གཏོགས་པ། །ལེགས་པར་
དཀའ་བས་དེ་དོན་རྒྱུད་ལ་སྦྱོར། །གྲོགས་དག་སྒྱུ་མའི་དཔལ་ལ་མ་ཆགས་པར། །ཟག་མེད་བདེ་བའི་དཔལ་ལ་སྤྱོད་པར་གྱིས། །ཐུབ་པས་བསྔགས་པའི་
ནགས་ཁྲོད་དབེན་པ་དང་། །གངས་དང་རི་སུལ་བས་མཐའ་རྣམས་སུ་ཡང་། །རྩེ་གཅིག་བསྒྲུབ་ལ་རྟག་ཏུ་སེམས་སྤྲོ་བ། །དལ་འབྱོར་དོན་ཡོད་བྱེད་པའི་སྐྱེས་
ཆེན་ཡིན། །གྲོགས་ངན་འཁོར་མང་དབུས་སུ་གནས་མི་བཅའ། །ཆོས་བརྒྱད་རྐྱེན་གྱིས་ནམ་ཡང་མི་གཡོ་བར། །དབེན་པའི་གནས་སུ་ཁོ་བོ་བདག་ཡིད་སྤྲོ། །

དེ་ཆོས་རྣམ་དག་བརྒྱུད་པ་ཅན་ལ་གཏུགས། །དོན་འཆོལ་བར་སྨྲ་བ་སུ་ཞིག་སེམས། །ཆོས་ཡིན་མིན་བཀའ་དང་བསྟུན་ན་ཤེས། །འདི་བདེན་རྫུན་ཉམས་སུ་
ལོངས་དང་གསལ། །དོན་འཐད་འོས་རིགས་པས་སྒྲུབས་དང་མངོན། །ཚྭ་ཡིན་མིན་ལྕེ་ཡི་ཐོག་ཏུ་ཞོག །ཆུ་ཡིན་མིན་སྐོམ་དུས་འཐུང་དང་གསལ། །
དོན་ཡིན་མིན་བསྟན་འཛིན་རྣམས་ཀྱིས་ཤེས། །དིང་སང་གི་བདག་སོག་ས་ཆོས་པ་འགའ། །འཇིག་རྟེན་ཁེ་དྲག་གཉིས་ཀྱི་རྟ་ལ་ཞོན། །འདུ་འཛི་གཡེང་བའི་
གཡབ་དར་མགོ་ལ་བཙུག །ཕྱག་གཡས་འདོད་པའི་ལྕགས་ཀྱུ་འབར་བ་བསྣམས། །ཕྱག་གཡོན་མི་གཏོང་འཆིང་བའི་ཞགས་པ་འཛིན། །ཆོས་དང་སེར་མོའི་
ཕུབ་ཆུང་རྒྱབ་ཏུ་ཁུར། །མགོ་བསྐོར་རྫུན་གྱི་རྐྱལ་པ་མཆན་དུ་ཐོགས། །ཞལ་ནས་པ་ཆེང་བཟང་ངར་སྐད་སྒྲོགས། །བླུན་པོའི་སྤྱན་སྔར་མི་ཆོས་ལྷ་དམ་འཛོམ། །སྐྱེས་བུ་
དམ་པ་རྣམས་ཀྱིས་བཞད་གད་གནས། །རྟོགས་པ་རྣལ་མ་རྒྱུད་ལ་ཡོད་བདེན་ན། །འཇིག་རྟེན་ཆགས་སྡང་ཕྱོགས་ལ་ཅི་ཕྱིར་འབྲང་། །མདང་སུམ་རྨིས་པའི་རྟ་དང་གླང་

༄༅། །པོ་ཆེ། །གཉིད་སད་བདེན་པར་གྲུབ་པ་ཡོད་དམ་ཅི། །རྗེ་བཙུན་གོང་མ་རྣམས་ཀྱིས་གསུངས་པས་སོ། །སྙིང་པོའི་དོན་གྱི་གཏེར་མཛོད་མན་ངག་རྒྱ་མཚོ་
ཟབ་མོ་ནང་དོན་ཞེས་བྱ་བ་འདི་ནི། མན་ངག་ཟབ་མོའི་དོན་ལ་བློ་ཕྱོགས་པ་ཡེ་ཤེས་རྒྱལ་མཚན་གྱིས། འབྲི་ཉག་ཟབ་མོའི་སྒང་སྐེད། པོམ་ཆུང་སའི་སྐ་རགས། འབྲུ་དམ་
པའི་ཆོས་ཕྱུག་ས་ཆ། ཐད་སྒང་ཞེས་བྱ་བའི་རི་ཁྲོད་དུ། མན་ངག་ལ་བློ་ཕོགས་པའི་དགེ་བའི་བཤེས་གཉེན་རྣམས་ཀྱིས་ཡང་ཡང་བསྐུལ་བའི་དོན་དུ་ཡི་གེར་བཀོད་པའོ། །བདག་
རྣལ་འབྱོར་པ་དང་ལས་དཀར་ནག་གི་འབྲེལ་པ་ཡོད་ཚད་རྣམས་ཀྱི་རྒྱུད་སྨིན་ཅིང་གྲོལ་ནས་རྣམ་མཁྱེན་ཐོབ་པར་གྱུར་ཅིག ། ༈  །དཔལ་ལྡན་ལྷ་མོ་ནག་མོ། དཔལ་
ལྡན་མགོན་པོ་ནག་པོ། དམ་ཅན་འགར་བ་ནག་པོ་ལ་སོགས་པ་དམ་པ་ཡེ་ཤེས་པ་ཆོས་སྐྱོང་བའི་སྲུང་མ་རྣམས་ཀྱིས། མན་ངག་འདིའི་བདག་པོ་གྱིས་ལ་སྲུང་མ་མཛོད་ཅིག །
ཁྱད་པར་འདི་ཉམས་སུ་ལེན་པའི་གང་ཟག་ལ། ཕྱི་རོལ་བདུད་ཀྱི་བར་ཆད། འབྱུང་བ་ལུས་འཁྲུག་གི་བར་ཆད་། ཏིང་ངེ་འཛིན་སེམས་ཉམས་ཀྱི་བར་ཆད་ལ་སོགས་པའི་བར་ཆད་

སྒྲུབ་པ་མཐར་ཕྱིན་པའི་འཕྲིན་ལས་མཛོད་ཅིག །ཨོཾ་སུ་པྲ་ཏིཥྠ་བཛྲ་ཡེ་སྭཱ་ཧཱ། བཀྲ་ཤིས་པར་གྱུར་ཅིག །རྫོགས་སོ། །སངས་རྒྱས་བསྟན་པ་དར་བའི་བཀྲ་ཤིས་ཤོག །།
༄།།འདིར་སྨྲས་པ། ན་མོ་རཏྣ་དྲ་ཡཱ་ཡ། ཚོགས་གཉིས་ཆུ་གཏེར་ལས་འཁྲུངས་གསེར་གྱི་རི། །རྣམ་འདྲེན་སྟོང་ལས་རྨད་བྱུང་ཤཱཀྱའི་རྒྱལ། །ཡན་ལག་བདུན་ལྡན་རྡོ་རྗེ་འཆང་
ཆེན་པོ། །ཕུན་ཚོགས་ངེས་པ་ལྔ་ལྡན་ལ་ཕྱག་བགྱི། ༡ །མདོ་རྒྱུད་རྒྱ་མཚོ་མཁྱེན་པའི་དཀྱིལ་འཁོར་འཕེལ། །བདེ་ཆེན་ཡེ༷་ཤེ༷ས་སྣང་བའི་བདུད་རྩི་སྤྲོ། །ཐུབ་བསྟན་
གསལ་བའི་སྒྲོན་མེ་ཇི་སྙེད་ལས། །རྨད་བྱུང་རྣམ་པར་རྒྱ༷ལ་བའི་དགེ་མཚ༷ན་འབར། ༢ །གང་གི་མཚུངས་མེད་བཀའ་རྒྱུད་རིན་པོ་ཆེའི། །དྲི་མེད་བསྟན་པ་ཕྱག་རྒྱ་ཆེན་
པོའི་གཞུངས། །ཟབ་དོན་མན་ངག་སྟོང་གི་བདུད་རྩིའི་གཏེར། །མཁས་དབང་རྒྱ་མཚོའི་འཇུག་ངོགས་འདི་རྨད་བྱུང་། ༣ །སྔ་འགྱུར་བསྟན་པའི་མངའ་བདག་ཀཿཐོག་པའི༑ 
བསྟན་འཛིན་མཚུངས་བྲལ་པཎ་ཆེན་ཆོས་ཀྱི་རྗེ། །གང་གི་སྒྱུ་འཕྲུལ་བཀོད་པ་མཐའ་ཡས་ལས། །ཚེ་དབང་རིག་པ་འཛིན་པའི་རྒྱ་མཚོ་ཡིས། ༤ །ཐུབ་པའི་བསྟན་པ་ཕྱོགས་

༄༅། །བཅུར་འཕེལ་བ་དང་། །ཐར་འདོད་རྣམས་ཀྱི་རེ་བ་སྐོང་སླད་དུ། །རྣམ་པར་དཀར་བའི་བསམ་སྦྱོར་རྒྱ་ཆེན་གྱིས། །ཆོས་སྦྱིན་ཟད་མེད་སྤར་དུ་
བསྒྲུབས་པ་ལས། ༥ །ཕུན་ཚོགས་དགེ་བ་སྤྲིན་གྱི་ཕུང་པོ་ལས། །ཟད་པ་མེད་པའི་དམ་ཆོས་ཆར་ཆེན་པོ། །ཐེག་གསུམ་འབྲས་བུ་སྨིན་པའི་རྒྱུར་གྱུར་ཏེ། །སྐུ་བཞིའི་
དབང་ཕྱུག་བླ་མ་ཉིད་གྱུར་ཅིག ༦ །ཅེས་པའང་མཚུངས་བྲལ་བསྟན་པའི་རྩ་ལགས། སྤྲུལ་པའི་སྐུ་རིན་པོ་ཆེ་ཚེ་དབང་རིག་པ་འཛིན་པའི་རྒྱ་མཚོའི་སྡེས།
གཞུང་བཟང་རིན་པོ་ཆེ་འདི་ཉིད་ཀྱིས་སྤར་གསར་དུ་བསྐྲུན་སྐབས་རྫོགས་ཆེན་མཁན་རིན་པོ་ཆེ་པདྨ་བཛྲ་བས་ཀྱང་སྔ་ཕྱིར་ཕྱི་མོ་ཞུ་དག་བགྱིས་པ་སོགས་འབད་པ་དུ་
མས་བསྒྲུབས་ཏེ་གྲུབ་སྐབས། རྗེ་དེ་ཉིད་ཀྱི་བཀའ་དྲིན་ཀྱིས་འཚོ་བ་རྨོངས་རྟུལ་རྣམ་རྒྱལ་ཆོས་ཀྱི་བཟང་པོས་སྤེལ་བ་འདིས་ཀྱང་རྒྱལ་བསྟན་རིན་པོ་ཆེ་ཕྱོགས་ཐམས་
ཅད་དུ་འཕེལ་བའི་རྒྱུར་གྱུར་ཅིག་གུ། སརྦ་དཱ་མངྒ་ལཾ།། །།