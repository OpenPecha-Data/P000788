ཅ༽ ༄།། །།ཀུན་ཏུ་བཟང་པོ་དགོངས་པ་ཟང་ཐལ་གྱི་ལོ་རྒྱུས་རིན་པོ་ཆེའི་ཕྲེང་བ་ཞེས་བྱ་བའི་དབུའི་གཟིགས་ཕྱོགས་ལགས་སོ།། །།

༄༅༅། །ཐོག་མའི་སངས་རྒྱས་འོད་མི་འགྱུར་བ་ལས། །ཆོས་དང་ལོངས་སྤྱོད་སྤྲུལ་པའི་སྐུར་ཤར་ཞིང་། །རིག་
འཛིན་རྣམ་བཞིས་འགྲོ་རྣམས་སྨིན་མཛད་པའི། །བརྒྱུད་ཚུལ་གསུམ་ལྡན་བླ་མ་རྣམས་ལ་འདུད། །འདིར་ཆོས་ཐམས་
ཅད་ཀྱི་རྩ་བ། ཐེག་པ་ཐམས་ཅད་ཀྱི་ཡང་རྩེ། བཀའ་ཐམས་ཅད་ཀྱི་སྤྱི་འགྲེལ། སྡེ་སྣོད་ཐམས་ཅད་ཀྱི་སྙིང་པོ། རྒྱུད་

༄༅། །ཐམས་ཅད་ཀྱི་རྒྱལ་པོ། ལུང་ཐམས་ཅད་ཀྱི་བླ་མ། མན་ངག་ཐམས་ཅད་ཀྱི་སྙིང་ཁུ། དོན་ཐམས་
ཅད་ཀྱི་མཇུག་སྡུད། དགོངས་པ་ཐམས་ཅད་ཀྱི་ཞེ་ཕུགས། གསང་བ་བས་ཀྱང་ཆེས་གསང་བ། ཡང་གསང་བླ་ན་
མེད་པའི་རྫོགས་པ་ཆེན་པོ། ཀུན་ཏུ་བཟང་པོའི་དགོངས་པ་ཟང་ཐལ་དུ་བསྟན་པའི་མན་ངག་འདི་ལ་དོན་རྣམ་པ་གསུམ་

སྟེ༑ དང་པོ་ཡིད་ཆེས་ཤིང་ཁུངས་བཙུན་པར་བྱེད་པ་བླ་མ་བརྒྱུད་པའི་རིམ་པ་དང་དེ་ལས་བྱུང་བའི་གདམས་ངག་གི་རིམ་པ་དང་། གདམས་པ་མི་འཆལ་བར་བྱེད་
པ་བཀའ་སྲུང་ལ་བཀའ་རྒྱས་གདབ་པ་དང་གསུམ་ལས། འདིར་ཡིད་ཆེས་ཤིང་ཁུངས་བཙུན་པར་བྱ་བའི་ཕྱིར་བླ་མ་བརྒྱུད་པའི་ལོ་རྒྱུས་ཟུར་ཙམ་ཞིག་བརྗོད་ན་དེ་ཡང་
ཀློང་གསལ་འབར་མ་ཉི་མའི་གསང་རྒྱུད་ལས། གང་ཟག་གསར་བུ་ཡིད་ཆེས་བསྐྱེད་པའི་ཕྱིར། །ཆུ་མགོ་གངས་ལ་ཐུག་པ་ལྟར། །ཀུན་བཟང་ང་ཡི་བར་དུ་བཤད། །
ཅེས་གསུངས་པ། རྒྱལ་བ་དགོངས་པས་བརྒྱུད་ཚུལ་དང་། རིག་འཛིན་བརྡའི་བརྒྱུད་ཚུལ་དང་། གང་ཟག་སྙན་ཁུང་དུ་བརྒྱུད་ཚུལ་ལོ། །དེ་ཡང་དང་པོ་རྒྱལ་བ་
དགོངས་པའི་བརྒྱུད་ཚུལ་མ་བཤད་ན། བཀའ་དྲི་མ་མེད་པར་མི་འགྱུར། རིག་འཛིན་བརྡའི་བརྒྱུད་ཚུལ་མ་བཤད་ན། བླ་མེད་ངེས་པའི་དོན་དུ་མི་འགྱུར། གང་

༄༅། །ཟག་སྙན་ཁུང་གི་བརྒྱུད་ཚུལ་མ་བཤད་ན། །རྒྱ་བོད་འབྲེལ་བའི་མན་ངག་ལ་ཡིད་ཆེས་པའི་ཁོངས་སུ་མི་འགྱུར་ཏེ། ང་ཉིད་ལས། ལོ་རྒྱུས་དོན་
གྱིས་མ་བཤད་ན། །གསང་ཆེན་ངེས་པའི་བཀའ་འདི་ལ། །ཡིད་མི་ཆེས་པའི་སྐྱོན་དུ་འགྱུར། །ཅེས་སོ། །དེ་ལ་དང་པོ་རྒྱལ་བ་དགོངས་པའི་བརྒྱུད་པ་སྐུ་གསུམ་གྱི་
བརྒྱུད་ཚུལ་ནི། བདག་ཅག་རྣམས་ཀྱི་སྟོན་པ་བཅོམ་ལྡན་འདས་དཔལ་ཀུན་ཏུ་བཟང་པོ་གཞི་གདོད་མའི་གནས་ལུགས་ཀ་དག་ངོ་བོ་ཉིད་ཀྱི་སྐུ། ཡེ་ཤེས་གསུམ་གྱི་
བདག་ཉིད་དུ་བཞུགས་པ་དེ། ཡིད་ལས་འདས་པའི་ཤེས་རབ་ཀྱིས་རང་སྣང་དུ་རྟོགས། རང་བྱུང་དུ་རིག་སྟེ། ངོ་བོ་སྟོང་པའི་ཡེ་ཤེས། རང་བཞིན་གསལ་བའི་ཡེ་
ཤེས༑ ཐུགས་རྗེ་མ་འགག་པའི་ཡེ་ཤེས་གསུམ་གྱི་མཁྱེན་པ་རྫོགས་ནས། ནང་གསལ་གཞོན་ནུ་བུམ་པ་སྐུའི་ཞིང་ཁམས་སུ། རིན་པོ་ཆེ་གསང་བའི་སྦུབས་ན། 

སྟོན་འཁོར་ཕུན་སུམ་ཚོགས་པར་བཞུགས་ཚུལ་ནི། གནས་ཕུན་སུམ་ཚོགས་པ་ཆོས་ཀྱི་དབྱིངས་ཀྱི་ཕོ་བྲང་དུ། སྟོན་པ་ཕུན་སུམ་ཚོགས་པ་རང་རིག་པའི་ཡེ་ཤེས་རྣམ་
པ་ཐམས་ཅད་མཁྱེན་པའི་ཡེ་ཤེས། འཁོར་ཕུན་སུམ་ཚོགས་པ་སྐུ་དང་ཡེ་ཤེས་ཀྱི་རོལ་པ་བསམ་གྱིས་མི་ཁྱབ་པ་ལ་ལོངས་སྤྱོད་པ། བསྟན་པ་ཕུན་སུམ་ཚོགས་པ་ཟག་
པ་མེད་པའི་བདེ་བ་ཆེན་པོ། དུས་ཕུན་སུམ་ཚོགས་པ་རྟོགས་པ་མངོན་དུ་གྱུར་པའི་དུས་ནའོ། །རིན་ཆེན་སྤྲུངས་པ་ལས། འཛིན་པ་རང་དག་ཆོས་སྐུ་ཡི། །སྤྲོས་མེད་
རང་དག་གཞལ་ཡས་སུ། །ཉིད་དང་དབྱེར་མེད་ནང་འཁོར་ལ། །མཚན་མ་མེད་པའི་གསུང་གིས་ནི། །སྤྲོས་པ་མེད་པའི་ཆོས་རྣམས་ཀྱི། །མི་གནས་རང་ཟད་
ཐུགས་ལས་བྱུང་། །མ་འགག་གསུངས་པ་མེད་པར་ནི། །མཉམ་པ་ཆེན་པོའི་ངང་དུ་བསྟན། །ཅེས་པ་དང་། གསང་རྒྱུད་ལས། བཤད་ཀྱང་ཏིང་ངེ་འཛིན་གྱིས་

༄༅། །བཤད༑ ༑ཉན་ཀྱང་ཏིང་ངེ་འཛིན་གྱིས་ཉན། །ཅེས་སོ། །དེ་ནས་ནང་གསལ་ཆོས་སྐུའི་སྣང་ཆ་ལས། རྣམ་དག་སྟུག་པོ་བཀོད་པའི་ཞིང་ཁམས་ནི། །
ཐམས་ཅད་ཀྱང་ཡེ་ཤེས་ལྔའི་གདངས་ལས་བྱུང་བ། སྟེང་འོག་ཕྱོགས་མཚམས་མེད་པ། འོད་ཁྱིམ་རིན་པོ་ཆེའི་ཁང་བུ་ན། ཀུན་ཏུ་བཟང་པོ་ཞལ་ཕྱག་གི་རྣམ་པར་
བཞེངས་ནས། རིགས་ལྔ་སོ་སོའི་དཀྱིལ་འཁོར་འབུམ་ཕྲག་བརྗོད་ལས་འདས་པ་བསམ་གྱིས་མི་ཁྱབ་པ་འཕྲོ་ཞིང་། སྣང་བ་ཐམས་ཅད་ཀྱང་ཟ་འོག་གི་བེར་ཁྱིམ་
བཀྲམ་པ་ལྟར། བཀོད་པ་ལེགས་ཤིང་། ཁ་དོག་ལྔར་འོད་འབར་བའི། ཞལ་དང་ལྗགས་ཀྱི་དཀྱིལ་འཁོར་ལས། ཡི་གེ་དྲུག་གི་འོད་ཟེར་མུ་མེད་པར་འཕྲོས་པ་
ལས་རང་བྱུང་བའོ། །དེའི་ཚེ་གནས་ཕུན་སུམ་ཚོགས་པ་རྣམ་དག་སྟུག་པོ་བཀོད་པར། སྟོན་པ་ཕུན་སུམ་ཚོགས་པ་རིགས་ལྔའི་སངས་རྒྱས། འཁོར་ཕུན་སུམ་

ཚོགས་པ་སངས་རྒྱས་ཀྱི་དཀྱིལ་འཁོར་ཚད་མེད་པས་བསྐོར་བ་ལ། ཆོས་ཕུན་སུམ་ཚོགས་པ་ཡེ་ཤེས་འོད་གསལ་གྱི་དགོངས་པ། དུས་ཕུན་སུམ་ཚོགས་པ་ཆོས་ཉིད་
བསམ་མི་ཁྱབ་པའི་ཚེ། ཡེ་ཤེས་རང་ཆོས་སུ་ངང་གིས་འོད་གསལ་བའི་དགོངས་པ་བརྗོད་དུ་མེད་པ་བསྟན་ཏོ། །རིན་ཆེན་སྤུངས་པ་ལས། རང་གསལ་དག་པའི་
ལོངས་སྐུ་ཡི། །འོད་ལྔ་རྣམ་དག་གཞལ་ཡས་ནས། །སྤྲོས་མེད་བདེ་ཆེན་གསུང་གིས་ནི། །སྐུ་ལྔ་རིགས་ཀྱི་འཁོར་རྣམས་ལ། །དངོས་པོ་དག་པའི་ཆོས་རྣམས་ནི། །
རྣམ་དག་འོད་ཟེར་ལྗགས་ལ་བཀྲམ། །རང་བྱུང་ཡི་གེ་དྲུག་ཏུ་ཡང་། །མ་གསུངས་རང་བྱུང་ཆེན་པོར་སྟོན། །ཅེས་གསུངས་སོ། །དེ་ནས་ལོངས་སྤྱོད་རྫོགས་པའི་སྐུ་
དེ་ཉིད་ཀྱི་ངང་ལས། །སྤྲུལ་པའི་སྐུ་མངོན་པར་འཕྲོ་བ་ནི། གདུལ་བྱ་དབང་པོའི་རིམ་པ་ལས། རང་སྣང་བ་ཆུའི་ཟླ་བ་ལྟ་བུར། གང་ལ་གང་འདུལ་དུ་སྣང་སྟེ། ས་

༄༅། །དང་པོ་ནས་བཅུ་པའི་བར་གྱི་སེམས་དཔའ་རྣམས་ལ། ཕྱོགས་བཅུའི་སངས་རྒྱས་ཀྱི་ཞིང་དུ། རང་བཞིན་སྤྲུལ་པའི་སྐུ། རིགས་ལྔ་སོ་སོར་སྣང་བས་
དོན་མཛད་ཅིང་། འགྲོ་བ་དྲུག་གི་གནས་སུ་བཅོམ་ལྡན་འདས་ཐུབ་པ་གྲངས་མེད་པས་ཆོས་ཀྱི་འཁོར་ལོ་བསྐོར་ཞིང་དོན་མཛད་པ་ལས། རེ་ཞིག་མི་མཇེད་འདིར་སྤྲུལ་
པའི་དོན་མཛད་ཚུལ་ནི། ༈ དེ་ལྟར་རང་སྣང་སྟུག་པོ་བཀོད་པའི་ཞིང་ནས། སྤྲུལ་པ་ཆེན་པོ་གཉིས་སྣང་བ་ལས། བྱིན་རླབས་མཆོག་གི་སྤྲུལ་པ་ལ་གསུམ་
སྟེ༑ རིན་པོ་ཆེ་བརྒྱ་རྩ་གཅིག་གི་རྒྱུད་ལས། རང་བྱུང་བར་སྣང་བའི་སྐུ་འགྲོ་བ་གང་གི་ཚེ་ལོའི་ལུས་བོང་དང་མཉམ་པ་ལས། ཆོ་འཕྲུལ་དུ་མ་འབྱུང་བས་འགྲོ་བ་
རྣམས་གྲོལ་བར་བྱེད་པ་དང་། རིན་པོ་ཆེ་ལས་རང་བྱུང་དུ་སྣང་བས་ཡི་གེ་ཆེན་པོ་བསྟན་པ་བུ་གཅིག་ལས། ཆོས་ཀྱི་རྣམ་གྲངས་བརྗོད་དུ་མེད་པ་རང་གྲགས་པས་དོན་

བྱེད་པ་དང་། ཆོས་ཉིད་ཀྱི་རྡོ་རྗེ་ཆོ་ལོ་དེ་པའི་མི་རྣམས་ཀྱི་ཆག་གང་པ་ལས། གང་ལ་གང་འདོད་ཀྱི་ཆོས་དང་ཡོ་བྱད་ཀྱི་ཆར་བབ་ཅིང་གྲོལ་བར་བྱེད་པ་སྟེ། ཡི་གེ་
དེ་ཡང་སྐད་རིགས་མི་གཅིག་པ་གང་གི་སྒྲ་སྐད་དེར་གྲགས་པའོ། །དེ་དག་གི་ཏིང་ངེ་འཛིན་འཇིག་རྟེན་དྲུག་གི་ཕྱོགས་བཅུ་ཀུན་ཏུ་འགྱེད་ཅིང་། འགྲོ་བ་དཔག་ཏུ་
མེད་པ་རང་བཞིན་གྱིས་འབད་པ་མེད་པར་གྲོལ་བའི་འཕྲིན་ལས་མཛད། འདི་ནི་སྐུ་གསུང་ཐུགས་ལས་རང་བྱུང་གི་སྤྲུལ་པ་ཆེན་པོ་ཞེས་བྱའོ། །ཡེ་ཤེས་དམ་པའི་སྤྲུལ་
པ་ནི། འགྲོ་བ་གང་དང་གང་གི་གཙོ་བོ་ལ་སོགས་པར་སྣང་བས་དོན་མཛད་པ་སྟེ། དེ་ཡང་རང་སྣང་ལྷུན་གྲུབ་སྟུག་པོ་བཀོད་པའི་སྐུ་གསུང་ཐུགས་མི་ཟད་པ་འཁོར་
ལོ་ལས་རང་བྱུང་བ། སྤྲུལ་པའི་སྐུ་རྡོ་རྗེ་འཆང་ཆེན་པོ། ལོངས་སྤྱོད་རྫོགས་པའི་ཆ་བྱད་དུ། ཞིང་ཁམས་འདིའི་བསྐལ་པ་དང་པོ་དགའ་ལྡན་བརྩེགས་པ་ཞེས་བྱ་བ་

༄༅། །ལས། པདྨའི་སྟེང་དུ་རང་བྱུང་དུ་བྱོན་ནས། རྡོ་རྗེ་སེམས་དཔའ་དང་། ཕྱག་ན་རྡོ་རྗེ་དང་། སྤྲུལ་པའི་བྱང་ཆུབ་སེམས་དཔའ་གསུམ་ལ། རང་
བཞིན་རྫོགས་པ་ཆེན་པོའི་ཆོས། ཀུན་ཏུ་བཟང་པོའི་ཐུགས་ཀྱི་ཀློང་རྡོལ་བའི་རྒྱུད། རང་བྱུང་ཆོས་སྐུའི་ས་བོན་ཁྲི་སྟོང་ལྔ་བརྒྱ་གསུངས་སོ། །དེ་ཡང་སེམས་ཅན་
འཁྲུལ་པའི་བློ་དང་སྦྱར་ནས་དྲང་བའི་ཕྱིར། གཞིའི་དོན་གཏན་ལ་དབབ་པ་སེམས་ཉིད་རང་གྲོལ་གྱི་རྒྱུད་སུམ་སྟོང་གསུངས་སོ། །སེམས་ཀྱི་ཆོས་སྐུ་མི་མཐོང་བའི་
ཕྱིར༑ རིག་པ་རང་གསལ་དུ་བསྟན་པའི་རྒྱུད། ལམ་གྱི་དོན་གཏན་ལ་འབེབས་པ་སུམ་སྟོང་གསུངས་སོ། །རིག་པ་མཐར་མི་ཕྱིན་པས། ཡེ་ཤེས་བསྟན་པའི་རྒྱུད། །
འབྲས་བུ་མངོན་སུམ་དུ་བསྟན་པའི་རྒྱུད་བཞི་སྟོང་གསུངས་སོ། །དེ་རྣམས་ཀྱི་མན་ངག་གབ་པ་བཀྲོལ་བ་མ་ཚང་བ་ཁ་སྐོང་སྒྲོན་མེའི་མིག་ལྟ་བུའི་རྒྱུད་སྟོང་དང་ལྔ་བརྒྱ་

གསུངས་སོ། །དེའི་ཚེ་གཏད་རྒྱ་གསུངས་པ། །མཆོག་གི་སྤྲུལ་པ་རྡོ་རྗེའི་སྟེ། །ཐུགས་ཀྱི་གསང་མཛོད་འདི་ལོང་ལ། །དེ་ནས་ལོ་འབུམ་ཉི་ཁྲི་ནས། །ལྷ་མིའི་ཡུལ་
དུ་སྤྲུལ་པའི་སྐུ། །དུས་ལ་བབས་པའི་སྣོད་ལྡན་འབྱུང་། །མན་ངག་རྫོགས་པ་ཆེན་པོའི་རྒྱུད། །ཐམས་ཅད་ལས་ཅན་དེ་ལ་གཏོད། །ཀུན་ཏུ་བཟང་པོ་རིག་པའི་
རྩལ༑ ༑དབྱིངས་ཀྱི་མ་མོ་ཐུགས་ཀྱི་སྲས། །ཁྲོས་མ་ནག་མོས་བཀའ་འདི་སྲུངས། །ཞེས་གསུངས་སོ། ༈ །དེའི་ཚེ་རྡོ་རྗེ་འཆང་ཉིད་ཁྱེའུ་སྣང་བ་བསམ་
གྱིས་མི་ཁྱབ་པ་ཞེས་བྱ་བ་སྟོན་པ་ཕུན་སུམ་ཚོགས་པར་བྱོན་ནས། འཁོར་ཕུན་སུམ་ཚོགས་པ་བསྐལ་པ་བཟང་པོའི་སངས་རྒྱས་སྟོང་ལ། ཆོས་ཕུན་སུམ་ཚོགས་པ་
ཀློང་གསལ་འབར་མའི་གསང་རྒྱུད། སྒྲ་ཐལ་འགྱུར་རྩ་བའི་རྒྱུད་ལ་སོགས་པ། ཡང་གསང་འོད་གསལ་གྱི་རྒྱུད་བཅུ་གཉིས་ལ་སོགས་པ། དུས་ཕུན་སུམ་ཚོགས་

༄༅། །པ་ཡེ་ཤེས་རང་སྣང་བའི་ཚེ། རང་ཤར་དུ་གསུངས་སོ། །དེ་ཡང་སྟོན་པ་དང་འཁོར་ཐ་དད་ཀྱང་། འགྲོ་བ་འདུལ་བ་ལ་དགོངས་པས་སོ་སོར་སྣང་
བའོ༑ ༑བསྐལ་པ་འདི་ལ་སངས་རྒྱས་ཀྱི་མཚན་ཐ་དད། དུས་ཐ་དད། ཆོས་ཐ་དད་པས་འདུལ་བར་དགོངས་ནས། རིམ་པ་ཐ་དད་པར་བྱོན་པའོ། །དེ་ནས་སྤྲུལ་
པའི་སྐུ་མཆོད་ཚུལ་ནི། བསྐལ་པ་དང་པོ་དགའ་ལྡན་བརྩེགས་པར། སྟོན་པ་ཁྱེའུ་སྣང་བ་དམ་པ་བྱོན་པའི་འོག་ཏུ། གནས་མི་མཇེད་འཇིག་རྟེན་གྱི་ཁམས། སྟོན་པ་
ཁྱེའུ་འོད་མི་འཁྲུགས་པ། དེ་ནས་གནས་འོད་ཀྱི་ཕུང་པོར། སྟོན་པ་འཇིགས་པ་སྐྱོབས། གནས་ཆགས་འབྱུང་མངལ་དུ་སྣང་བར། སྟོན་པ་གཞོན་ནུ་རོལ་པ་རྣམ་
པར་རྩེ་བ། གནས་རི་རབ་ཀྱི་ལྷོ་ཕྱོགས་འཚོ་བྱེད་གཞོན་ནུའི་ལྡུམ་རར། སྟོན་པ་རྡོ་རྗེ་འཆང་། གནས་གསང་ཆེན་རོལ་པའི་དུར་ཁྲོད་དུ། སྟོན་པ་དཔའ་བོ་སྟོབས་

ལྡན་དང་། གནས་སྲིན་པོ་རུ་ལུའི་སྒྲ་དང་ལྡན་པར། སྟོན་པ་འོད་སྲུང་དྲང་སྲོང་ཁྲོས་པའི་རྒྱལ་པོ་དང་། གནས་བྱ་རྒོད་ཕུང་པོ་ལ། སྟོན་པ་གསེར་འོད་དམ་པ་དང་། 
སོག་པོ་གཡུའི་སྨིན་མ་ཅན་གྱི་གནས་སུ། སྟོན་པ་རྩེ་བ་རོལ་པའི་བློ་གྲོས་དང་། གནས་བྱ་རྒོད་ཕུང་པོར། སྟོན་པ་འོད་སྲུང་བགྲེས་པོ་དང་། གནས་རྡོ་རྗེ་གདན་བྱང་
ཆུབ་ཤིང་དྲུང་དུ། སྟོན་པ་མངོན་རྫོགས་རྒྱལ་པོ་དང་། སེར་སྐྱའི་གནས་སུ། སྟོན་པ་ཤཱཀྱ་ཐུབ་པའི་བར་དུ་བྱོན་ཏེ། ཚེ་ལོ་བརྒྱ་པ་ནས་བརྒྱ་པའི་བར་དུ་འགྲོ་བ་
རྣམས་ཀྱི་དེད་དཔོན་དམ་པར་བྱོན་པའོ། །དེ་བཞིན་དུ་མ་འོངས་པ་བྱམས་པ་ནས་བཟུང་སྟེ་ཐ་མ་སངས་རྒྱས་མོས་པའི་བར་དུ་འགྲོ་བ་རྣམས་ཀྱི་ཁ་ལོ་སྒྱུར་བ་རིམ་པར་
བྱོན་པ་ཡིན་ནོ། །ཆོས་འདིའི་བརྒྱུད་པའི་བཀའ་བབ་ལུགས་ནི། འོག་མིན་གྱི་གནས་ལོངས་སྤྱོད་རྫོགས་པའི་ཞིང་ཁམས་ནས། དཔལ་རྡོ་རྗེ་སེམས་དཔའ་རྡོ་རྗེ་རིགས་

༄༅། །ཀྱི་འཁོར་དང་བཅས་པ། སུམ་ཅུ་རྩ་གསུམ་གྱི་གནས་རྡོ་ཨ་མོ་ལི་ཀའི་སྟེང་དུ་བྱོན་ནས། སྤྲུལ་པའི་ལོ་ཉི་ཤུ་རྩ་བཞི་བཞུགས་ནས། སྤྲུལ་པའི་སྐུ་
དགའ་རབ་རྡོ་རྗེ་དང་། ལྷའི་དབང་པོ་བརྒྱ་བྱིན་དང་། བཀའ་སྲུང་ཁྲོས་མ་ནག་མོ་དང་གསུམ་ལ། ཀུན་ཏུ་བཟང་པོ་དགོངས་པ་ཟང་ཐལ་གྱི་རྒྱུད་ལ་སོགས་པ། 
རྫོགས་པ་ཆེན་པོ་འབུམ་ཕྲག་དྲུག་ཅུ་རྩ་བཞིའི་རྒྱུད་སྡེ་རྣམས། གསུང་དབྱངས་ཡན་ལག་དྲུག་ཅུའི་སྒོ་ནས་གསུངས་ཤིང་། དགའ་རབ་རྡོ་རྗེ་ལ་གཏད་རྒྱ་གསུངས་པ། 
སྤྲུལ་སྐུ་དགའ་རབ་རྡོ་རྗེ་ཁྱོད། །མི་ལོ་བརྒྱ་དང་རྩ་གཅིག་བར། །འཛམ་བུ་གླིང་པའི་དོན་གྱིས་ཤིག །དེ་ནས་སུམ་སྟོང་ལྔ་བརྒྱ་ན། །འཕགས་པ་འཇམ་དཔལ་སྤྲུལ་
པའི་སྲས། །འཇམ་དཔལ་མིང་ཅན་འབྱུང་གི་གཏོད། །སྐུ་ལྟར་གྲགས་པའི་རྫོགས་ཆེན་སྟོན། །སྤྱན་རས་གཟིགས་ལས་སྤྲུལ་པའི་སྲས། །སྙིང་གི་བུ་གསུམ་དུས་

གཅིག་འབྱུང་། །གསུང་ལྟར་གསལ་བའི་རྫོགས་ཆེན་སྟོན། །ཕྱག་ན་རྡོ་རྗེའི་ཐུགས་ཀྱི་སྲས། །ཟིལ་གནོན་སེང་གེའི་མིང་ཅན་འབྱུང་། །ཐུགས་ལྟར་གྲོལ་བའི་
རྫོགས་ཆེན་སྟོན། །ཅེས་གསུངས་སོ། །དེ་ལྟར་ལྷ་དང་མིའི་ཡུལ་དུ་སྤྲུལ་པའི་སྐུ་སྟོན་པ་བཅུ་གཉིས་ཀྱི་ཆོས་གསུངས་ཚུལ་ནི། དེ་མང་རིན་ཆེན་སྤུངས་པ་ལས། 
སྤྲུལ་སྐུ་མངོན་ཞེན་མེད་པ་ཡི། །ཆོས་འབྱུང་གདུལ་བྱའི་རང་གནས་ནས། །རིག་དྲུག་ལས་སང་སྐལ་ལྡན་ལ། །སྤྲོས་བཅས་ཚིག་གིས་གསུངས་ནས་ནི། །དབང་པོ་
གང་མོས་ཆོས་རྣམས་ཀྱང་། །དྲན་པ་རང་གསལ་ཐུགས་ལས་ནི། །དབང་པོ་འདོད་མོས་ལྗགས་ལ་བཀྲམ། །ཐེག་པ་གྲངས་ཀྱི་ཆོས་སུ་བསྟན། །དེ་ལྟར་སྐུ་གསུམ་
རང་ཤར་བས། །སེམས་ཅན་བྱང་ཆུབ་སེམས་དཔའ་དང་། །སངས་རྒྱས་ཀུན་གྱི་ཐུགས་ཀྱང་ཚིམ། །དེ་བཞིན་འཁོར་རྣམས་རེ་བ་བསྐང་། །ཞེས་པ་དང་། ཨ་ཏི་

༄༅། །བཀོད་པའི་རྒྱུད་ལས། ཆོས་སྐུས་བྱིན་རླབས་ཀྱི་བཤད་པའི་དུས་ནི། རྟོག་པ་རང་སྣང་བའི་དུས་སོ། །ལོངས་སྐུ་རང་གི་ངོ་བོས་བཤད་པའི་དུས་ནི། 
སྐུ་མཆོག་འོད་གསལ་སྣང་བའི་དུས་སོ། །སྤྲུལ་སྐུས་ཚིག་སྡེབ་སྦྱོར་ལེགས་པར་བཤད་པའི་དུས་ནི། མཐུན་པའི་སེམས་ཅན་གདུལ་བྱ་སོ་སོ་ལ་སྣང་བའོ། །ཞེས་སོ། །
དེ་ལྟར་བྱོན་པའི་རྒྱལ་བ་རྣམས་ཀྱང་། ཀུན་ཏུ་བཟང་པོ་ངོ་བོ་གཅིག་གི་ངོ་བོ་ལས། དུས་དེ་དང་དེ་དག་ཏུ་རང་བྱུང་བའི་ཕྱིར། དགོངས་པ་ཆོས་ཉིད་ལས་མི་གཡོ་
བར༑ རིམ་པས་འབྱུང་བར་སྣང་བས་རྒྱལ་བ་དགོངས་པའི་བརྒྱུད་པ་ཞེས་བྱའོ། ༈ །དོག་གཉིས་པ་རིག་འཛིན་བརྡ་ཇི་ལྟར་བརྒྱུད་པ་ནི། གསུང་གི་ཏན་ཏ་
ལས༑ རིག་འཛིན་ཞེས་བྱ་བའི་གོ་བ་ནི། དང་པོ་དེ་ལས་བྱུང་པ་དང་། །བར་དུ་དེ་ཡི་བྱ་བ་བྱེད། །ཐ་མ་དེ་ཉིད་མི་བཏང་ངོ་། །དེ་ཕྱིར་རིག་འཛིན་ཞེས་བརྗོད་དོ། །

ཞེས་གསུངས་པས། དཔལ་རྡོ་རྗེ་སེམས་དཔའ་ལ། ཐུགས་ཀྱི་སྲས་དགའ་རབ་རྡོ་རྗེ་བྱུང་། རྡོ་རྗེ་སེམས་དཔས་གསུང་གི་དོན་མཛད་པ་ལྟར། །དགའ་རབ་རྡོ་རྗེ་ལ་
གསུང་གི་བཀའ་བབས་ནས། སེམས་ཅན་གྱི་དོན་མཛད་དོ། །མཐར་ཡང་རྡོ་རྗེ་སེམས་དཔའི་གདུང་མི་གཏོང་བའོ། །དེ་ལྟ་བུའི་རིག་འཛིན་ཆེན་པོ་དེ། ཤཱཀྱ་ཐུབ་
པའི་བསྟན་པ་ལ་མི་ཡུལ་དུ་བྱོན་ཚུལ་ནི། སངས་རྒྱས་མྱ་ངན་ལས་འདས་ནས་ལོ་སུམ་བརྒྱ་དང་དྲུག་ཅུ་ཐམ་པ་ན། རྒྱ་གར་ཆོས་ཀྱི་འབྱུང་གནས། རྡོ་རྗེ་གདན་གྱི་ནུབ་
བྱང་ཨྱོན་ཐོར་ཅོག་ཅན་གྱི་ཡུལ། དྷ་ན་ཀོ་ཤའི་མཚོ་གླིང་ཞེས་བྱ་བར། བཀྲ་ཤིས་བདེ་བྱེད་ཀྱི་གཙུག་ལག་ཁང་ཞེས་པའི་ཕོ་བྲང་དུ། ཡབ་རྒྱལ་པོ་ཨུ་པ་རཱ་ཙ་དང་། 
ཡུམ་གསལ་བའི་སྲས་མོ་སུན་དྷརྨ་ཞེས་བྱ་བའི་དགེ་སློང་མ་ཞིག །དེ་ལས་དཔག་ཚད་གཅིག་འདས་པའི་ནུབ་ཕྱོགས། གསེར་གྱི་བྱེ་མ་བརྡལ་བའི་རྒྱ་མཚོའི་གླིང་ན་

༄༅། །བསམ་གཏན་ལ་བཞུགས་པའི་རྨི་ལམ་ན། ཤེལ་ལས་གྲུབ་པའི་མི་དཀར་པོ་གཅིག་གིས། ཤེལ་གྱི་བུམ་པ་བདུད་རྩིས་བཀང་བ་ཞིག །སྤྱི་བོར་
བཞག་ནས་དབང་བསྐུར་བས། སྟོང་གསུམ་འཇིག་རྟེན་འོད་དུ་གསལ་བ་གཅིག་དུས་གཅིག་མཐོང་བ་རྨིས་སོ། །དེ་ཉིད་གཡོག་མོར་གསུངས་པས། ཉིད་ལས་
སངས་རྒྱས་ཀྱི་སྤྲུལ་པ་ཅིག་འཁྲུངས་པའི་རྟགས་སོ་ཟེར་རོ། །དེ་ནས་ཟླ་བ་དགུ་ངོ་བཅུ་ནས་རྩིབས་མ་གཡས་པའི་གོ་བར་ནས་ཁྱེའུ་མཚན་དང་དཔེ་བྱད་ཀྱིས་བརྒྱན་པ་
གཅིག་བལྟམས་པ་དང་། མས་བུ་ལ་སྨྲས་པ། ཕ་མེད་བུ་འདི་འཇིག་རྟེན་འདྲེ་ལས་གཞན་པ་སུ། གལ་ཏེ་ལྷ་དང་ལྷ་མིན་གསུང་ལ་འདི་ལྟར་མཐོང་བའི་དཔེ་ནི་སུས་
མཐོང་མེད། འདི་ནི་ལོག་སྲིད་དོགས་པས་སྤྱད་གྱུར་སྡུག་རེ་ཆེ། ཞེས་བརྗོད་ནས། ཐལ་བའི་ཁུང་བུར་བོར་བ་ལས། བར་སྣང་ནས་ལྷ་རྣམས་ཀྱིས་སྐུ་ཁྲུས་གསོལ་

ཞིང་། མགོན་པོ་ཆེན་པོ་བཅོམ་ལྡན་འདས། །རང་བཞིན་སྣང་མཛད་འཇིག་རྟེན་མགོན། །བདག་ཀྱང་བར་དུ་སྐྱོབ་པ་དང་། །ནམ་མཁའི་རྡོ་རྗེ་དེང་བདག་སྩོལ། །
ཞེས་བཀྲ་ཤིས་བརྗོད་ཅིང་། མཁའ་འགྲོ་མ་རྣམས་ཀྱི་མཆོད་པའི་སྤྲིན་སྤྲོ་བ་མཐོང་། བཟོད་པར་གསོལ་ནས། སྤོས་ཆུ་དང་འོ་མས་བཀྲུས་ཏེ་གསོས་ནས། མཚོ་
ཆེན་པོར་གནས་པའི་པདྨ་ལྟར་སྐྱེས་སོ། །དེ་ནས་ལོ་གཉིས་ནས་ཆོས་ཐམས་ཅད་ཀྱི་ཚིག་དོན་ལ་མ་བསླབས་པར་ཐུགས་སུ་འཁྲུངས་ཏེ། ཡུམ་ལ་པཎྜི་ཏའི་གནས་སུ་
ཆོས་ཀྱི་གཏམ་གླེང་དུ་སྐབས་དབྱེ་བར་གསོལ་བས་གནང་སྟེ། རྒྱལ་པོ་ཨུ་པ་ར་ཙའི་དྲུང་དུ་བྱོན་ནས། པཎྜི་ཏ་རྣམས་དང་མཇལ་བར་ཞུས་ནས་བྱོན་དུས། ཕན་ཚུན་
ཕྱི་ནང་གི་ཆོས་རྣམས་གཏན་ལ་ཕབ་པས། པཎྜི་ཏ་རྣམས་ཀྱིས་ཕྱག་འཚལ། ཞབས་སྤྱི་བོས་བླངས་ནས། སློབ་དཔོན་ཆེན་པོ་པྲཛྙཱ་བྷ་ཝ་ཞེས་མཚན་གསོལ་ཏོ། །

༄༅། །སློབ་དཔོན་ཡང་ཤིན་ཏུ་དགྱེས་ཏེ། སློབ་དཔོན་དགའ་རབ་རྡོ་རྗེར་མཚན་གསོལ། ཡུམ་གྱིས་ཐལ་བའི་ཁོང་བུར་བོར་ཀྱང་མ་ཤི་བས། སློབ་དཔོན་
རོ་ལངས་ཐལ་མདོག་དུ་མཚན་གསོལ་ཏོ། །ཡུལ་མི་རྣམས་ཀྱང་བསྐྲད་ཀྱང་མ་ཤི་བས་ངོ་མཚར་ཆེ་ཞེས་བརྗོད་པས་སློབ་དཔོན་རོ་ལངས་བདེ་བར་མཚན་གསོལ་ཏོ། །
དེ་ནས་བྱང་ཕྱོགས་ཉི་མ་རབ་ཏུ་སྣང་བྱེད་ལ། ལོ་སུམ་ཅུ་རྩ་གཉིས་ཀྱི་བར་ལ་ཏིང་ངེ་འཛིན་ལ་བཞུགས་པའི་ཚུལ་བསྟན་ནས། འོག་མིན་དུ་དཔལ་རྡོ་རྗེ་སེམས་དཔའ་
ལ༑ རང་བཞིན་རྫོགས་པ་ཆེན་པོའི་དབང་། ཡང་གསང་བླ་ན་མེད་པའི་གདམས་པ་དང་བཅས་པ་ཡོངས་སུ་རྫོགས་པར་ཞུས། མུ་སྟེགས་ཀྱི་རྒྱལ་པོ་འཁོར་དང་
བཅས་པ་བཏུལ་ནས་སངས་རྒྱས་ཀྱི་བསྟན་པ་ལ་བཀོད་དོ། །དེ་ནས་སྔར་གྱི་སངས་རྒྱས་ཀྱིས་གསུངས་པའི་སྡེ་སྣོད་དང་། ཁྱད་པར་དུ་རང་བཞིན་རྫོགས་པ་ཆེན་པོ་

འབུམ་ཕྲག་དྲུག་ཅུ་རྩ་བཞི་ཐུགས་ལ་བཞུགས་པ་རྣམས། རི་བོ་མ་ལ་ཡ་རིན་པོ་ཆེ་རྣམས་པར་སྤུངས་པའི་རྩེ་མོར། རྡོ་རྗེ་དབྱིངས་ཀྱི་མཁའ་འགྲོ་མ་བདེ་བའི་རོལ་ལྡན་
མ་དང་། བདེ་བྱེད་སེར་མོ་ཡོན་ཏན་མཐའ་ཡས་པའི་མཁའ་འགྲོ་མ་གཉིས་ཀྱིས་ཞུས་ཏེ། ལོ་གསུམ་དུ་ཡི་གེར་བཀོད་ནས། མཁའ་འགྲོ་མ་རྣམ་པར་འདུ་བའི་བྲག་
ཏུ་བཞུགས་སུ་གསོལ་ནས། མཁའ་འགྲོ་མ་སེམས་ལྡན་མ་ཞེས་བྱ་བ་ལ་མཆོད་པར་གྱིས་ཤིག །ཅེས་གཉེར་གཏད་དོ། །དེ་ནས་རྡོ་རྗེ་གདན་གྱི་བྱང་ཤར་མཚམས། 
དཔག་ཚད་ལྔ་འདས་པ་ན། དུར་ཁྲོད་ཆེན་པོ་བསིལ་བའི་ཚལ་ཞེས་བྱ་བ། ཁྱབ་འཇུག་གི་བུ་མོ་སྐྲ་གྲོལ་མ་གཅེར་བུར་ཕྱུང་བ་ལ་ཞོན་ཏེ། མཁའ་འགྲོ་མའི་ཚོགས་
དཔག་ཏུ་མེད་པས་བསྐོར་ནས་ཆོས་སྟོན་ཏོ། །དེའི་ཚེ་འཕགས་པ་འཇམ་དཔལ་གྱི་ཐུགས་རིན་པོ་ཆེ་དཔལ་གྱི་བེའུ་ནས། ཡི་གེ་འབྲུ་གསུམ་འཕྲོས་པ་ལ། རྡོ་རྗེ་

༄༅། །གདན་གྱི་ནུབ་ཕྱོགས་རིམ་པ་གཉིས་པ་ཞེས་བྱ་བའི་གྲོང་ཁྱེར་ན། ཡབ་བྲམ་ཟེ་ལེགས་ལྡན་སྟོན་པ་དང་། ཡུམ་སྣང་བ་སྒྲོན་མ་གཉིས་ཀྱི་སྲས། 
སློབ་དཔོན་འཇམ་དཔལ་བཤེས་གཉེན་བྱ་བ། རིག་པའི་གནས་ལྔ་ལ་མཁས་པ་ཞིག་ཡོད་པ་ལ། འཕགས་པ་འཇམ་དཔལ་གྱིས་ལུང་བསྟན་པ། ཀྱི་རིགས་ཀྱི་བུ་ཚེ་
གཅིག་འབྲས་བུ་ཐོབ་པར་འདོད་ན། དུར་ཁྲོད་ཆེན་པོ་བསིལ་བའི་ཚལ་དུ་སོང་ཞིག །ཅེས་ཐོས་མ་ཐག་ཏ་ཕྱིན་པས། སློབ་དཔོན་ཆེན་པོ་དགའ་རབ་རྡོ་རྗེ་དང་མཇལ་
ནས༑ སྐུ་ལྟར་གྲགས་པའི་རྫོགས་པ་ཆེན་པོ་དབང་ཁྲིད་གདམས་པ་དང་བཅས་པ་ཡོངས་སུ་རྫོགས་པར་མཛད། དེ་ནས་ཡང་གསང་བླ་ན་མེད་པའི་རྫོགས་པ་ཆེན་པོ། 
མངོན་སུམ་འོད་གསལ་གྱི་ངོ་སྤྲོད་གདམས་པ་དང་བཅས་པ་རྫོགས་པར་མཛད་དེ། འཇམ་དཔལ་བཤེས་གཉེན་གྱི་འཁོར་འབུམ་ཕྲག་བརྒྱུ་དང་བཅས་ཏེ་མངོན་པར་

སངས་རྒྱས་པར་མཛད་དོ། །ཡང་དེའི་ཚེ་ཨྱོན་གྱི་ཡུལ་བྱེ་མ་ལ་གཡུ་དྲུང་བྱ་བ་ན། བྲམ་ཟེ་ཀ་མ་ལ་བྱ་བ། བུ་མིང་སྲིང་གཉིས་ཡོད་དེ། བུ་མོ་བདེ་བ་ལྕམ་ལ། 
སྤྱན་རས་གཟིགས་ཀྱིས་བྱིན་གྱིས་བརླབས་པའི་བུ། བྲམ་ཟེ་བདེ་མཆོག་སྙིང་པོ་ཞེས་བྱ་བ་སྐུ་འཁྲུངས་ཏེ། མ་ལ་བོས་ནས། བདག་གི་ལས་འཕྲོ་གང་ལགས། 
གང་ལ་འཇུག་པར་བགྱི། མ་ལ་ཞུས་པས། མས་བུ་ལ་སྨྲས་པ། ཁྱོད་ལ་འཇིག་རྟེན་པའི་ཕ་མེད་པས། རྒྱལ་རིགས། རྗེ་རིགས། དམངས་རིགས། བྲམ་ཟེའི་
རིགས༑ གདོལ་པའི་རིགས་གང་ལ་ཡང་མ་གཏོགས་པས་སྤྲུལ་པའི་སྐུ་ཡིན། མ་དགོས་པ་སྤྱི་ལ་དགོས་པ་དམ་པའི་ལྷ་ཆོས་ཡིན་པས། དེ་སློབ་ཅིག་གསུངས། 
བུས་མ་ལ་སྨྲས་པ། བདག་གི་སློབ་དཔོན་གང་ན་བཞུགས་དྲིས་པས། ཁྱོད་ཀྱི་སློབ་དཔོན་རྡོ་རྗེ་གདན་ན། དྷརྨ་མི་ཏྲ་བྱ་བ་ཡོད་ཀྱི། དེ་ལ་སློབ་ཅིག་གསུངས་པས། །

༄༅། །དེར་ཕྱིན་ནས་ཆོས་ཉན་ནས། ལོ་གཉིས་ནས་སློབ་དཔོན་བས་ཀྱང་རིག་པ་ཆེ་བ་ཞིག་ལོབས་སོ། །དེ་ནས་སློབ་དཔོན་སངས་རྒྱས་གསང་བ་བྱ་བ་ལ་
བཀའ་རྫོགས་པ་ཆེན་པོ་གསན་ནས། ཁ་ཡལ་ལ་ཚིག་ལ་འབྱམས་པར་མཐོང་ནས། དེ་ནས་རང་གི་གོ་བ་དེ་སློབ་དཔོན་ལ་ཞུས་པ། ཆོས་འདིའི་ལུགས་ཀྱི་ཚིག་ལ་
འབྱམས་ནས་གདའ་ན། ཆོས་འདིའི་ལུགས་ཀྱི། དཔེར་ན་ནོར་བུ་ཆུ་དྭངས་ཀྱི་ས་ཆུའི་སྙིགས་མ་དྭངས་པ་ལྟར། སྒོམ་མི་དགོས་པར་རྟོགས་པས་ཆོག་པའི་ཆོས་སུ་
གདའ་བ་ལས། མན་ངག་གབ་ནས་འདུག་པས། ཆོས་འདི་བས་ཁ་འགྱང་བ་ཅིག་ཞུ་འཚལ་བྱས་པས། སློབ་དཔོན་གྱི་ཞལ་ནས། བྲམ་ཟེའི་བུ་ཁྱོད་ཤེས་རབ་དང་
ལྡན་པ། སྤྲུལ་པའི་སྐུར་འདུག་པས། ང་ལ་བསྟན་པས་ཆོག་པའི་ཆོས་ཅིག་ཡོད་དེ། བླ་མས་བཀའ་བསྡམ་ནས་བསྟན་དུ་མི་བཏུབ་པས། ཁྱོད་རང་ཤར་ཕྱོགས་ཀྱི་

རི་འདི་བརྒལ་བའི་རྒྱབ་ན། བདེ་ལྡན་བྱ་བའི་དགོན་པ་ན། ངའི་སློབ་དཔོན་དགའ་རབ་རྡོ་རྗེ་བཞུགས་ཀྱི། ཞག་གཉིས་ནས་སླེབ་སྟེ། བླ་མ་དེ་ཡང་མངོན་པར་ཤེས་
པ་དྲུག་དང་ལྡན་པ་ཞིག་བཞུགས་ཀྱི། དེ་མཉེས་པར་གྱིས་ལ་གདམས་པ་ཞུས་ཤིག་གསུངས་ནས་ལུང་བསྟན་ཏེ། དེར་བྲམ་ཟེའི་བུ་ཆོས་ཞུར་ཕྱིན་པའི་ལམ་དུ། 
རྒྱལ་པོའི་བུ་དྷན་ཏ་ལ་དང་། བློན་པོའི་བུ་དོས་པ་དང་འཕྲད་ནས། ཁྱེད་གཉིས་གང་དུ་འགྲོ་ཞེས་དྲིས་པས། ངེད་གཉིས་རྒྱུའི་ཆོས་འདིས་ཡིད་མ་ཆེས་ནས། 
འབྲས་བུའི་ཆོས་ཚོལ་དུ་འགྲོ་གསུངས་པས། དེ་ན་ང་ཡང་འགྲོ། འོ་ཅག་གསུམ་འགྲོགས་ལ་དེང་བྱས་པས། གསུམ་པ་སོང་ནས། རིག་འཛིན་དགའ་རབ་རྡོ་རྗེ་
དང་ཞལ་མཇལ་ནས། ཆོས་ཞུས་པས། གསུང་ལྟར་གསང་བའི་རྫོགས་པ་ཆེན་པོ་དབང་ཁྲིད་གདམས་པ་དང་བཅས་པ། རྒྱལ་བློན་བྲམ་ཟེའི་བུ་གསུམ་ལ་རྫོགས་

༄༅། །པར་མཛད་དོ། །ཡང་དེའི་ཚེ་་ཕྱག་ན་རྡོ་རྗེའི་ཐུགས་དཔལ་གྱི་བེའུ་ནས། ཡི་གེ་འབྲུ་གསུམ་འཕྲོས་པ་ལས། རྒྱ་ནག་པོའི་ཡུལ། གྲོང་ཁྱེར་
ཤོ་ཁྱཾ་ནག་པོ་བྱ་བ་ན། ཁྱིམ་བདག་དགེ་ལྡན་བཟང་པོ་དང་། ཡུམ་སྣང་གསལ་སྒྲོན་མའི་སྲས། ཤྲཱི་སེང་ཧེ་ཞེས་བྱ་བར་སྐུ་འཁྲུངས་ཏེ། ལོ་བཅོལྔ་ལོན་ཏེ། 
སློབ་དཔོན་ཧ་སྟི་བྷ་ལའི་དྲུང་དུ་རབ་ཏུ་བྱུང་ནས། སྒྲ་དང་། ཚད་མ་དང་། རྩིས་ལ་སོགས་པ་རིག་པའི་གནས་ལྔ་ལ་སོགས་ཤིན་ཏུ་མཁས་པར་བསླབས་ནས། ནུབ་
ཕྱོགས་གྲོང་ཁྱེར་གསེར་ལྡན་དུ་འགྲོ་བའི་ལམ་ཁར། ནམ་མཁའི་དཀྱིལ་ནས་འཕགས་པ་སྤྱན་རས་གཟིགས་བྱོན་ནས་ལུང་བསྟན་པ། ཀྱེ་སྐལ་ལྡན་ཚེ་གཅིག་གི་
འབྲས་བུ་ངེས་པར་ཐོབ་པར་འདོད་ན། དུར་ཁྲོད་ཆེན་པོ་བསིལ་བའི་ཚལ་དུ་སོང་ཞིག །ཅེས་གསུངས་ནས་མི་སྣང་བར་གྱུར་ཏོ། །དེ་ནས་འབྲས་བུ་གསང་སྔགས་

ཉིད་མྱུར་དུ་རྟོགས་པར་བྱ་བའི་ཕྱིར། ལོ་གཉིས་སུ་གསང་སྔགས་ཕྱི་ནང་གི་ཆོས་ལ་ཐོས་པ་བྱའོ་སྙམ་ནས། རི་བོ་རྩེ་ལྔའི་ཤར་ཕྱོགས་ན་གདོལ་པའི་སློབ་དཔོན་བྷི་ལ་
ཀིར་ཏི་ལ། སྔགས་ཕྱི་ནང་གི་རྒྱུད་ལུང་མན་ངག་ཐམས་ཅད་རྫོགས་པར་བསླབས་ནས། རེ་ཞིག་སྔ་དྲོའི་ཚེ། ཁྲུས་ཀྱི་རྫིང་བུ་ན་བཞུགས་པ་ན། ཐུགས་རྗེ་ཆེན་
པོས་ཡང་སྔ་མ་བཞིན་ལུང་བསྟན་ནས་མི་སྣང་བར་གྱུར་ཏོ། །རྒྱུ་གར་ནི་ཤིན་ཏུ་བགྲོད་པར་དཀའ། རྐང་མགྱོགས་སྒྲུབ་ནས་འགྲོའོ་སྙམ་ནས། ལོ་གསུམ་བསྒྲུབས་
ནས་གྲུབ་པའི་འོག་ཏུ། རྐང་མགྱོགས་ཀྱི་རྫུ་འཕྲུལ་གྱིས་ས་ལ་ཁྲུ་གང་མ་རེག་པར་བྱོན་ཏེ། ཉིན་མཚན་དགུ་ན་དུར་ཁྲོད་ཆེན་པོ་བསིལ་བའི་ཚལ་དུ། སློབ་དཔོན་
དགའ་རབ་རྡོ་རྗེ་དང་མཇལ་ནས། ཕྱག་འཚལ། ཞབས་སྤྱི་བོར་བླངས་ཞིང་། རྗེས་སུ་བཟུང་བར་ཞུ་ཞུས་པས་གནང་སྟེ། ཐིག་ལེ་མཆོག་གི་རྒྱུད་ལུང་མན་ངག་

༄༅། །དང་བཅས་པ་དང་། ཁྱད་པར་ཐུགས་ལྟར་གྲོལ་བའི་རྫོགས་ཆེན་སྙན་བརྒྱུད་དྲུག་དང་བཅས་པ། མཁས་པ་ཤྲཱི་སིང་ཧ་ལ། མ་ཐོག་ཏུ་བུ་རྒྱུག་
པ་ལྟར་གཏད། བུ་ཐོག་ཏུ་མ་ཕྱིན་པ་ལྟར་གཏད་དེ་ཉམས་སུ་བླངས་པས། འོད་གསལ་ཆུའི་ཟླ་བ་ལྟ་བུའི་ལུས་ཐོབ་ནས། མཆོག་གི་དངོས་གྲུབ་བརྙེས་པར་གྱུར་
ཏོ༑ ༑དེའི་ཚེ་དགའ་རབ་རྡོ་རྗེས་ཐུགས་ཀྱི་སྲས། ཤྲཱི་སེང་ཧ་ལ་གཏད་རྒྱ་གསུངས་པ། རིགས་ཀྱི་བུ། ཟིལ་གནོན་སེང་གེའི་མིང་ཅན་ཤྲཱི་སེང་ཧ་ཁྱོད། །མི་ལོ་
སུམ་སྟོང་འཛམ་བུའི་གླིང་དུ་གནས། །བསྟན་པའི་དམ་ཆོས་ཀུན་གྱི་སྙིང་པོ་སྟེ། །རྫོགས་ཆེན་མན་ངག་ཐམས་ཅད་ཁྱོད་ལ་གཏད། །ཕྱི་མའི་དུས་ན་ཐུགས་ཀྱི་སྲས་
གསུམ་འབྱུང་། །སྐུ་ཡི་རིག་འཛིན་བོད་ཀྱི་ཡུལ་ནས་འབྱུང་། །སྐུ་ལྟར་ཡོངས་སུ་གྲགས་པའི་རྫོགས་ཆེན་གཏོད། །གསུང་གི་རིག་འཛིན་ཨྱོན་ཡུལ་ནས་འབྱུང་། །

སྙིང་པོ་གསལ་བའི་རྫོགས་ཆེན་ཐམས་ཅད་གཏོད། །ཐུགས་ཀྱི་རིག་འཛིན་རྒྱ་གར་ཡུལ་ནས་འབྱུང་། །གྲོལ་བ་ཐུགས་ཀྱི་རྫོགས་ཆེན་ཐམས་ཅད་གཏོད། །ཅེས་
གསུངས་ནས། རིག་འཛིན་དགའ་རབ་རྡོ་རྗེ་འཁོར་འབུམ་ཕྲག་གསུམ་དང་བཅས་ཏེ་འོག་མིན་གྱི་གནས་སུ་གཤེགས་སོ། །དེ་ནས་སློབ་དཔོན་ཤྲཱི་སེང་ཧ། དུར་ཁྲོད་
དེ་ལས་ནུབ་བྱང་དཔག་ཚད་གསུམ་འདས་པ་ན། དུར་ཁྲོད་ཆེན་པོ་རྩུབ་འགྱུར་ཚལ་ཅེས་བྱ་བ་ཡོད་དེ། དེར་བྱོན་ཏེ་བརྟུལ་ཞུགས་ཀྱི་སྤྱོད་པ་མཛད་ཅིང་། མཁའ་
འགྲོ་མ་ལ་ཆོས་སྟོན་པའི་ཕྱིར་བཞུགས་སོ། །ཡང་དེའི་ཚེ་སྤྱན་རས་གཟིགས་ཀྱི་ཐུགས་རིན་པོ་ཆེ་དཔལ་གྱི་བེའུ་ནས། ཡི་གེ་འབྲུ་གསུམ་འཇའ་ཚོན་ལྟར་འཕྲོས་པ་
ལས༑ རྒྱ་གར་ཆོས་ཀྱི་གླང་པོ་སྒང་དུ་ཡབ་ཁྱིམ་བདག་ཀུན་དགའ་དང་། ཡུམ་དགེ་ལྡན་མའི་སྲས། བྷི་མ་ལ་མི་ཏྲ་བྱོན་ཏེ། རིག་པའི་གནས་ལྔ་ལ་མཁས་ཤིང་། 

༄༅། །རྡོ་རྗེ་གདན་དུ་བཞུགས་པའི་ཚེ། སྟེང་གི་ནམ་མཁའ་ལ་རྡོ་རྗེ་སེམས་དཔས་ལུང་བསྟན་པ། ཀྱེ་རིགས་ཀྱི་བུ། སྐྱེ་བ་ལྔ་བརྒྱར་པཎྜི་ཏའི་ལུས་
བླངས་ཀྱང་། འབྲས་བུ་མ་ཐོབ་པས། ཚེ་གཅིག་གིས་གྲོལ་བར་འདོད་ན། རིག་འཛིན་ཤྲཱི་སིང་ཧའི་དྲུང་དུ་སོངས་ཤིག །ཅེས་ཐོས་མ་ཐག་ཏུ། བྷི་མ་ལ་བྱོན་ནས། 
རིག་འཛིན་ཤྲཱི་སིང་ཧ་དང་མཇལ་ནས། ཕྱག་འཚལ། ཞབས་སྤྱི་བོས་བླངས། བདག་རྗེས་སུ་བཟུང་བར་ཞུ་ཞུས་པས་གནང་སྟེ། སྙན་བརྒྱུད་ཀྱི་གདམས་པ་
རྣམས་དང་། ཕྱི་ནང་གསང་བའི་སྐོར་རྣམས་དང་། ཐུགས་ཀྱི་རྫོགས་པ་ཆེན་པོའི་སྣོད་དུ་གཟིགས་ནས། དབང་ཁྲིད་གདམས་པ་དང་བཅས་པ་རྫོགས་པར་གནང་
སྟེ༑ གཏད་རྒྱ་དང་བཅས་པས་གཏད་དོ། །མཁས་པ་བྷི་མ་ལ་མི་ཏྲ་ཁྱོད། །རྡོ་རྗེ་སེམས་དཔའི་ཐུགས་སྲས་ཡིན། །ཁྱོད་ཀྱི་ཐུགས་ཀྱི་སྲས་གྱུར་པ། །རྒྱ་གར་

ཡུལ་ན་འབུམ་ཕྲག་གཅིག །དེ་རྣམས་སྙིང་པོའི་ཐུགས་སྲས་ཡིན། །རྡོ་རྗེ་སེམས་དཔའ་དབྱེར་མེད་ཀྱི། །ཐུགས་རྒྱུད་ཐམས་ཅད་དྲིལ་ཞིང་སྟོན། །རྒྱ་གར་ཡུལ་
གྱི་ཐུགས་སྲས་དགུ། །རྒྱུད་ཀྱིས་གྲོལ་བས་རྫོགས་ཆེན་སྟོན། །བོད་ཀྱི་ཡུལ་གྱི་ཐུགས་སྲས་གསུམ། །མན་ངག་མིན་པས་གྲོལ་མི་འགྱུར། །མན་ངག་སྡེ་གསུམ་
བོད་ལ་སྟོན། །སྔ་མ་རྣམས་ལ་ངོ་བོས་སྟོན། །ཕྱི་མ་རྣམས་ལ་གཏེར་དུ་སྦོས། །སྙན་བརྒྱུད་དུས་མཐའི་བུ་ལ་སྟོན། །ཅེས་གསུངས་སོ། །དེ་ནས་བྷི་མ་ལ་མི་ཏྲ་
ཉིད། རྒྱ་གར་ཤར་ཕྱོགས་ཀཱ་ལ་རུ་པ་ཞེས་བྱ་བའི་རྒྱལ་པོ་སེང་གེ་བཟང་པོའི་མཆོད་གནས་སུ་བཞུགས་ཤིང་། མཚན་མོ་དུར་ཁྲོད་དུ་མཁའ་འགྲོ་མ་ལ་ཆོས་སྟོན་ནས་
བཞུགས་སོ། །བྷི་མ་ལའི་ཐོག་མར་འཁོར་འབུམ་ཕྲག་གཅིག་འོད་གསལ་ཆོས་སྐུར་མངོན་པར་རྫོགས་པར་སངས་རྒྱས་པར་མཛད་དོ། །ཡང་དེའི་ཚེ་དཔལ་ཀུན་ཏུ་

༄༅། །བཟང་པོའི་སྐུ་གསུང་ཐུགས་ནས་ཡི་གེ་འབྲུ་གསུམ་འཕྲོས་པས། ལོངས་སྤྱོད་རྫོགས་པའི་སྐུ་ལ་ཐིམ་པས། དཔལ་རྣམ་པར་སྣང་མཛད་ཀྱི་
ཐུགས་ཀ་ནས་ཡི་གེ་ཨོཾ་འཕྲོས། སྣང་བ་མཐའ་ཡས་ཀྱི་ཐུགས་ཀ་ནས་ཨཱཿའཕྲོས། རྡོ་རྗེ་སེམས་དཔའི་ཐུགས་ཀ་ནས་ཧཱུཾ་འཕྲོས་པ། ནམ་མཁའི་ཀློང་ནས་བྱུང་། 
ཀླུའི་རྒྱལ་པོའི་ཁང་སྟེང་དུ་བབས་པ། རྒྱུ་ཡི་གེ་གསུམ། རྐྱེན་འོད་ཟེར་ལྔ། གནས་སིན་རོལ་པའི་མཚོ་གླིང་དུ། མེ་ཏོག་པདྨའི་ཟེའུ་འབྲུ་ལས། སེམས་མེད་རིག་
པའི་གདངས་སུ། ཁྱེའུ་ལོ་བརྒྱད་པའི་ཚུལ་དུ་བྱོན། དེའི་དྲུང་དུ་རིགས་གསུམ་མགོན་པོ་བྱོན་ནས་འདི་སྐད་ཅེས་གསུངས་སོ། །ཨེ་མ་ཧོ༔ སྤྲུལ་པ་རང་བྱུང་
རྒྱལ་བའི་སྲས། །ཁྱོད་ཀྱི་ཡབ་ནི་ཀུན་ཏུ་བཟང་པོའོ། །ཡུམ་ནི་ཀུན་ཏུ་བཟང་མོའོ། །སློབ་དཔོན་རྒྱལ་བ་རིགས་ལྔའོ། །གྲོགས་ནི་རིགས་གསུམ་མགོན་པོའོ། །

གྲོགས་མོ་རྡོ་རྗེ་ཕག་མོའོ། །སྲས་ནི་ཕྱི་མའི་རིག་འཛིན་ཐམས་ཅད་ཡིན་ནོ། །འཁོར་མ་མོ་མཁའ་འགྲོ་ཡིན་ནོ། །ལས་འཕྲིན་ལས་བཞི་ཡིན་ནོ། །ཁྱོད་ཀྱིས་འདས་
པའི་སངས་རྒྱས་ཐམས་ཅད་ཀྱི་གདུང་སོབ་ཅིག །ད་ལྟར་གྱི་སེམས་ཅན་ཐམས་ཅད་གྲོལ་བར་གྱིས་ཤིག །མ་འོངས་པའི་སེམས་ཅན་ཐམས་ཅད་ཐུགས་ཀྱིས་མ་བཏང་
ཞིག །ཅེས་གསུངས་སོ། །དེའི་ཚེ་རྒྱལ་པོ་ཨིནྡྲ་བོ་དྷི་རྒྱ་མཚོའི་ཕ་རོལ་ཏུ་ནོར་བུ་བླངས་ནས་ཚུར་འཁོར་བའི་ལམ་དུ། མེ་ཏོག་པདྨའི་སྡོང་པོ་མཛེས་པ་ཅིག་གི་སྟེང་
དུ་སྤྲུལ་པའི་ཁྱེའུ་དང་མཇལ་ནས། རྒྱལ་པོས་སྨྲས་པ། ཁྱོད་ཀྱི་ཕ་ནི་གང་མ་ནི་གང་། མིང་གང་། ཡུལ་ནི་གང་། ཟས་ནི་གང་ཡིན། འདིར་དོན་ཅི་ཡོད་
དྲིས་པས། ཁྱེའུ་དེས་སྨྲས་པ། ཕ་ནི་རང་རིག་ཀུན་ཏུ་བཟང་། མ་ནི་ཆོས་དབྱིངས་ཀུན་བཟང་མོ། རིགས་ནི་དབྱིངས་རིག་གཉིས་སུ་མེད། །མིང་ནི་པདྨ་འབྱུང་

༄༅། །གནས་ཡིན། །ཡུལ་ནི་ཆོས་དབྱིངས་སྐྱེ་བ་མེད། །ཟས་ནི་གཉིས་སྣང་རྟོག་པ་ཟ། །དུས་གསུམ་རྒྱལ་བའི་སྤྱོད་པ་བྱེད། །ཞེས་གསུངས་
པས༑ རྒྱལ་པོ་ངོ་མཚར་སྐྱེས་ནས། བུར་མངའ་གསོལ་གསོལ་བ་བཏབ་པས། བཀས་གནང་བ་དང་། པདྨའི་སྡོང་པོ་བཅས་ཏེ། ཕོ་བྲང་ནང་དུ་སྤྱན་དྲངས་
ནས༑ རྒྱལ་སྲིད་དུ་མངའ་གསོལ་ཏེ། པདྨ་རྒྱལ་པོ་ཞེས་གྲགས་སོ། །དེ་ཡང་། རྒྱ་མཚོའི་གླིང་གི་པདྨ་ལས་འཁྲུངས་ཤིང་། རྒྱལ་སྲིད་ལ་མངའ་གསོལ་བའི་
ཕྱིར་རོ། །དེ་ནས་སློབ་དཔོན་གྱི་རྒྱལ་སྲིད་ནི། ཐར་པའི་ཆོས་དང་མི་མཐུན་ཞིང་། སེམས་ཅན་གྱི་དོན་ཡང་མི་འབྱུང་བར་དགོངས་ནས། ཁྲིམས་དང་འགལ་བའི་
སྤྱོད་པ་མཛད་པས། རྒྱལ་བློན་བཀའ་བགྲས་ནས་སྤྲུགས་པར་ཞལ་གྱིས་བཞེས་ནས། སློབ་དཔོན་གྱིས་གསུངས་པ། འཇིག་རྟེན་འདི་ན་ཕ་དང་མ་དཀོན་ཡང་

ཡབ་དང་ཡུམ་གྱི་རྒྱལ་སྲིད་ཉིད་ལ་བཀོད། །ཡུལ་ལ་ཞེན་མེད་སྤྱུགས་ཀྱང་འཇིགས་པ་མེད། །རྒྱལ་སྲིད་གཉེན་པས་སྤྲུགས་པ་ཤིན་ཏུ་ལེགས། །ཡབ་ཡུམ་དག་
ཀྱང་ཡུམ་དུ་བདེ་བར་བཞུགས། །ལས་ཀྱི་འབྲེལ་བས་ཕྱི་ནས་མཇལ་བར་ངེས། །ཞེས་གསུངས་ཏེ། ཡབ་ཡུམ་ལ་ཕྱག་འཚལ་ཏེ་སོང་བ་ལས། ཨྱོན་གྱི་ཡུལ་
ལྷོ་ཕྱོགས་བསིལ་བའི་ཚལ་མི་མ་ཡིན་དང་། གཅན་གཟན་མ་རུངས་པ་རྣམས་ཀྱིས་གང་བ། འཇིགས་ཤིང་སྐྱི་བུན་པའི་གནས་སུ་བཞུགས་སོ། །ཡུལ་དེའི་མི་ཤི་
ཚད་དེར་སྐྱལ་བས། རོ་ཟན་རོ་གོས་ལ་ལོངས་སྤྱོད་ཅིང་། མཁའ་འགྲོ་མ་ཐམས་ཅད་དབང་དུ་འདུས་ཏེ། པདྨ་ཐོད་ཕྲེང་དུ་མཚན་གསོལ་ཏོ། །དེ་ནས་དུར་ཁྲོད་
དགའ་བའི་ཚལ་དུ་སྤྱོད་པ་མཛད་དོ། །ཡེ་ཤེས་ཀྱི་མཁའ་འགྲོ་བདུད་འདུལ་མས་དབང་བསྐུར་ཞིང་བྱིན་གྱིས་བརླབས། སོ་ས་གླིང་དུ་ཞི་བ་མཚོས་དབང་བསྐུར་ཞིང་། 

༄༅། །མཁའ་འགྲོ་མ་ཐམས་ཅད་ཀྱིས་བསྟོད་པ་མཛད། དེ་ནས་སྔར་པདྨ་ལས་འཁྲུངས་པའི་གླིང་དེར་བྱོན་པ་དང་། རྒྱ་མཚོའི་གླིང་གི་མཁའ་འགྲོ་མ་
བཞི་དབང་དུ་མཛད། རྡོ་རྗེ་ཕག་མོས་དབང་བསྐུར་ཞིང་། རྒྱུད་དང་གདམས་པ་མཐའ་དག་གསུངས། རྒྱ་མཚོའི་ཀླུ་དང་། བར་སྣང་གི་གཟའ་དང་། ལྷ་མ་
སྲིན་སྡེ་བརྒྱད། ཞིང་སྐྱོངས་དང་། ལས་བྱེད་དང་། ཤུགས་འགྲོ་ལ་སོགས་པའི་འཇིག་རྟེན་པ་དང་། འཇིག་རྟེན་ལས་འདས་པའི་མཁའ་འགྲོ་མ་ཐམས་ཅད་
དབང་དུ་མཛད་པས། རྡོ་རྗེ་དྲག་པོ་རྩལ་ཏེ། མཚོ་སྐྱེས་རྡོ་རྗེ་ཞེས་མཚན་གསོལ་ཏོ། །མཆོག་དང་ཐུན་མོང་གི་དངོས་གྲུབ་བརྙེས་ཤིང་། རང་བཞིན་སྤྲུལ་པའི་སྐུ་
ཆེན་པོར་བཞུགས་ཀྱང་། འགྲོ་བ་མ་དག་པའི་བློས་སློབ་དཔོན་མེད་པར་བསམ་པའི་ལོག་རྟོག་བཟློག་པའི་ཕྱིར། རྒྱུ་གར་གྱི་མཁས་གྲུབ་རྣམས་ལ་ཐེ་ཚོམ་བཅད་

པའི་ཚུལ་ནི། དེ་ནས་ཟ་ཧོར་གྱི་སློབ་དཔོན་པྲ་ཆེན་ཧསྟིའི་དྲུང་དུ་རབ་ཏུ་བྱུང་སྟེ། ཤཱཀྱ་སེང་གེར་མཚན་གསོལ་ནས། ཕྱི་ནང་གི་ཆོས་མཐའ་དག་དང་། ཁྱད་
པར་དུ་རྣལ་འབྱོར་གྱི་རྒྱུད་དང་། ཡོ་ག་ཙ་མུན་ཏ་ཡ་དང་། ཏ་ཐཱ་སཾ་ཏི་ཧ་དང་། ཡོ་ག་སྔགས་རྩལ་སོགས་པ། མ་ལུས་པ་མཁྱེན་པར་མཛད་ཅིང་། རྡོ་རྗེ་
དབྱིངས་ཀྱི་དཀྱིལ་འཁོར་ཞལ་ཕྱེ། ཡོ་ག་ཚེ་ཡི་རིག་འཛིན་ལ་མངའ་བརྙེས་སོ། །དེ་ནས་རྒྱ་གར་ལྷོ་ཕྱོགས་ཀྱི་རྒྱུད་དུ། །སློབ་དཔོན་ཀླུ་སྒྲུབ་སྙིང་པོ་ལ། སྒྲ་དང་། 
ཚད་མ་དང་། ནང་གི་དེ་ཁོ་ན་ཉིད་གྲུབ་པའི་དབུ་མ་ཆེན་པོ་ལ་སོགས། རྒྱུ་མཚན་ཉིད་ཀྱི་ཐེག་པ་མཐའ་དག་དང་། འབྲས་བུ་གསང་སྔགས་རྡོ་རྗེ་ཐེག་པ་མ་ལུས་པ་
གསན་ནས་མཁྱེན་པར་མཛད། རྣལ་འབྱོར་ཆེན་པོའི་དཀྱིལ་འཁོར་དཔག་མེད་ཀྱི་ཞལ་གཟིགས། དེ་ནས་མུ་སྟེགས་པ་དང་རྩོད་པ་མཛད་པས། གྲུབ་པའི་མཐའ་

༄༅། །དང་རྫུ་འཕྲུལ་འགྲན་པས། མུ་སྟེགས་པ་ཕམ་ནས། ནགས་ཚལ་དུ་བྲོས་པས། རྫུ་འཕྲུལ་གྱིས་ནགས་ཚལ་མས་བསྲེགས་ཏེ། སངས་
རྒྱས་ཀྱི་བསྟན་པ་ལ་བཀོད་ནས། སློབ་དཔོན་ཆེན་པོ་སེང་གེ་སྒྲ་སྒྲོགས་ཞེས་མཚན་གསོལ་ཏོ། །དེ་ནས་དགེ་སློང་ཀུན་དགའ་བཟང་མོའི་དྲུང་དུ། ཐུགས་རྗེ་ཆེན་
པོ་ཡིད་བཞིན་འཁོར་ལོ་ལ་སོགས་པ་པདྨ་གསུང་གི་སྒྲུབ་ཐབས་སྔོ་ཚན་གསན་ཅིང་གྲུབ་པ་བརྙེས། སློབ་དཔོན་འཇམ་དཔལ་བཤེས་གཉེན་གྱི་སྤྱན་སྔར། འཇམ་
དཔལ་ཞི་ཁྲོའི་ཞལ་གཟིགས། སློབ་དཔོན་ཧཱུཾ་ཀ་རའི་སྤྱན་སྔར། ཧེ་རུ་ཀ་གལ་པོའི་རྒྱུད་ལ་སོགས་པ། ཡང་དག་ཐུགས་ཀྱི་རྒྱུད་ལུང་མཐའ་དག་གསན་ཅིང་དངོས་
གྲུབ་བརྙེས་སོ། །སློབ་དཔོན་པྲ་ཧསྟིའི་དྲུང་དུ། ཀཱི་ལ་ཡ་མངོན་བྱང་གི་རྒྱུད་ལ་སོགས་པ་རྡོ་རྗེ་ཕུར་བའི་ཆོས་མཐའ་དག་གསན་ནས། རྡོ་རྗེ་གཞོན་ནུའི་ཞལ་

གཟིགས༑ སློབ་དཔོན་སངས་རྒྱས་གསང་བའི་དྲུང་དུ། གསང་བའི་སྙིང་པོ་ལ་སོགས་པ་ཞི་ཁྲོ་སྒྱུ་འཕྲུལ་རྒྱུད་སྡེ་མཐའ་དག་གསན་ཅིང་། སློབ་དཔོན་ཆེན་པོ་མི་
འགྱུར་རྡོ་རྗེ་ལས། བདུད་རྩི་ཡོན་ཏན་གྱི་རྒྱུད་སྡེ་མཐའ་དག་གསན། སློབ་དཔོན་དྷ་ན་སང་ཀྲི་ཏ་ལ། སྲིད་པ་མ་མོའི་རྒྱུད་སྡེ་མཐའ་དག་གསན་ཅིང་། སློབ་དཔོན་
རོམ་བུ་གུ་ཧྱའི་སྤྱན་སྔར། དམོད་པ་དྲག་སྔགས་ཀྱི་རྒྱུད་དང་། འཇིག་རྟེན་མཆོད་བསྟོད་ཀྱི་རྒྱུད་རིམ་པ་མཐའ་དག་མཁྱེན་པར་མཛད་པས། སློབ་དཔོན་ཆེན་པོ་
བློ་ལྡན་མཆོག་སྲེད་དུ་མཚན་གསོལ་ཏོ། །འཛམ་བུའི་གླིང་དུ་ཅི་སྙེད་བཞུགས་པའི་ཆོས་མ་ལུས་པར་མཁྱེན་པར་མཛད་པས་སའི་སྟེང་ན་འགྲན་ཟླ་མེད་ཅིང་། རྒྱན་དུ་
གྱུར་ཏེ། མཁས་ཤིང་གྲུབ་པ་བརྙེས་པར་གྲགས་སོ། །རྒྱ་གར་ཤར་ནུབ་ལ་སོགས་པ་ཕྱོགས་གང་དུ་བཞུད་ཀྱང་ཉི་ཟེར་ལ་ཆིབས་ནས་བྱོན་པས། སློབ་དཔོན་ཉི་

༄༅། །མའི་འོད་ཟེར་ཞེས་མཚན་གསོལ་ཞིང་། ཟ་ཧོར་གྱི་རྒྱལ་ཁམས་འདུལ་བར་དགོངས་ནས། རྒྱལ་པོ་གཙུག་ལག་འཛིན་གྱི་བུ་མོ་མནྡྷ་ར་བ་དབང་
དུ་མཛད་ནས་གྲོང་ཁྱེར་དུ་སྤྱོད་པ་ལ་གཤེགས་པ་ལས། མི་རྣམས་ལོག་ལྟ་སྐྱེས་ནས། ཐམས་ཅད་ཀྱིས་ཙནྡན་གྱི་ཤིང་ཁུར་རེ་དང་། ཏིལ་མར་ཁལ་རེ། རོ་རས་
ཡུག་རེས་དྲིལ་ནས་བསྲེགས་པས། ཞག་དགུར་དུ་བ་མ་ཆད་ནས་བསྲེགས་པའི་མེ་ལྕེ་ཕྱིར་འབར་ནས། ཏིལ་གྱི་རྒྱ་མཚོ་འཁྱིལ་བའི་དབུས་ན། པདྨའི་སྡོང་པོ་ལ་
ཡབ་ཡུམ་གཉིས་སྐུ་གཟི་མདངས་ལྡན་པ་བཞུགས་པར་མཐོང་ནས། འགྱོད་དེ་བཤགས་པ་བྱས། རྗེས་སུ་བཟུང་བར་ཞུས་པས། ཐམས་ཅད་ལ་ཆོས་གསུངས་
པས༑ ཟ་ཧོར་གྱི་རྒྱལ་ཁམས་ཐམས་ཅད་ཐར་པའི་ལམ་ལ་བཀོད། ཀུན་གྱིས་པདྨ་འབྱུང་གནས་ཞེས་བསྟོད་ཅིང་འདུན་ནོ། །དེ་ནས་ཨྱོན་གྱི་ཡུལ་དུ་བྱོན་པ་ན། །

སྔར་གྱི་ཡུལ་མི་ཀུན་གྱིས་ངོ་ཤེས་ཏེ། བློན་པོའི་བུ་བསང་མི་དེ་གནོད་པ་སྐྱེལ་དུ་བྱུང་གིས། མེ་ལ་སྲེག་ཅིག་ཅེས་སྒྲ་སྒྲོགས་ཏེ། སྔ་མ་བཞིན་དུ་བསྲེགས་པས། 
ཞག་ཉི་ཤུ་རྩ་གཅིག་དུ་བ་མ་ཆད་ནས། བལྟས་པས་སྔ་མ་ལྟར་འདུག་པ་མཐོང་ནས། བཟོད་པར་གསོལ་ནས་པདྨ་ཐོད་ཕྲེང་ཞེས་བརྗོད་ཅིང་། རྗེས་སུ་བཟུང་བར་
ཞུས་པས། ལོ་བརྒྱད་བཞུགས་ཏེ། གསང་སྔགས་ཀྱི་དཀྱིལ་འཁོར་དུ་དབང་བསྐུར་ཞིང་ཆོས་གསུངས་པས། ཨྱོན་གྱི་རྒྱལ་ཁམས་ཆོས་ལ་བཀོད་དེ། རྒྱལ་
པོ་མིན་ཏྲ་བོ་དྷི་འཁོར་ཚོམ་བུ་འབུམ་དང་བཅས་ཏེ་མཁའ་སྤྱོད་དུ་གཤེགས་སོ། །དེ་ནས་རྡོ་རྗེ་ཕག་མོས་ལུང་བསྟན་པ། ཀྱེ་སྐལ་ལྡན་འབྲས་བུ་ཚེ་གཅིག་ངེས་པའི་
ལུང་༑ ༑ཤྲཱི་སེང་ཧ་རྡོ་རྗེའི་ཐུགས་ལ་གནས། །རྩུབ་འགྱུར་ཚལ་དུ་དགོངས་པ་རྙེད་པར་འགྱུར། །ཅེས་གསུངས་པ་དང་། སྐད་ཅིག་གིས་རྩུབ་འགྱུར་ཚལ་གྱི་དུར་

༄༅། །ཁྲོད་ཆེན་པོར་རྫུ་འཕྲུལ་གྱིས་བྱོན་ཏེ། སློབ་དཔོན་ཤྲཱི་སེང་ཧ་ལ་ཕྱག་དང་བསྐོར་བ་མཛད་ཅིང་རྗེས་སུ་བཟུང་བར་ཞུས་པས་གནང་སྟེ། རྫོགས་པ་
ཆེན་པོ་ནམ་མཁའ་དང་མཉམ་པའི་རྒྱུད་ལ་སོགས་པ། སེམས་ཀློང་མན་ངག་སྐོར་ཐ་དག་གསུང་ཞིང་། ཁྱད་པར་ཕྱི་ནང་གསང་བའི་སྐོར་མ་ལུས་པ་གསན་དུས། 
ཡང་ཞུས་པ་སློབ་དཔོན་ཆེན་པོ་ལགས། ཚེ་འདི་ཉིད་ལ་ཟག་བཅས་ཀྱི་ཕུང་པོ་མི་སྣང་བར། ལོངས་སྤྱོད་རྫོགས་པ་སྐུའི་ཞིང་ཁམས་མཐོང་ཞིང་། ཆོས་སྐུའི་ཞིང་
ཁམས་སུ་སངས་རྒྱས་པའི་གདམས་པ་ཅིག་གནང་བར་ཞུ། ཞེས་གསོལ་པ་དང་། ཤྲཱི་སེང་ཧས་གསུངས་པ། རིགས་ཀྱི་བུ་ཆོས་ཐམས་ཅད་ཀྱི་ཡང་རྩེ། དགོངས་
པ་ཐམས་ཅད་ཀྱི་ཞེ་ཕུགས། གསང་བ་བས་ཀྱང་ཆེས་གསང་བའི་མན་ངག །ཡང་གསང་བླ་ན་མེད་པའི་དོན། འོད་གསལ་རྡོ་རྗེ་སྙིང་པོའི་ཐེག་པ། ཀུན་ཏུ་

བཟང་པོའི་དགོངས་པ་ཟང་ཐལ་དུ་བསྟན་པ། སོས་ལས་འདས་པ། ཡིད་དང་བྲལ་བ། རྣམ་པར་ཤེས་པ་ཐམས་ཅད་ཀྱི་སྤྱོད་ཡུལ་དུ་མ་གྱུར་པ། དུས་གསུམ་
རྒྱལ་བ་ཐམས་ཅད་ཀྱི་ཡུམ། རིག་འཛིན་ཆེན་པོ་རྣམས་ཀྱི་ཉེ་ལམ། ཆོས་ཉིད་མངོན་སུམ་དུ་ངོ་སྤྲད་པའི་མན་ངག་བསྟན་པར་བྱའོ་གསུངས་ནས། ཀུན་ཏུ་བཟང་པོ་
དགོངས་པ་ཟང་ཐལ་གྱི་རྒྱུད། རྡོ་རྗེ་སེམས་དཔའི་རང་བྱུང་རྩ་བའི་རྒྱུད་དྲུག །དེ་རྣམས་ཀྱི་མན་ངག །ཡང་དག་པ་དོན་གྱི་སྙན་བརྒྱུད། ཡི་གེ་ཅན་དང་། ཡི་
གེ་མེད་པའི་སྙན་བརྒྱུད། ཞལ་གདམས་དང་བཅས་པ་རྫོགས་པར་གསུང་ཞིང་། རྫོགས་པ་ཆེན་པོ་སེམས་ཀློང་མན་ངག་གི་སྡེ། ཡང་གསང་བླ་ན་མེད་པའི་བསྟན་
པ་གཏད་དེ་གཏད་རྒྱ་གསུངས་པ། ༈ ཨྱོན་པདྨ་འབྱུང་གནས་ཁྱོད། །སྣང་བ་མཐའ་ཡས་ཐུགས་ཀྱི་སྲས། །རྫོགས་ཆེན་སྙིང་ཐིག་སྣོད་ཡིན་པས། །

༄༅། །སྙིང་པོ་གསལ་བའི་རྫོགས་ཆེན་བཤད། །ཁྱོད་ལ་ཐུགས་སྲས་ཉི་ཤུ་གཅིག །འཛམ་བུ་གླིང་པར་རིམ་གྱིས་བྱོན། །བོད་ཀྱི་ཡུལ་དུ་སྣོད་ལྡན་
བདུན༑ ༑དེ་ལ་ཟབ་པ་འདྲིལ་བར་སྟོན། །རྒྱ་གར་ཡུལ་དུ་སྣོད་ལྡན་བདུན། །དེ་ལ་རྒྱ་ཆེ་གྲགས་པར་སྟོན། །ཨྱོན་ཁ་ཆེ་སྣོད་ལྡན་བདུན། །དེ་ལ་ཕྱི་ནང་རྫོགས་
པར་སྟོན། །སྔ་མ་རྣམས་ལ་ངོ་བོས་སྟོན། །ཕྱི་མ་རྣམས་ལ་གཏེར་དུ་སྦོས། །སྙན་བརྒྱུད་དུས་མཐའི་བུ་ལ་སྟོན། །ཅེས་གསུངས་པས། །ཨྱོན་པདྨས་ཐོག་མའི་
འབུམ་ཕྲག་བཅུ་གསུམ་མངོན་པར་རྫོགས་པར་སངས་རྒྱས་པར་མཛད་དོ། །ཡང་དེའི་ཚེ་བོད་ཀྱི་ཡུལ་ན། །ཆོས་སྐྱོང་བའི་རྒྱལ་པོ་ཁྲི་སྲོང་ལྡེའུ་བཙན་གྱིས། བོད་
ཡུལ་མུན་པའི་སྨག་རུམ་དུ་སངས་རྒྱས་ཀྱི་བསྟན་པ་རིན་པོ་ཆེ་རྒྱས་པར་བྱེད་དགོངས་ནས། མཁན་པོ་བོ་དྷི་སཏྭ་དང་། སློབ་དཔོན་པདྨ་འབྱུང་གནས་སྤྱན་དྲངས། 

བསམ་ཡས་མི་འགྱུར་ལྷུན་གྱིས་གྲུབ་པའི་གཙུག་ལག་ཁང་བཞེངས། བོད་ཕྲུག་རྣམས་ལ་ཡི་གེ་དང་སྒྲ་བསླབས་ནས། རྒྱ་གར་གྱི་ཆོས་མ་ལུས་པར་བསྒྱུར་བར་
སེམས་བསྐྱེད་ནས། བོད་ཀྱི་ཕྲུ་གུ་བློ་གང་གསལ། ཤེས་རབ་གང་ཆེ། དབང་པོ་ལ་སྐྱོན་མེད་པ་རྣམས་བསྡུས་ནས། མཁན་སློབ་གཉིས་ཀྱི་དྲུང་དུ། ཡི་གེ་
དང་སྒྲ་བསྒྱུར་བསླབ་ཅིང་། སྒྲ་བསྒྱུར་དུ་བཅུག་པ་ལ། བོད་ཕྲུག་རྣམས་ཁ་ལྕེམ་བདེ་ནས་སྒྲ་ཅི་ལྟར་བྱས་ཀྱང་། སྒྱུར་མཤེས་པས། རྒྱལ་པོ་བོད་ཕྲུག་རྣམས་ལ་
ཐུགས་མ་དགའ་སྟེ་མང་དུ་བཤུམས་ཤིང་། གསོལ་བ་ཡང་ཡུན་རིང་པོར་མ་གསོལ་བས། ཤ་ལྤགས་རུས་པའི་མིག་ཏུ་ཐིམ། དེ་ནས་རྒྱལ་པོས་ཕྱག་ཕུལ་ནས། 
མཁན་སློབ་གཉིས་ལ་ཞུས་པ། ཆོས་མེད་མཐའ་ཁོབ་མུན་གླིང་འདིར། མི་ལ་སངས་རྒྱས་ཐོབ་པར་བྱ་བའི་དོན་དུ། སློབ་དཔོན་རྣམ་གཉིས་སྤྱན་དྲངས། ལྷ་ཁང་

༄༅། །བཞེངས༑ བོད་ཕྲུག་རྣམས་ལ་ལོ་ཙཱ་བསླབས་ནས། བོད་ཀྱི་ཡུལ་དུ་ཆོས་དར་བར་བྱ་སྙམ་ཡང་། བོད་རྣམས་བླུན་རྨོངས་དུད་འགྲོའི་རིགས་སུ་
སོང་ནས། ཅི་ལྟར་བྱས་ཀྱང་ཆོས་དར་བའི་ཐབས་མེད་ཨང་གསུངས་ནས་ཐུགས་ཡི་ཆད་པ་ལས། སློབ་དཔོན་པདྨའི་ཞལ་ནས། ཐབས་ཤིག་ཡོད་ཀྱི་རྒྱལ་པོ་
ཐུགས་གློད་དང་། རྒྱ་གར་རྡོ་རྗེ་གདན་ཆོས་ཀྱི་ཕོ་བྲང་ནས། ཤཱཀྱ་ཐུབ་པའི་ཉེ་གནས་ཀུན་དགའ་བོ་ཚེས་འཕོས་ནས། ལོངས་སྐུའི་ཞིང་ཁམས་ཉུལ། མི་ལུས་
ཆོས་ལྡན་སྐྱེ་བདུན་ཐ་མ་ནི། གཙང་གི་སྙེ་མོ་བྱ་མཁར་བྱ་བ་ན། གནས་གཞི་གཅིག་གི་ཕོ་བྲང་དགུ་མིག་ན། ཕ་ནི་པ་གོར་ཧེ་འདོད་བྱ་བ་དང་། མ་ནི་བྲན་ཀ་
བཟའ་སྒྲོན་སྐྱིད་ཀྱི་བུ། གན་ཇག་ཐང་རྟ་ཞེས་བྱ་ལོ་བརྒྱད་པ། ཕ་མ་གཉིས་ལ་སློང་ན་སྟེར་བར་མཆིས། སྤྲུལ་པའི་ལོ་ཙཱ་རྩོད་མེད་གྲགས་པ་འབྱུང་། ཞེས་

གསུངས་པས། རྒྱལ་པོ་ཐུགས་དགྱེས་པས། དཔོན་གཡོག་བདུན་བྱས་ནས། སྙེ་མོ་བྱེ་མ་མཁར་གནས་གཞིའི་མདུན་དུ་བྱོན་ནས། པ་གོ་ཧེ་འདོད་དང་། བྲན་
ཀ་བཟའ་སྒྲོན་གཉིས་ཀྱི་བུ། གན་ཇག་ཐང་རྟ་ཞེས་བྱ་ལོ་བརྒྱད་པ་བསླངས་ནས་བསམ་ཡས་སུ་ཁྲིད་ནས། མཁན་སློབ་གཉིས་ཀྱི་དྲུང་དུ་བཞུགས་སུ་བཅུག་ནས། 
ལོ་བདུན་གྱི་བར་དུ་སྒྲ་དང་ལོ་ཙཱ་བསླབས་ནས། མཁས་པའི་ཕུལ་དུ་ཕྱིན་པ་ཞིག་བྱུང་ངོ་། །དེའི་ཚེ་སློབ་དཔོན་པདྨ་དང་། བཻ་རོ་ཙ་ནས། གསང་སྔགས་ནང་གི་
རྒྱུད་སྡེ་ཆེན་པོ་ལ་སོགས་པ་སྔགས་ནང་གི་རྒྱུད་སྡེ་མང་པོ་བསྒྱུར། མཁན་ཆེན་བོ་དྷི་སཏྭ་དང་། བཻ་རོ་ཙ་ནས། འདུལ་བ་ལུང་དང་། ལུང་རྩ་སྡེ་བཞི་དང་། སྟོང་
ཕྲག་བརྒྱ་པ་ལ་སོགས་པ་སྡེ་སྣོད་རིན་པོ་ཆེའི་ཆོས་བསྐོར་མང་དུ་བསྒྱུར། དེ་ནས་ལོ་བཅོ་ལྔ་ནས། རྒྱུ་གར་གྱི་ཡུལ་དུ་དཀའ་བ་བཅུ་དྲུག་སྤྱད་ནས་བྱོན་པས། རྒྱ་

༄༅། །གར་གྱི་མཁས་པ་པཎྜི་ཏ་རྣམས་དང་ཞལ་མཇལ་ནས། སྡེ་སྣོད་རིན་པོ་ཆེ་གསུམ་དང་། གསང་སྔགས་ཕྱི་ནང་གི་རྒྱུད་མན་ངག་དང་བཅས་པ་
མང་དུ་ཞུས་པས། མཁས་པ་ཤྲཱི་སེང་ཧའི་མདུན་དུ། བཻ་རོ་ཙ་ནས་ཕྱག་སྟོང་དང་། སྐོར་བ་སྟོང་། གསེར་ཕྱེ་བྲེ་གང་། གསེར་གྱི་པ་ཏྲ་ལྔ་བརྒྱ་ཕུལ་ནས། 
རྗེས་སུ་བཟུང་བར་ཞུས་པས་གནང་སྟེ། ཤྲཱི་སིང་ཧས་འདི་སྐད་ཅེས་གསུངས་སོ། །ཉིན་ཅིག་པ་གོར་བེཻ་རོ་ཙ་ན་ཁྱོད། སངས་རྒྱས་རྣམ་པར་སྣང་མཛད་ཀྱིས་དབང་
བསྐུར༑ སྐྱེ་བ་མཐའ་མའི་བྱང་ཆུབ་སེམས་དཔའ་ཡིན་པས། ད་ཕྱིན་ཆད་འཁོར་བའི་འཇིགས་པ་མེད། འགྲོ་བའི་དོན་དཔག་ཏུ་མེད་པ་འབྱུང་། ད་སྟེ་སྐྱེ་བ་
བདུན་ནས་སངས་རྒྱས། བཀའ་རྫོགས་པ་ཆེན་པོའི་ཆོས་ནི་ནམ་མཁའ་ལ་ཉི་མ་ཤར་བ་ལྟ་བུ་སྟེ། རྒྱ་ཆེ། དོན་ཟབ། ཐེག་པ་རིམ་པ་དགུའི་ཆོས་རྣམས་ནི། 

ལོང་བའི་འཁོར་བ་དང་འདྲ། མཁར་གྱི་རྨང་གཞི་དང་འདྲ། གོས་ཀྱི་མཐའ་དང་འདྲ། ལུས་ཀྱི་ཡན་ལག་དང་འདྲ། མེད་པའི་ཐབས་མེད། ཡོད་ཀྱང་དོན་གྱི་
སྙིང་པོ་མེད་པའོ། །བཀའ་རྫོགས་པ་ཆེན་པོ་ནི། ལོང་བ་ལ་མིག་སྦྱིན་པ་དང་འདྲ། མིག་རྙེད་ནས་འཁོར་བའི་དགོས་པ་མེད། མཁར་འཛིན་པའི་མི་དང་འདྲ། 
མཁར་གྱི་དབུས་ཟན་ན་རྨང་གཞི་ཞོར་ལ་འབྱུང་ངོ་། །ལུས་ཀྱི་སྙིང་པོ་ཡོད་པས་ཡན་ལག་ཞོར་ལ་འབྱུངས། ཁྱོད་བོད་ཀྱི་མིས་བཀའ་རྫོགས་པ་ཆེན་པོ་ལོན་པ་ཁྱོད་
ཙམ་ཡིན་གསུངས་ནས། ནམ་མཁའ་ཆེ་རྒྱས་པའི་རྒྱུད་ལ་སོགས་པ་སེམས་སྡེའི་སྐོར་དང་། ཀུན་བྱེད་རྒྱལ་པོའི་རྒྱུད་ལ་སོགས་པ་རྒྱུད་སྡེའི་སྐོར་དང་། ཡེ་ཤེས་
གསང་བ་དང་། རྫོགས་པ་ཆེན་པོ་ལ་སོགས་པ་རྒྱུད་ཀློང་སྡེའི་སྐོར་དང་། ནོར་བུ་དྲི་མ་མེད་པ་ལ་སོགས་པ་མན་ངག་གི་སྐོར་ཡོངས་སུ་རྫོགས་པར་གནང་ནས། 

༄༅། །མན་ངག་གི་གདམས་པ་རྫོགས་པས། ད་ནི་བོད་ཀྱི་དོན་དུ་བྱོན་རན་གསུངས་པ་དང་། སློབ་དཔོན་དང་འབྲལ་མ་ཕོད་པའི་སྨྲེ་ངག་བཅུ་གསུམ་
ཞུས། སྤྱན་ཆབ་མང་དུ་བཏང་བས། སློབ་དཔོན་ཤྲཱི་སེང་ཧའི་ཞལ་ནས། ལས་ཅན་གྱི་བུ་སྔར་བཤད་པའི་རྫོགས་པ་ཆེན་པོ་ལ། སྙན་བརྒྱུད་ཀྱི་མན་ངག་འདི་
གཏད་པས། ཁྱོད་ཀུན་ཏུ་བཟང་པོ་རྡོ་རྗེ་སེམས་དཔའ་དང་དབྱེར་མེད་ཀྱིས། ཡིད་གདུང་བར་མ་བྱེད་ཅིག །བོད་ཀྱི་དོན་ལ་སོང་ཞིག །ཁྱོད་ཚེ་འཕོས་ནས་
བསྐལ་པ་ཆེན་པོ་སྟོང་ལྔ་བརྒྱར་སངས་རྒྱས་ཀྱི་བསྟན་པ་འཛིན་པར་འགྱུར་རོ། །ཞེས་ལུང་བསྟན་ཏོ། །ཀུན་ཏུ་བཟང་པོ་དགོངས་པ་ཟང་ཐལ་གྱི་སྙན་རྒྱུད་རྣམས་
གསུམ་དང་། ཐུགས་རྒྱུད་དང་བཅས་པ་གཏད་དོ། །དེའི་ཚེ་སློབ་དཔོན་ཤྲཱི་སིང་ཧས། བཻ་རོ་ཙ་ན་ལ་གཏད་རྒྱ་གསུངས་པ། པ་གོར་བེ་རོ་ཙ་ན་ཁྱོད། རྣམ་པར་

སྣང་མཛད་སྐུ་ཡི་སྲས། །རྫོགས་ཆེན་རྒྱུད་ཀྱི་སྣོད་ཡིན་པས། །གྲགས་པའི་ཆོས་རྣམས་ཐམས་ཅད་གཏད། །ཁྱོད་ལ་ཐུགས་སྲས་རྣམ་པ་ལྔ། །ཕྱི་མའི་དུས་སུ་
འབྱུང་བར་འགྱུར། །ཐུགས་སྲས་བོད་ཀྱི་ཕྱོགས་སུ་འབྱུང་། །སྔ་མ་རྣམས་ལ་ངོ་བོས་སྟོན། །ཕྱི་མ་རྣམས་ལ་གཏེར་དུ་སྦོས། །སྙན་བརྒྱུད་ལྔ་ལྡན་བུ་ལ་གཏོད། །
ཅེས་གསུངས་ནས། ཤྲཱི་སེང་ཧ་འཁོར་འབུམ་ཕྲག་གཅིག་དང་བཅས་ཏེ་ཡེ་ཤེས་རྣམ་པ་ལྔའི་ལམ་ལ་གཤེགས་སོ། །བཻ་རོ་ཙ་ན་བོད་ཀྱི་ཡུལ་དུ་བྱོན་ནས། ཁྲི་སྲོང་
ལྡེའུ་བཙན་ལ་སོགས་པ། ལས་དག་པའི་འཁོར་རྣམས་ལ། ཉིན་ལྟར་སྤྱིར་མདོ་ལ་སོགས་མཚན་ཉིད་ཀྱི་ཆོས་མང་དུ་གསུང་ཞིང་། ནམ་གྱི་གུང་ལ་རྒྱལ་པོ་ཉིད་ལ་
གསང་སྔགས་ཀྱི་ཆོས་ཐམས་ཅད་གསུངས། བར་སྐབས་སུ་རྒྱལ་པོ་ལ་མན་ངག་རྫོགས་པ་ཆེན་པོའི་ཆོས་མང་དུ་གསུངས་ནས། དུས་ལ་བབས་པའི་གདུལ་བྱ་ལ་

༄༅། །གཟིགས་ནས། རྒྱ་མོ་ཚབ་རོང་དུ་གཤེགས་སོ། ༈ །དོན་གསུམ་པ་གང་ཟག་སྙན་ཁུང་བརྒྱད་ཚུལ་ནི། རིག་འཛིན་རྣམ་པ་གསུམ་
གྱིས༑ རྒྱལ་པོ་ཁྲི་སྲོང་ལྡེའུ་བཙན་དང་། མཁའ་འགྲོ་ཡེ་ཤེས་མཚོ་རྒྱལ་ལ་གསུངས་ཏེ། དེ་ཡང་སྤྱན་རས་གཟིགས་ཀྱི་བྱིན་གྱིས་བརླབས་པའི་གནས། བོད་
ཡུལ་དབུས་ཀྱི་ཕོ་བྲང་བྲག་དམར་ན། ཡབ་རྒྱལ་པོ་ཁྲི་ལྡེ་གཙུག་བརྟན་དང་། ཡུམ་གྱིམ་ཤང་མད་ཆུང་གཉིས་ཀྱི་སྲས། འཕགས་པ་འཇམ་དཔལ་གྱི་བྱིན་གྱིས་
རླབས་ཤིང་། སྦྱངས་པའི་ཡོན་ཏན་དུ་མ་དང་ལྡན་པའི། རྒྱལ་པོ་ཁྲི་སྲོང་ལྡེའུ་བཙན་སྐུ་འཁྲུངས་ཏེ། ལོ་བཅུ་གསུམ་ནས་རྒྱལ་སར་བཀོད་དོ། །ལོ་བཅོ་ལྔ་རྒྱལ་
པོར་མངའ་གསོལ་ནས། བཙུན་མོ་གཉིས་ཁབ་ཏུ་བཞེས་རྒྱལ་སྲིད་ཆོས་བཞིན་བསྐྱང་ངོ་། །དེ་ནས་དགུང་ལོ་བཅུ་བདུན་ཁྱིའི་ལོ་ལ། དམ་པའི་ཆོས་བྱ་བའི་ཐུགས་

དགོངས་སྐྱེས་ནས། ཟ་ཧོར་གྱི་རྒྱལ་པོ་གོ་མ་དེ་བྱི་སྲས་པོ། མཁན་པོ་བོ་དྷི་སཏྭ་སྤྱན་དྲངས། ཨོ་རྒྱན་སློབ་དཔོན་པདྨ་འབྱུང་གནས་སྤྱན་དྲངས་ནས། བོད་ཀྱི་ལྷ་
སྲིན་ཐམས་ཅད་དམ་ལ་བཏགས། བསམ་ཡས་མི་འགྱུར་ལྷུན་གྱིས་གྲུབ་པའི་གཙུག་ལག་ཁང་བཞེངས། མཁན་སློབ་གཉིས་དང་ལོ་ཙཱ་བ་རྣམས་ལ་མདོ་སྔགས་ཀྱི་
ཆོས་མང་དུ་བསྒྱུར་བར་གསོལ་བ་བཏབ་པས་གནང་སྟེ། སློབ་དཔོན་པདྨ་འབྱུང་གནས་དང་། ལོ་ཙཱ་བ་སྐ་བ་དཔལ་བརྩེགས་དང་། ཅོག་རོ་ཀླུའི་རྒྱལ་མཚན་ལ་
སོགས་པ་སྔགས་ཀྱི་ལོ་ཙཱ་བ་རྣམས་ཀྱིས་གསང་སྔགས་ཕྱི་ནང་གི་རྒྱུད་མན་ངག་སྒྲུབ་ཐབས་དང་བཅས་པ་བསྒྱུར། མཁན་པོ་བྷོ་དྷི་སཏྭ་དང་། སྦ་མི་ཁྲི་ཞེར་ལ་སོགས་
འདུལ་བའི་ལོ་ཙཱ་བ་རྣམས་ཀྱིས། སྡེ་སྣོད་གསུམ་གྱི་བཀའ་བསྟན་བཅོས་མང་དུ་བསྒྱུར་ཞིང་། མདོ་སྔགས་ཀྱི་བསྟན་པ་དར་ཞིང་རྒྱས་པར་མཛད་དོ། །དེ་ནས་གུ་རུ་

༄༅། །བསམ་ཡས་མཆིམས་ཕུའི་ཡང་དབེན་ན་བཞུགས་པའི་ཚེ། ཆོས་སྐྱོང་བའི་རྒྱལ་པོ་ཁྲོ་སྲོང་ལྡེའུ་བཙན་དང་། མཁའ་འགྲོ་ཡེ་ཤེས་མཚོ་རྒྱལ་
གྱིས༑ རིན་པོ་ཆེ་སྣ་ལྔའི་མཎྜལ་ཕུལ། དར་དང་ཟ་འོག་གདན་དུ་བཏིང་། ཞལ་ཟས་ཀྱི་མཆོད་པ་སྣ་ཚོགས་ཕུལ་ནས་ཞུས་སོ། །ཀྱེ་སློབ་དཔོན་ཆེན་པོ་ལགས། 
དུས་གསུམ་སངས་རྒྱས་ཐམས་ཅད་ཀྱི་སྤྲུལ་པ། སྐྱེ་ཤི་མེད་པ་ཡེ་ཤེས་ཀྱི་སྐུ། སངས་རྒྱས་དངོས་དང་ཁྱད་པར་མེད་པ། བོད་ཁ་བ་ཅན་གྱི་གནས་སུ་བྱོན་པས། 
བདག་ཅག་ལ་སྡིག་པ་དང་སྒྲིབ་པ་སྦྱང་མི་དགོས་པའི་ཆོས། བྷེཾ་པ་དང་སྒྲུབ་པའི་རྩོལ་བ་མི་དགོས་པའི་ཆོས། གུ་རུ་ཉིད་ཀྱིས་གསུངས་པ་ཙམ་གྱིས་བདག་ཅག་
གིས་གོ་ཞིང་རྟོགས་པ། མཐོང་བ་དང་། ཐོས་པ་དང་། རེག་པ་ཙམ་གྱིས་བདག་ཅག་གིས་གོ་ཞིང་རྟོགས་ནས་སངས་རྒྱས་པའི་ཆོས་ཤིག་ཅིས་ཀྱང་གནང་བར་ཞུ། 

ཞེས་ཞུས་པས། གུ་རུས་བཀའ་སྩལ་པ། ཉོན་ཅིག་རྒྱལ་པོ་དང་མཚོ་རྒྱལ། ད་ལྟ་བུའི་ཆོས་ནི་འཇིག་རྟེན་དུ་འབྱུང་བར་དཀའ། སངས་རྒྱས་ལ་ཐུགས་རྗེ་ཡོད་
ཀྱང་སེམས་ཅན་ལ་སྐལ་བ་མེད་པས། སྔར་འདས་པའི་སངས་རྒྱས་རྣམས་ཀྱིས་ཀྱང་མ་གསུངས། ད་ལྟར་གྱི་སངས་རྒྱས་ཤཱཀྱ་ཐུབ་པས་ཀྱང་མ་གསུངས། མ་འོངས་
པའི་བྱམས་པ་ལ་སོགས་པས་ཀྱང་གསུང་བར་མི་འགྱུར་རོ། །དེ་ཅིའི་ཕྱིར་ཞེ་ན། འགྲོ་བ་རྣམས་སྐལ་བ་དང་མི་ལྡན་པའི་ཕྱིར་རོ། །འོན་ཀྱང་དེ་ལྟ་བུའི་ཆོས་སངས་
རྒྱས་ཀྱིས་མི་མཁྱེན་པ་མ་ཡིན་ཏེ། འཇིག་རྟེན་དུ་འབྱུང་བར་དཀའོ། །སྔོན་སངས་རྒྱས་འོད་སྲུང་གི་བསྟན་པ་རྫོགས་པའི་དུས་སུ། བདུད་མ་ཏྲཾ་རུ་ཏྲ་བཀའ་སྒོ་ལོག་
པས༑ འཇིག་རྟེན་ཕུང་ལ་ཁང་བྱས་པ་ལ། འོག་མིན་ནས་སངས་རྒྱས་ཀྱི་ཐུགས་རྗེག་ཡོས་ཏེ། སྐུའི་མཛད་པས་མ་ཏྲ་རུ་ཏྲ་བསྒྲལ། གསུང་གི་མཛད་པས་ཡི་གེ་

༄༅། །གླེགས་བམ་གྱི་ཆར་ཕབས། ཐུགས་ཀྱི་དགོངས་པས་ཡེ་ཤེས་རྩོལ་མེད་ཀྱི་ཐེག་པ་གསུངས་པ་ཡོད་དེ། དང་པོ་འོག་མིན་ནས་སུམ་ཅུ་རྩ་གསུམ་
ལྷའི་ཡུལ་དུ་འབྱུང་། དེ་ནས་བར་སྣང་ཡོངས་སུ་དག་པའི་ནམ་མཁའ་ལ་སྤྲུལ་པའི་སྐུ་བྱོན་ཏེ། དྷ་ན་ཀོ་ཤའི་གླིང་དུ་བབ། དེ་ནས་ཕྱག་རྒྱ་ཆེན་པོའི་རིག་འཛིན་ཐོབ་
པ་གསུམ་བརྒྱུད་ནས། རྒྱ་གར་རྡོ་རྗེ་གདན་གྱི་ཕོ་བྲང་དགུ་རིམ་ན་ཡོད་དེ། ཕྱིན་ཆད་དེ་སྟོན་པའི་སློབ་དཔོན་ནི། པདྨ་འབྱུང་གནས་བདག་དང་། རྒྱ་གར་གྱི་
པཎ་ཆེན་བྷི་མ་ལ་མི་ཏྲ། བོད་ཀྱི་བཻ་རོ་ཙ་ན་གསུམ་ལས་མེད་དོ། །བྷི་མ་ལ་སྔོན་གྱི་སྨོན་ལམ་གྱི་དབང་གིས། རྒྱལ་པོ་ཉིད་ཀྱིས་སྤྱན་འདྲེན་ན་བྱོན་གྱིས། ཁོང་
རྩོལ་མེད་ཀྱི་ཐེག་པ་སྟོན་པའི་བཀའ་བབས་ཡོད་པས། སྤྱན་དྲངས་ལ་ཞུས་ཤིག །ཅེས་གསུངས་སོ། ༈ །ཡང་རྒྱལ་པོ་དང་། ཇོ་མོས་ཞུས་པ། ཀྱེ་

སློབ་དཔོན་ཆེན་པོ་ལགས། བཀའ་གནང་བ་བཞིན་དུ། རྒྱ་གར་གྱི་བྷི་མ་ལ་མི་ཏྲ་སྤྱན་འདྲེན་དུ་བཏང་བར་ཞུ་ལགས། ཉིདལས་ལྷག་པའི་སངས་རྒྱས་མི་རྙེད་པས། །
དམ་པའི་ཆོས་ཟབ་མོ་དེ་ཅིས་ཀྱང་ཞུ་འཚལ། ཞེས་ཞུས་སོ། །དེ་ནས་རྒྱལ་པོས་ཅོག་རོ་ཀླུའི་རྒྱལ་མཚན། སྐ་བ་དཔལ་བརྩེགས། རྨ་རིན་ཆེན་མཆོག་གསུམ། 
གསེར་ཕྱེ་བྲེ་རེ་བཅས་བརྫངས་ནས། རྒྱ་གར་གྱི་ཡུལ་དུ། པཎ་ཆེན་བྷི་མ་ལ་མི་ཏྲ་གདན་འདྲེན་དུ་བཏང་བས། པཎ་ཌི་ཏ་ལྔ་བརྒྱའི་གཙོ་བོ་པཎ་ཆེན་བཱི་མ་ལ་མི་ཏྲ་
དང་ཞལ་མཇལ་ནས། བོད་ཀྱི་རྒྱལ་པོའི་གསུང་འཕྲིན་དང་གསེར་ཕུལ་ནས། ཐུགས་རྗེས་བཟུང་བར་ཞུས་པས་གནང་སྟེ། བར་ཆད་མེད་པར་བོད་དུ་བྱོན་པས། 
རྒྱལ་བློན་རྣམས་བསུ་བ་མཛད་ཅིང་བསམ་ཡས་སུ་ཕྱག་ཕེབས། དེའི་ཚེ། རྒྱལ་པོ་ཁྲི་སྲོང་ལྡེའུ་བཙན་གྱིས་དབུ་རྩེ་ཐད་དུ་རིན་ཆེན་གསེར་གྱི་ཁྲི་སེངྒེ་བཞི་བཞེིས་

༄༅། །བཏེགས་པའི་སྟེང་དུ། དར་ཟབ་ཀྱི་འབོལ་བཏིང་ནས། ཨྱོན་གྱི་གུ་རུ་པདྨ་འབྱུང་གནས་དང་། ཟ་ཧོར་གྱི་མཁན་པོ་བྷོ་དྷི་སཏྭ་དང་། ཁ་ཆེའི་
སློབ་དཔོན་བྷི་མ་ལ་མི་ཏྲ་བཞུགས་སུ་གསོལ་ནས། བོད་ཀྱི་ལོ་ཙཱ་བ་ཐམས་ཅད་བསྡུས་ནས། གསེར་གྱི་མཎྜལ་བརྒྱ་རྩ་བརྒྱད་རིན་པོ་ཆེ་སྣ་ཚོགས་ཀྱི་ཚོམ་བུ་བཀོད་དེ་
ཕུལ་ནས། ཆོས་གསུངས་པའི་ཞུ་བ་ཕུལ་ནས། སློབ་དཔོན་བྷི་མ་ལ་མི་ཏྲའི་ཞལ་ནས། ལོ་ཙཱ་བ་བཻ་རོ་ཙན་གར་མི་སྣང་བ་དེ། སྦུ་མཚམས་ལ་བཞུགས་པ་ཡིན་
ནམ་གསུངས་པས། འབངས་གཅིག་ན་རེ། རྒྱལ་མོ་ཚ་བ་རོང་དུ་སྤྱུག་ལགས་ཞུས་པས། བྷི་མ་ལའི་ཞལ་ནས། འཕང་། ལོ་ཙཱ་བ་བྱས་རུང་། དོན་ལ་མཁས་
པ་པཎྜི་ཏ་ཆེན་པོ། བྱང་ཆུབ་སེམས་དཔའ་ཆེན་པོ་དེ་སྤྱུག་ཨང་གསུངས་ནས། ཐོ་ལེས་བརྡབ། བྲང་བརྡུང་། ཕྱག་གཉིས་ཀྱིས་བརླ་གཉིས་བརྡུང་ཞིང་མང་དུ་

བཤུམས་སོ། །དེ་ནས་རྒྱལ་བློན་ཐམས་ཅད་འགྱོད་པ་སྐྱེས་ནས། རྒྱལ་མོ་ཚབ་རོང་ནས་བྷི་རོ་ཙ་ན་སྤྱན་དྲངས། རྒྱ་གར་གྱི་པཎྜི་ཏ་རྣམས་དང་། བོད་ཀྱི་ལོ་ཙཱ་བ་
རྣམས་ཀྱིས་རྒྱུ་གར་རྡོ་རྗེ་གདན་གྱི་ཆོས་མ་ལུས་པ། བོད་ཀྱི་བསམ་ཡས་སུ་བསྒྱུར་ནས། སངས་རྒྱས་ཀྱི་བསྟན་པ་དར་ཞིང་རྒྱས་པར་མཛད་དོ། །དེའི་ཚེ་ཨྱོན་གྱི་
སློབ་དཔོན་པདྨ་འབྱུང་གནས་དང་། རྒྱ་གར་གྱི་བྷི་མ་ལ་མི་ཏྲ་དང་། བོད་ཀྱི་བེཻ་རོ་ཙ་ན་དང་གསུམ། བསམ་ཡས་མཆིམས་ཕུ་དགེའུ་རུ། དགོངས་པ་མཛད་པ་
ལ། བོད་ཀྱི་རྒྱལ་པོ་ཁྲི་སྲོང་ལྡེའུ་བཙན་ལ། སྤྲུལ་པའི་མཁའ་འགྲོ་བདུན་གྱིས། མཐོང་བ་དང་ཐོས་པ་ཙམ་གྱིས་སངས་རྒྱས་པའི་ཆོས། རིག་འཛིན་གསུམ་གྱི་
ཐུགས་ལ་གབ་ནས་ཡོད་པའི་ལུང་བསྟན་བྱུང་ནས། ཟ་འོག་ཡུག་ཅན་རེ་རེ་གདན་དུ་འབུལ། ཟ་འོག་སྨུག་བེར་རེ་རེ་སྐུ་ལ་གསོལ། རྒྱ་དཀར་ནག་མཐའ་བཞི་དང་། 

༄༅། །བོད་ཀྱི་ཟས་བཅུད་མང་པོ་དྲངས། གསེར་གཡུ་རང་ལུས་དང་ལྗིད་མཉམ་པ་དང་། རིན་ཆེན་སྣ་ལྔའི་མཎྜལ་ཕུལ། རྒྱལ་པོའི་བླ་གཡུ་བཅུ་
གསུམ་ཕུལ། ལུས་ངག་ཡིད་གསུམ་རྩེ་གཅིག་ཏུ་སྒྲིལ་ནས་ཞུས་པ། ༈ ཀྱེ་དུས་གསུམ་ས་ལེར་གཟིགས་པའི་པདྨ་འབྱུང་གནས་དང་། རྒ་གར་མཁས་
པའི་དབང་པོ་བྷི་མ་ལ། །རྒྱ་བོད་སྒྲ་བསྒྱུར་མཆོག་གི་ལོ་ཙཱ་བ། །དུས་གསུམ་སངས་རྒྱས་སྤྲུལ་པ་རྣམས་པ་གསུམ། །དུས་གཅིག་བོད་དུ་བྱོན་ནས་དགོངས་པ་
མཛད༑ ༑བདག་ཅག་མཐའ་འཁོབ་བོད་ལ་ཐུགས་རྗེས་གཟིགས། །གདོང་དམར་བོད་ཀྱི་རྒྱལ་པོ་བདག་ཉིད་ཀྱི། །དགེ་བའི་བསམ་པ་ཐམས་ཅད་མཐའ་རུ་ཕྱིན། །
ད་ནི་སློབ་དཔོན་རྣམ་གསུམ་བཞུགས་པ་ལ། །ཁྲི་སྲོང་ལྡེའུ་བཙན་མི་སྡོད་དགུང་དུ་གཤེགས། །ཀྱཻ༑ སྤྲུལ་པའི་སྐུ་མཆོག་རྣམ་པ་གསུམ། །དམ་ཆོས་མ་ལུས་

གསུངས་པ་ངོ་མཚར་ཆེ། །སྒྲིབ་པ་སྦྱངས་ནས་སངས་རྒྱས་ཐོབ་པ་དེ། །ཐེག་པ་ཆེན་པོ་ཆུང་དུ་ཀུན་ནས་གསུངས། །དརེས་དེ་བས་ཁྱད་པར་འཕགས་པའི་ཆོས། །
ཆོས་རྣམས་ཀུན་གྱི་སྙིང་པོ་གཅིག་བསྡུས་པ། །མཐོང་དང་བལྟས་དང་རྟོགས་པས་ཆོག་པའི་ཆོས། །ནང་ནུབ་གཅིག་ལ་སངས་རྒྱས་ཐོབ་པའི་ཆོས། །ཀུན་ཏུ་བཟང་
པོ་ཐུགས་ཀྱི་ཀློང་རྡོལ་ཆོས། །འཕྲད་ཆོག་ཟབ་མོའི་ཆོས་ཤིག་བདག་ལ་ཞུ། །བདག་གི་ལུས་ངག་ཡིད་གསུམ་བྲན་དུ་འབུལ། །ཅི་གསུངས་བཀའ་ལས་མི་འདའ་
ངག་དམ་བཅའ། །ཡིད་ལ་ཟོལ་ཟོག་མེད་པའི་མོས་གུས་འབུལ། །སྒྲིབ་པ་སྤྱད་དང་ཚོགས་བསགས་ཡུན་མི་དགོས། །འཕྲད་པས་ཆོག་པའི་དམ་ཆོས་བདག་ལ་
ཞུ༑ ༑ཞེས་ཞུས་སོ། །དེའི་ཚེ་དགོངས་པ་གཅིག་ཏུ་གྱུར་ཏེ། དུས་ལ་བབས་པར་མཁྱེན་ནས། སློབ་དཔོན་གསུམ་གྱིས་བཀའ་བགྲོས། རྒྱལ་པོ་ལ་ཐེག་པ་

༄༅། །ཐམས་ཅད་ཀྱི་མཐར་ཐུག །རྒྱུ་འབྲས་ཀྱི་རེ་དོགས་ལས་འདས་པ། སངས་རྒྱས་ཐམས་ཅད་ཀྱི་དགོངས་པ། རྫོགས་པ་ཆེན་པོའི་སྙིང་པོ། ཀུན་
ཏུ་བཟང་པོའི་དགོངས་པ་ཟང་ཐལ། རྡོ་རྗེ་སེམས་དཔའི་ཐུགས་ཀྱི་བང་མཛོད། མཆོག་གི་སྤྲུལ་པ་ལྔའི་བཅུད་ཕྱུང་བ་འདི་སྦྱིན་པར་བྱའོ། །བཀའ་རྒྱས་གདབ་
པར་བྱའོ། །ཞེས་གསུངས་ནས། འབྲུག་གི་ལོ་ཤར་བ་ནས། སྦྲུལ་གྱི་ལོའི་ཕྱེད་ཡན་ཆད་ཟླ་བ་བཅོ་བརྒྱད་ཀྱི་བར་དུ། སུས་ཀྱང་མཚོར་བར། ཀུན་ཏུ་བཟང་
པོ་དགོངས་པ་ཟང་ཐལ་གྱི་སྙན་རྒྱུད་སྡེ་དྲུག་ལ་སོགས། ཡང་གསང་བླ་ན་མེད་པ་རྩོལ་མེད་ཀྱི་ཐེག་པ་ཡོངས་སུ་རྫོགས་པར་གསུངས་སོ། །དེའི་ཆོས་རྣམས་ཨ་ཙ་ར་
ཡེ་ཤེས་དབྱངས་དང་། ལྡན་མ་རྩེ་མང་དང་། མཁར་ཆེན་གཟའ་དང་གསུམ་གྱི་བོད་ཀྱི་ཡི་གེར་བཏབ་ནས། མ་དཔེ་ཐམས་ཅད་རིན་པོ་ཆེའི་ཡི་གེ་བདུན་ལ་སོགས་

པ་ནི། ལྷའི་ཡི་གེ་གསེར་ཡིག་ཅན། སྲིན་པོའི་ཡི་གེ་ཟང་ཡིག་ཅན། བྱང་ཆུབ་སེམས་དཔའི་ཡི་གེ་བཻཌཱུརྱ་ཞུན་མས་བྲིས་པ། གནོད་སྦྱིན་གྱི་ཡི་གེ་དུད་ཡིག་ཅན། 
སོག་པོའི་ཡི་གེ་གཡུ་ཡིག་ཅན། འོག་མིན་གྱི་ཡི་གེ་ཕྲ་ཡིག་ཅན། ཀླུའི་ཡི་གེ་མཐིང་ཡིག་ཅན། དེ་ལྟར་ཁྱད་པར་ཅན་གྱི་ཡི་གེ་བདུན། རྒྱ་གར་གྱི་ཡི་གེ་བྲིས་པའི་
རྒྱ་དཔེ། བོད་སྐད་དུ་བསྒྱུར་བའི་བོད་དཔེ། ཡོངས་རྫོགས་བརྒྱད་པ་ཆེན་པོ་བུམ་ཐང་སེང་གེའི་བྲག་ལ་སྦས། མདོར་བསྡུས་ཏེ་དྲིལ་བ་ལྡང་ལུང་ཁྲ་མོ་བྲག་ལ་
སྦས༑ དགོངས་པ་གཙོ་ཆེ་བ་རྩོལ་མེད་དང་ཕྱོགས་མཐུན་པ། ལྷོ་བྲག་ཀླུ་བདུད་ཀྱི་ལྟེ་བ་ན་སྦས། གང་ཟག་གཅིག་གི་གྲོལ་ཐབས་ཚང་བ་ཤའུ་གདོམ་ཚང་ལ་
སྦས༑ དེ་ནས་ཆ་ཚང་ལ་དོན་འདྲིལ་བ་ཀུན་ཏུ་བཟང་པོ་དགོངས་པ་ཟང་ཐལ་གྱི་རྒྱུད་མན་ངག་དང་བཅས་པ། བསེ་སྒྲོམ་སྨུག་པོའི་ནང་དུ་རྒྱས་བཏབ་ནས། 

༄༅། །བསམ་ཡས་མཆིམས་ཕུའི་བྲག་ཏུ། སྤྲུལ་པའི་རིག་འཛིན་གསུམ་གྱིས་རྫོགས་པ་ཆེན་པོ་རང་བཞིན་ལྷུན་གྲུབ་ཀྱིས་གྲུབ་པའི་དཀྱིལ་འཁོར་ཞལ་
ཕྱེས་ཏེ། རྒྱལ་པོ། མཚོ་རྒྱལ། རྡོ་རྗེ་བདུད་འཇོམས་གསུམ་ལ། བརྡ་དང་དོན་གྱི་དབང་བསྐུར། སྙིང་པོ་གཏད་རྒྱའི་ལུང་མཛད་པ། ཨོཾ་ཧཱུཾ་སྭཱ་ཨཱཾ་ཧཱ། ཡེ་
ཤེས་ལྔ་ཡི་སྙིང་པོའི་ལུས། །པདྨ་འབྱུང་གནས་ཐུགས་ཀྱི་བཅུད། །རྫོགས་པ་ཆེན་པོའི་མཐར་ཐུག་འདི། །སྙིགས་མ་ལྔ་ཡི་དུས་བྱུང་ཚེ། །སྨུག་ནག་ཁྲོ་གཏུམ་ཨོཾ་
ཡིག་ཅན། །དུས་ཀྱི་མཐའ་ལ་འོང་བས་གཏེར། །རང་གིས་ཉམས་སུ་ལོང་གྱུར་ན། །དག་པའི་གདུལ་བྱ་གང་བྱུང་དུ། །སྙིང་གར་དཀར་དམར་ཐིག་ལེ་ཅན། །
དམར་ནག་དབང་གི་མདོག་ཅན་གཅིག །ཟབ་མོའི་སྙན་བརྒྱུད་ལེན་གྱིས་གཏོད། །དེ་ནས་སྣོད་ལྡན་གཅིག་བརྒྱུད་ཀྱིས། །སྣོད་ལྡན་མ་རྙེད་གཏེར་དུ་སྦོས། །ཡི་

གེ་ཅན་དེ་རྩ་བ་ཡིན། །ཡི་གེ་མེད་པ་སྙིང་ཐིག་ཡིན། །གཉིས་ཀ་གཏད་པ་ཐུགས་སྲས་ཡིན། །རང་བྱུང་པདྨའི་གཏད་རྒྱའོ། །བྷི་མ་ལ་ཡི་ཞལ་ནས་ཀྱང་། །
དུས་འདིར་སྨོན་ལམ་ཡོད་པའི་རིགས། །ཁྱིམ་བདག་བུ་ཡི་སྐྱེ་རྒྱུད་ཅིག །རྩོད་ལྡན་དུས་ན་སྟོང་དུ་འབྱུང་། །དེ་ཕྱིར་ང་ཡི་ལས་འཕྲོ་ན། །རྫོགས་པ་ཆེན་པོའི་
སྣོད་ཡིན་པས། །ང་ཡི་སྙན་བརྒྱུད་ཟབ་མོ་འདི། །རྡོ་རྗེ་སེམས་དཔའི་ཐུགས་ཀྱི་བཅུད། །ལས་ཅན་རེ་ལ་གཏད་པར་བྱ། །དུས་དེར་ཆོས་བདག་གཏན་ལ་ཕོབ། །
རང་གིས་ཉམས་སུ་བླངས་གྱུར་ན། །དུང་མདོག་དུང་གི་སྐྲ་ཤད་ཅན། །བོང་ཐུང་སྙིང་གར་སྨེ་བ་ཅན། །ཚོང་འདུས་ཆེན་པོའི་དབུས་ན་འོང་། །དེ་ལ་སྙན་རྒྱུད་ཟང་
མོ་གཏོང་། །ཡི་གེ་ཅན་གྱི་སྙན་བརྒྱུད་དེ། །ལས་འཕྲོ་ལྡན་པ་འགའ་ལ་སྟོན། །ཡི་གེ་མེད་པའི་སྙན་བརྒྱུད་དེ། །རྟགས་དང་ལྡན་པ་དེ་ལ་གཏོད། །རྟགས་མེད་

༄༅། །གཞན་པ་བསྟན་མི་བྱ། །སེང་གེ་འདྲ་བའི་བྲག་རོང་ན། །གཏད་དུ་རུང་བའི་སློབ་བུ་འབྱུང་། །དེ་ནས་སྣོད་མེད་གཏེར་དུ་སྦོས། །བྷི་མ་ལ་ཡི་
གཏད་རྒྱ་ཡིན། །བཻ་རོ་ཙ་ནའི་ཞལ་ནས་ཀྱང་། །ཤྲཱི་སེང་ཧས་ལུང་བསྟན་པ། །རྫོགས་པ་ཆེན་པོའི་སྣོད་ལྡན་གཅིག །དབུས་གཙང་སྟོད་དུ་འབྱུང་བར་འགྱུར། །
དེ་དུས་སྙིགས་མ་ལྔ་བདོ་ཡིན། །མ་རིག་ཐེ་ཚོམ་མུན་པ་དེ། །ཡེ་ཤེས་ཆེན་པོའི་མདངས་ཀྱིས་སེལ། །རྨོངས་པའི་བློ་གྲོས་དོན་དང་སྦྱོར། །ལས་ཅན་མང་པོའི་དོན་
གྱིས་ལ། །སྙན་བརྒྱུད་ཤོད་ལ་དཔེ་རྒྱུད་སྡོམས། །ནམ་ཞིག་དག་པའི་བཀའ་འཁོར་དུས། །སྙན་བརྒྱུད་འདི་ཡི་གདམས་པའི་སྣོད། དཔྲལ་བར་ཡི་གེ་གསུམ་
རྒྱུད་ཅན། །སྙན་བརྒྱུད་ཟབ་མོ་ལེན་གྱིས་གཏོད། །ང་ཡི་མན་ངག་གཅིག་བརྒྱུད་དུ། །ལས་ཅན་བདུན་བརྒྱུད་འབྱུང་གིས་གཏོད། །དེ་ནས་མ་སྤེལ་གཏེར་དུ་

སྦོས༑ ༑བཻ་རོ་ཙ་ནའི་སྙན་བརྒྱུད་གསུམ། །ཡི་གེ་ཅན་གྱིས་གྲོལ་བར་འགྱུར། །ཡི་གེ་མེད་པའི་ཞལ་གདམས་གསུམ། །དུས་མཐར་ལས་འཕྲོའི་སྲས་ལ་གཏོད། །
བཻ་རོ་ཙ་ནའི་གཏད་རྒྱ་ཡིན། །རིག་འཛིན་རྣམ་གསུམ་ཐུགས་ཀྱི་བཅུད། །སྙན་བརྒྱུད་སྡེ་གསུམ་གཏད་རྒྱ་ཅན། །ཀུན་བཟང་དགོངས་པ་ཟང་ཐལ་ཆོས། །ཀུན་ཏུ་
སྙིགས་མ་ལྔ་བདོའི་དུས། །སྦས་པའི་རྣལ་འབྱོར་བློ་གྲོས་ཅན། །རྟགས་དང་ལྡན་པ་དེ་ལ་གཏོད། །སྙན་བརྒྱུད་སྡེ་གསུམ་ཀུན་དྲིལ་བ། །བོད་ཁམས་བསོད་
ནམས་ལྡན་གྱུར་ན། །ཡེ་ཤེས་ལྔ་ལྡན་རྟོགས་པ་ཡི། །ལས་ཅན་གཏད་རྒྱ་ལོན་པ་སྲིད། །གལ་ཏེ་དེ་དང་འཕྲད་གྱུར་ན། །སྙན་བརྒྱུད་ཟབ་མོའི་ཆོས་འདི་རྣམས། །
མི་རབས་བདུན་དུ་འགྲོ་དོན་བྱེད། །དེ་ཉིད་འབྱུང་དང་མི་འབྱུང་བ། །དུས་མཐར་སླེབས་དང་མ་སླེབས་ཡིན། །ཁྱད་པར་ཡིན་པས་གཏད་པ་གཅེས། །འདི་དང་

༄༅། །འཕྲད་པའི་གང་ཟག་དེ། །ལས་འཕྲོ་ཆེའམ་ཆུང་གྱུར་ན། །ལས་ཅན་སྟོང་ངམ་སུམ་སྟོང་གྲོལ། །དེ་ཡི་གདུལ་བྱ་དཔག་མེད་དུ། །སེམས་
ཅན་དོན་བྱེད་ཆེ་ཆུང་ནི། །དུས་མཐར་ཐུག་དང་མ་ཐུག་ཡིན། །དུས་རྟགས་བལྟས་ལ་འགྲོ་དོན་གྱིས། །སྙན་བརྒྱུད་འདི་དང་འཕྲད་མ་ཐག །རྡོ་རྗེ་རིགས་ཀྱི་
ཐུགས་སྲས་ཡིན། །སྐྱེ་བ་དེ་ཡིས་གྲོལ་བར་འགྱུར། །ཅེས་གསུངས་ནས། རིག་འཛིན་རྣམས་ཀྱིས་བཀའ་རྒྱས་བསྡམས། ངའི་ཆོས་ཟབ་མོ་བཤད་པའི་སྒྲ་རླུང་
གིས་ཀྱང་ཐོས་པར་མ་བྱེད་ཅིག །དེ་ཅིའི་ཕྱིར་ཞེ་ན། ཆོས་འདི་པདྨ་འབྱུང་གནས་ཀྱི་སྙིང་ཁྲག་ཡིན་པས། དེ་བསྟན་དུ་རུང་བའི་སྣོད་དཀོན་པས། ད་ལྟ་བོད་ལ་
བསྙེན་སྒྲུབ་ཀྱི་ཆོས་མི་ནུབ་པའི་རྒྱལ་མཚན་བཙུགས་པ་འདྲ་བའི་བསྟན་པ་བཙུགས་ཡོད་པས། ཆོས་ཟབ་མོ་འདི་མཐོང་ཞིང་ཐོས་ན། ད་ལྟའི་ཆོས་འདི་རྣམས་ཡལ་

དུ་འགྲོ་སྟེ། ཡིད་བཞིན་གྱི་ནོར་བུ་མཐོང་ན་རིན་ཆེན་གཞན་པ་རྡོ་ལྟར་མཐོང་བ་ཡིན་ནོ། །དེ་བས་སུ་ལའང་མ་བསྟན་ཅིག །ད་ལྟ་བསྟན་པའི་ཆོས་འདི་རྣམས། །
འདི་ནས་ཉི་མ་ནུབ་བྱང་མཚམས། །བྱང་ཟང་ཟང་ལྷ་བྲག་གི་སྐེད་དུ་སྦོས་ཤིག །མ་འོངས་པའི་དུས་ན་སྐལ་ལྡན་ལས་འཕྲོ་ཡོད་པ་འགས་རྙེད་ནས། དེ་རྣམས་
སངས་རྒྱ་བར་འགྱུར་རོ། །དེའི་བརྒྱུད་པ་འཛིན་པ་རྣམས་ཀྱང་གང་ཟག་གྲོལ་བའི་རིགས་ཡིན་པས། གང་དང་འཕྲད་པ་རྣམས་སངས་རྒྱ་བར་འགྱུར་རོ། །ཞེས་
གདམས་སོ། །དེ་ལ་རྒྱལ་པོས་ཀུན་ཏུ་བཟང་པོ་དགོངས་པ་ཟང་ཐལ་གྱི་རྒྱུད་མན་ངག་དང་བཅས་པ་ཀུན་དྲིལ་ཏེ། བསེ་སྒྲོམ་སྨུག་པོར་རྒྱས་བཏབ་སྟེ། ལྷ་སྲས་
མུ་ཁྲི་བཙན་པོ་ལ་གཏད་ནས། འདི་ནས་ཉི་མ་ནུབ་བྱང་གི་མཚམས། སྡེ་བརྒྱད་འགྲིམ་པའི་སར། བྱང་ཟང་ཟང་ལྷ་བྲག་ཅེས་བྱ་བ་ཡོད་པ་དེར་སྦོས། རྒྱལ་པོ་

༄༅། །ངའི་ཐུགས་ཀྱི་རིག་འཛིན་གཅིག་གིས་ཐོན་པར་ཤོག་ཅེས་སྨོན་ལམ་བཏབ་བོ། །བཀའ་རྒྱས་གདབ། དེར་རྒྱལ་པོ་དགུང་དུ་གཤེགས་སོ། །དེ་
ནས་ལྷ་སྲས་མུ་ཁྲི་བཙན་པོས། སློབ་དཔོན་པདྨ་འབྱུང་གནས་ལྷོ་ནུབ་སྲིན་པོའི་ཁ་གནོན་ལ་བྱོན་པའི་དུས་སུ། གཤེགས་སྐྱེལ་ལ་བྱོན་པའི་ཡར་ལམ་སློབ་དཔོན་
གཉིས་དཔལ་བསམ་ཡས་ནས། ཉི་མ་ནུབ་བྱང་མཚམས་དཔག་ཚད་བརྒྱ་འདས་པའི་ཕ་རོལ་ན། རྫོགས་པ་ཆེན་པོའི་སྣོད་དུ་རུང་བའི་རང་བྱུང་ཨོཾ་གྱི་མཚན་རྟགས་
ཡོད་པའི་གང་ཟག་ཅིག་བྱོན་ནོ། །དེའི་དོན་དུ་བྲག་རི་དུག་སྦྲུལ་སྤུངས་འདྲའི་སྐེད་ལ་རྒྱ་རིམ་པ་བདུན་གྱིས་བཏབ་ལ། བཀའ་སྲུང་རྣམས་ལ་བཀའི་གཉེར་གཏད་
ནས་སྦས་སོ། །དེ་ནས་ལྔ་བརྒྱ་དུས་ཀྱི་ཐ་མ་སྙིགས་མ་ལྔ་བདོ་བའི་དུས་ཀྱི་ཚེ། རིག་འཛིན་གསུམ་གྱི་གཏད་རྒྱ་དང་། སྨོན་ལམ་གྱི་དུས་ལ་བབ་ནས། བོད་ཁ་བ་

ཅན་གྱི་ཡུལ། གཡས་རུ་རུ་ལག་གི་ནུབ་བྱང་། ལུང་པ་ཕུ་ནུབ་བྱང་དུ་བསྟན་པ། མདོ་ཤར་ལྷོར་བསྟན་པ། ཤར་རི་པད་འདྲ་བ། ལྷོ་རི་དར་གྱི་ཡོལ་བ་འདྲ་བ། 
ནུབ་རི་རྒྱལ་པོ་གདན་ལ་བཞུགས་པ་འདྲ་བ། བྱང་རི་དམག་དཔོན་སོ་པ་སྲུང་བ་འདྲ་བ། ཕུ་རི་དབུ་རྒྱན་འདྲ་བ། མདོ་དཔག་བསམ་ཤིང་གི་སྡོང་པོ་འདྲ་བའི་ནང་
ན༑ སྐྱེ་བ་ཐ་མའི་རིག་འཛིན་སྐྱེ་འབྲས་བཟང་བ། དབང་པོ་སྐྱོན་མེད་པ། བརྗིད་ཆེ་བ། སྨུག་ནག་དབང་གི་མདོག་འཚོར་བ། ནང་གི་རྩལ་སྐྱོན་མེད་པ། 
གསང་བ་རྩ་རླུང་གི་གེགས་ཆུང་བ། འཁྲུལ་པའི་སེམས་ཀྱི་རྣམ་རྟོག་ལས་སུ་རུང་བའི་རྟགས་སུ། མགྲིན་པ་ལེགས་ལ་སྐད་སྙན་པ། ཡེ་ཤེས་རང་ཤར་བའི་རྟགས་
སུ། མིག་འབྲས་གསལ་ལ་མི་འཛུམ་པ། སྙན་བརྒྱུད་ལས་འཕྲོ་ཡོད་པའི་རྟགས་སུ། རྣ་བའི་རྩ་འདབ་ལེགས་ཤིང་སྨེ་བས་ལེགས་པར་བརྒྱན་པ། སྤྱོད་པ་ཡ་

༄༅། །མ་ཟུང་དུ་སྟོན་པའི་གཏེར་སྟོན་རིག་འཛིན་ཆེན་པོ་བྱོན་ཏེ། ལོ་ཉི་ཤུ་རྩ་ལྔ་ནས། ཨྱོན་དང་ཞལ་མཇལ་ཞིང་ལུང་བསྟན་ནས། བྱང་ཟང་ཟང་ལྷ་
བྲག་གི་སྐེད་པ་ནས། ཀུན་བཟང་དགོངས་པ་ཟང་ཐལ་གྱི་རྒྱུད་མན་ངག་དང་བཅས་པ་སྤྱན་དྲངས་ནས། ལོ་ལྔའི་བར་དུ་གཞན་ལ་ཚིག་ཙམ་ཡང་མ་ཟག་པར་རང་
གིས་ཉམས་སུ་བླངས་ནས། བསྐྱེད་རྫོགས་ཀྱི་གྲུབ་པ་ཐོབ་པའི་རྟགས་ཐམས་ཅད་ཡོངས་སུ་རྫོགས་པར་མཛད་དོ། །དེ་ནས་གདུལ་བྱ་དུས་ལ་བབས་པ་དང་། 
ཐུགས་ཀྱི་སྲས་བདུན། ལས་ཅན་སུམ་སྟོང་ལ་སོགས་གདུལ་བྱ་དཔག་ཏུ་མེད་པ། སྨིན་གྲོལ་གྱི་ལམ་ལ་བཀོད་པས་མཛད་དོ། །གཏེར་ཡིག་ལས། ཨྱོན་པདྨ་
འབྱུང་གནས་ཀྱིས། །ཕྱི་རབས་བོད་ཀྱི་དོན་ཆེད་དུ། །བྱིན་རླབས་ཐུགས་རྗེའི་སྤྲུལ་པ་བསྟན། །ལྔ་བརྒྱ་སྙིགས་མ་ལྔ་བདོའི་དུས། །གཡས་རུ་སྟོད་ཡུལ་ཟང་ཟང་

མཐར༑ ༑རི་རྒྱལ་རིན་ཆེན་སྤུངས་འདྲ་ཡོད། །དེ་ཡི་ཤར་མགུལ་ནགས་མཚམས་སུ། །ཕ་ནི་བརྟུལ་བཞུགས་སྤྱོད་པའི་རིགས། །མ་ནི་མཁའ་འགྲོ་དབང་ཕྱུག་
མ༑ ༑རྡོ་རྗེ་གཞོན་ནུ་ཡབ་ཡུམ་གྱི། །ཏིང་འཛིན་ངང་དུ་སྦྱོར་བ་ལ། །ལས་དང་ཐུགས་རྗེ་སྨོན་ལམ་འཛོམས། །རིགས་ལྡན་གསང་སྔགས་ཟབ་མོའི་ཆོས། །སྐྱེ་
བ་གསུམ་དུ་བསྒྲུབས་པའི་མཐར། །རྡོ་རྗེ་ཕག་མོའི་ཐུགས་ཀྱི་སྲས། །ཁྲོ་གཏུམ་རིག་པའི་ཡེ་ཤེས་རྒྱས། །པདྨ་འབྱུང་གནས་གསུང་གི་སྲས། །ང་ཡི་གསུང་ལ་ཐེ་
ཚོམ་མེད། །རྡོ་རྗེ་བདུད་འཇོམས་ཐུགས་ཀྱི་སྲས། །ཁྲོ་བོ་ཆ་བྱད་གཟི་བརྗིད་ཆེ། །གྲུབ་ཐོབ་རྒྱལ་པོས་ལུང་བསྟན་ཏེ། །གནས་དེར་སྐྱེ་བའི་ཚུལ་བསྟན་ནས། །
ལུས་ཀྱི་སྤྱོད་པ་མ་ངེས་ཏེ། །ངག་གིས་མི་རྟག་ཆོས་འཆད་འགྱུར། །ཡིད་ལ་ཡང་དག་སྙིང་པོ་སྒྲུབ། །ཉི་ཤུ་རྩ་ལྔ་ལོན་པའི་ཚེ། །ཡ་མཚན་རྟགས་དང་དངོས་གྲུབ་

༄༅། །མཐོང་༑ ༑བྱང་ཕྱོགས་གཉན་ཡུལ་ཟང་ཟང་ནས། །གསང་སྔགས་བསྟན་པའི་སྒོ་རྙེད་འགྱུར། །ཆོས་སྒོ་ལྔ་བརྒྱ་ཕྲག་གཅིག་འབྱུང་། །
དགེ་བའི་མཛད་པ་བརྒྱ་ཕྲག་གཅིག །བྱང་ཆུབ་སེམས་དཔའི་སྤྱོད་པ་སྒྲུབ། །དུས་མཐར་བསྟན་པའི་མངའ་བདག་བྱེད། །ལས་ཅན་སྐྱེས་བུ་དེ་ཡི་འཁོར། །
དམ་པའི་བཀའ་བཞིན་སུས་སྒྲུབ་པ། །ཐམས་ཅད་འཁོར་བར་ཕྱིར་མི་ལྡོག །མཐོང་ཐོས་དྲན་རེག་གསུང་སྒྲུབ་ན། །ཡོན་ཏན་བརྗོད་ཀྱིས་མི་ལང་སྟེ། །དེ་དུས་
སེམས་ཅན་ལས་ངན་གྱིས། །བཀའ་རྐུ་སྨོད་ཅིང་སྒྲོ་སྐུར་འདེབས། །ལོག་པའི་སྣང་བ་རང་སྐྱོན་ཡིན། །དེ་ལས་དམ་ལོག་ཉམས་པ་དང་། །སྒོ་གསུམ་སྨོད་པའི་
ལས་བྱེད་པ། །ཐམས་ཅད་དམྱལ་ཁམས་བཅུ་དྲུག་ཏུ། །བསྐལ་པ་བདུན་དང་བཅུ་དྲུག་དང་། །གྲངས་མེད་བར་དུ་སྡུག་བསྔལ་མྱོང་། །ཅི་ཕྱིར་ཞེ་ན་སྐྱེས་བུ་

དེ༑ ༑དུས་མཐར་བོད་ཀྱི་སྒྲོན་མེ་ཡིན། །པདྨ་འབྱུང་གནས་སྐུ་ཚབ་ཡིན། །སངས་རྒྱས་བསྟན་པའི་མངའ་བདག་ཡིན། །དུས་གསུམ་སངས་རྒྱས་ཕོ་ཉ་ཡིན། །
དུས་མཐའི་བྱང་ཆུབ་སེམས་དཔའ་ཡིན། །གདུལ་བྱ་རྒྱ་ཆེན་བསྒྲུབ་པར་ནུས། །དེ་ཡང་རབ་འབྲིང་ཐ་མ་གསུམ། །དང་པོ་ཕྱི་ཡི་གནས་ཆེན་གསུམ། །མངའ་
གསོལ་རྒྱལ་པོའི་དགོངས་པ་བསྒྲུབ། །བོད་ཡུལ་ཐམས་ཅད་གདུལ་བྱས་ཁྱབ། །དག་དང་མ་དག་འདྲེས་པའི་འཁོར། །ལྔ་སྟོང་འབྱུང་བས་འབྲེལ་ཆོས་ཙམ། །
སྣ་རེ་བཤད་ལ་གང་བདེར་བཞག །ལས་ཅན་སྙིང་གི་བུ་བདུན་འབྱུང་། །དེ་ཕྱིར་གཏེར་མཛོད་རྫོགས་པར་བསྟན། །ཅེས་གསུངས་སོ། །དེ་ལྟ་བུའི་ཡོན་ཏན་དུ་མ་
དང་ལྡན་པའི། གཏེར་སྟོན་རིག་འཛིན་ཆེན་པོ་དེས། ཀུན་སྤངས་དོན་ཡོད་རྒྱལ་མཚན་ལ་གསུངས་ཏེ། དེ་ཡང་ཨྱོན་གྱི་ལུང་བསྟན་ལས། བྱང་ནས་ཞེན་མེད་

༄༅། །བསྒྲུབ་ལ་བརྩོན། །ཤ་མདོག་སྡེ་སེར་རིག་པ་ནོ། །བློ་བྱས་ཆོས་ཀྱིས་ཡིད་མི་ཚིམ། །དེ་ཉིད་བྱང་གི་མཛོད་ལ་དབང་། །སྙིང་དེའི་དོན་རྣམས་
རྫོགས་པར་བྱིན། །སྒྲུབ་གནས་གསུམ་ལ་སྒྲུབ་པ་མཛད། །ཅེས་གསུངས་པས། སྐྱེས་བུ་དམ་པ་ལུང་བསྟན་དང་ལྡན་པ་དེའི་སྐུའི་འཁྲུངས་ཡུལ་ནི། གཙང་ལ་
སྟོད་ཀྱི་བྱང་། རི་བོ་བཀྲ་བཟང་གི་འདབས་སུ་སྐུ་འཁྲུངས་ཏེ། ཆུང་ནས་དད་པ་ཆེ་ཞིང་ཆོས་ལ་དཀར་བ། ཕྱག་རྒྱ་ཆེན་པོའི་སྒོར་ཞུགས་ཤིང་སྒོམ་སྒྲུབ་ལ་བརྩོན་པ་
ཞིག་གིས། ཚེ་སྔོན་གྱི་སྦྱངས་པའི་བག་ཆགས་སད་ནས། གཏེར་སྟོན་རིག་འཛིན་ཆེན་པོ་དང་མཇལ་ཏེ། ཐུགས་རྗེས་བཟུང་བར་ཞུས་པས་གནང་སྟེ། ཀུན་ཏུ་
བཟང་པོ་དགོངས་པ་ཟང་ཐལ་གྱི་དབང་ཁྲིད་གདམས་པ་དང་བཅས་པ་ལོ་གསུམ་གྱི་བར་དུ་རྫོགས་པར་མཛད་ནས། གཏད་རྒྱ་གསུངས་པ། རིག་འཛིན་རྣམ་

གསུམ་ཐུགས་ཀྱི་བཅུད། །སྙན་བརྒྱུད་སྡེ་གསུམ་གཏད་རྒྱ་ཅན། །ཀུན་བཟང་དགོངས་པ་ཟང་ཐལ་འདི། །ཀུན་ཏུ་སྙིགས་མ་ལྔ་བདོའི་དུས། །སྦས་པའི་རྣལ་
འབྱོར་ལུང་བསྟན་ཅན། །རྟགས་དང་ལྡན་པ་དེ་ལ་གཏོད། །སྙན་བརྒྱུད་སྡེ་གསུམ་ཀུན་དྲིལ་བ། །བོད་ཁམས་བསོད་ནམས་ལྡན་པར་འགྱུར། །ཡེ་ཤེས་ལྔ་ལྡན་
རྟོགས་པ་ཡིས། །ལས་ཅན་གཏད་རྒྱ་ལོན་པ་སྲིད། །གལ་ཏེ་དེ་དང་འཕྲད་གྱུར་ན། །སྙན་བརྒྱུད་ཟབ་མོའི་ཆོས་འདི་རྣམས། །མི་རབས་བདུན་དུ་འགྲོ་དོན་
བྱེད༑ ༑ཅེས་རིག་འཛིན་རྣམ་པ་གསུམ་གྱི་གཏད་རྒྱ་ལས་དེ་སྐད་གསུངས་འདུག་པས། ཀུན་ཏུ་བཟང་པོ་དགོངས་པ་ཟང་ཐལ་གྱི་རྒྱུད་མན་ངག་གདམས་པ་དང་
བཅས་པ་ཁྱོད་ལ་གཏད་པས། ལས་ཅན་གྱི་སློབ་མ་མ་གཏོགས་པ་སུ་ལ་ཡང་བསྟན་པར་མ་བྱེད་ཅིག་གསུངས་ནས། སྐུ་དང་གཏོར་མ་མགོ་ཐོག་ཏུ་བཞག་ནས་

༄༅། །བཀའ་སྲུང་གི་དམ་རྒྱ་དང་བཅས་པ་མཛད་དོ། །དེ་ནས་རི་བོ་བཀྲ་བཟང་གི་དགོན་པར། བསྐྱེད་རྫོགས་ཀྱི་དོན་ལ་སྒྲུབ་པ་མཛད་ཅིང་། 
མངོན་སུམ་འོད་གསལ་གྱི་དགོངས་པ་ལ་བཞུགས་པའི་ཚེ། ཡི་དམ་ལྷའི་ཞལ་གཟིགས་ཤིང་། མཁའ་འགྲོའི་ལུང་བསྟན་ཐོབ། ཉིན་མཚན་འོད་གསལ་གྱི་ངང་དུ། 
རིགས་ལྔའི་ཞིང་ཁམས་ལ་ལོངས་སྤྱོད་ཅིང་། བཀའ་སྲུང་དམ་ཅན་རྣམས་དང་མི་དང་མི་བཞིན་དུ་འགྲོགས་པ། གསང་སྔགས་ཀྱི་མཆོག་ཐུན་མོང་གི་ཡོན་ཏན་མཐའ་
དག་ལ་མངའ་བརྙེས་པའི་གྲུབ་ཐོབ་གཅིག་ཏུ་བཞུགས་སོ། །དེས་དཔོན་པོ་མཆོག་བཟང་ལ་གསུངས། དེ་ཡང་སྐྱེ་ས་རུས་རིགས་ནི། ཀུན་སྤངས་དོན་ཡོད་རྒྱལ་
མཚན་གྱི་དཔོན་པོ་ཡིན་པས་མཐུན་ལ། ཆུང་ནས་དད་པ་ཆེ་ཞིང་ཆོས་ལ་དཀར་བ། སྔོན་གྱི་སྦྱངས་པའི་མཚན་རྟགས་དུ་མ་དང་ལྡན་པ་དེ། བླ་མ་གོང་མའི་རྗེས་སུ་

ཞུགས་ཤིང་། གསང་སྔགས་ཀྱི་རིམ་གཉིས་ཟབ་མོའི་དོན་ལ་བློ་སྦྱངས་ཞིང་། ཁྱད་པར་དུ་ལྷོ་གསེར་མཛོད་སེར་པོ་དང་། ནུབ་ཟངས་མཛོད་དམར་པོ་དང་། བྱང་
ལྕགས་མཛོད་ནག་པོ་ཡི། ཡི་དམ། མཁའ་འགྲོ། ཆོས་སྐྱོང་ཀུན་གྱི་དབང་བཀའ་སྒྲུབ་བཀའ་མ་ལུས་པ་རྫོགས་པར་ཞུས་ནས། དེ་རྣམས་ལ་བསྙེན་སྒྲུབ་ཀྱི་གྲུབ་
པའི་རྟགས་ཐོན་པར་མཛད། དེ་ནས་དུང་མཛོད་དཀར་པོའི་རྫོགས་པ་ཆེན་པོ་རང་བྱུང་རང་ཤར་གྱི་ཆོས་འཁོར་མ་ལུས་པ་རྫོགས་པར་ཞུས་ནས། ཉམས་མྱོང་ལ་དྲོད་
རྟགས་ཐོན་པར་མཛད། དེ་ནས་དབུས་མཆོང་མཛོད་སྨུག་པོའི་ཀུན་བཟང་དགོངས་པ་ཟང་ཐལ་གྱི་རྒྱུད། མན་ངག་ཞལ་གདམས་དང་བཅས་པ་རྫོགས་པར་ཞུས་
པས༑ ཡོངས་སུ་རྫོགས་པར་གནང་སྟེ། བླ་མས་གཏད་རྒྱ་གསུངས་པ། རིག་འཛིན་རྣམ་པ་གསུམ་གྱི་གཏད་རྒྱ་ལས། སྙན་བརྒྱུད་འདི་དང་འཕྲད་མ་ཐག 

༄༅། །རྡོ་རྗེ་རིགས་ཀྱི་ཐུགས་སྲས་ཡིན། །སྐྱེ་བ་དེ་ཡི་གྲོལ་བར་འགྱུར། །དུས་རྟགས་ལྟོས་ལ་འགྲོ་དོན་གྱིས། །ཞེས་པས། འདིའི་བརྒྱུད་པ་འཛིན་
པ་རྣམས་དང་། གང་ཟག་གོལ་བའི་རིགས་ཡིན་པས། གང་དང་འཕྲད་པ་རྣམས་སངས་རྒྱ་བར་འགྱུར་རོ། །ཞེས་གསུངས། དེ་ལྟ་བུའི་ཡོན་ཏན་དུ་མ་དང་ལྡན་
པའི་བླ་མ་དེས། བརྩོན་འགྲུས་བཟང་པོ་ལ་གསུངས་ཏེ། ཨྱོན་པདྨའི་ལུང་བསྟན་ལས། མི་ཉག་རིགས་འཛིན་གདོང་གི་རིགས། །སྐྱེས་བུ་གླང་ལོ་ལྕགས་ཁམས་
པ༑ ༑ཆུ་བོ་ཆེན་པོ་ལྕགས་ཀྱི་སྦུབས་སུ་བཅུག །བོད་ཁམས་སྐུ་ཡི་གདུལ་བྱར་བཀོད། །ཅེས་གསུངས་པས། སྐྱེས་བུ་དམ་པ་དེའི་འཁྲུངས་ཡུལ་ནི། གཙང་
གི་ལ་སྟོད། རི་བོ་ཆེར་སྐུ་འཁྲུངས་ཏེ། ཆུང་ནས་ཆོས་ལ་མོས་ཞིང་རབ་ཏུ་བྱུང་ནས། མདོ་རྒྱུད་ཀྱི་ཆོས་ལ་ཐོས་བསམ་མཛད་ཅིང་། གསུང་རབ་ཀྱི་དོན་ཐུགས་སུ་

ཆུད་པར་མཛད་ནས། ལྷོ་བྲག་ལྕགས་ཕུར་ཅན་དུ་བྱོན་ནས། ལོ་བཅུ་གཉིས་ཀྱི་བར་དུ་སྒྲུབ་པ་མཛད་པས། ཐུན་མོང་གི་གྲུབ་པའི་རྟགས་བརྒྱད་དང་། ཕྱག་རྒྱ་
ཆེན་པོ་མཆོག་གི་དངོས་གྲུབ་ཆེན་པོ་ཐོབ་ནས། རྒྱ་བོད་ཀུན་དུ་རྩོད་མེད་འགྲན་ཟླ་ཐམས་ཅད་དང་བྲལ་བའི་གྲུབ་ཐོབ་ཐང་སྟོང་རྒྱལ་པོ་ཞེས་བྱ་བར་གྲགས་སོ། །དེ་
ནས་འཕྲིས་རྣམ་པ་བཞིས་འགྲོ་བ་གང་ལ་གང་འདུལ་དེ་ལ་དེར་སྟོན་གྱི་གདུལ་བྱ་རྣམས། ལམ་གྱི་རྟེན་དང་། ལམ་དང་། མཆོག་གི་ལམ་ལ་འགོད་པར་མཛད་དེ། 
ཚེས་བཅུའི་མཆོད་པའི་དུས་སུ། ཨྱོན་གྱིས་ལུང་བསྟན་པ། ཚེ་གཅིག་སངས་རྒྱས་གྲུབ་པ་ཡི། །ཀུན་བཟང་དགོངས་པ་ཟང་ཐལ་ཆོས། །ཡོངས་ལ་འགྲོ་བའི་
དོན་གྱིས་ཤིག །ཅེས་གསུངས་ནས། དབང་བཞི་ཡོངས་སུ་རྫོགས་པར་བསྐུར་རོ། །དེ་ནས་ཀུན་བཟང་དགོངས་པ་ཟང་ཐལ་གྱི་ཆོས་སུ་ལ་ཞུ་རྩད་བཅད་པས། 

༄༅། །ཀུན་སྤངས་དོན་ཡོད་རྒྱལ་མཚན་དང་མཇལ་ཏེ། དགོངས་པ་ཟང་ཐལ་གྱི་དབང་བཞི་ཡོངས་སུ་རྫོགས་པར་བསྐུར་ནས། གདམས་ངག་ཕལ་ཆེ་
བ་གནང་། ཡོངས་སུ་རྫོགས་པ་ནི་དེའི་དཔོན་པོ་བསོད་ནམས་མཆོག་བཟང་ལ་ཞུས་ཏེ། གདམས་ངག་ཡོངས་སུ་རྫོགས་པར་གནང་ནས། བཀའ་སྲུང་གི་དམ་རྒྱ་
དང་བཅས་པ་མཛད་དོ། །དེ་ལྟ་བུའི་འགྲན་ཟླ་ཐམས་ཅད་དང་བྲལ་བའི་གྲུབ་ཐོབ་ཐང་སྟོང་རྒྱལ་པོས་རང་གི་ཐུགས་ཉམས་སུ་བཞེས་ཤིང་། གཞན་ལ་ཆོས་འདིའི་
འགྲོ་དོན་གྱི་བཀའ་བབས་པས། དཀྱིལ་འཁོར་འཛིན་པའི་བུ་བརྒྱད། རྟོགས་ལྡན་ལྔ་བཅུ། ལས་ཅན་གྱི་གདུལ་བྱ་དཔག་ཏུ་མེད་པའི་དོན་མཛད་དོ། །དེའི་ཚེ། 
དབུས་ཀྱི་ཀྱི་མོ་གཞུང་དུ་སྐུ་འཁྲུངས་པའི་བྱང་སེམས་ཀུན་དགའ་ཉི་མ་ཞེས་བྱ་བ་དེ། ཆུང་ནས་ཆོས་སྒོར་ཞུགས་ཤིང་རབ་ཏུ་བྱུང་ནས། ཨྱོན་གྱི་གཏེར་ཁ་གོང་འོག་

གཉིས་ལ་སློབ་སྦྱོང་མཛད་ཅིང་། ཡི་དམ་གྱི་བསྙེན་སྒྲུབ་མཛད་པས་གྲུབ་པའི་རྟགས་སྣ་རེ་མཐོང་གསུངས། དེ་ནས་རྒྱལ་ཁམས་ཕྱོགས་མེད་དུ་བྱོན་ནས། དབུས་
གཙང་རུ་བཞིའི་བླ་མ་གྲུབ་ཐོབ་མཁས་པ་ཀུན་ལ་གཏུག་ཅིང་། དབུ་མ་ལྟ་ཁྲིད་ལ་སོགས་པ་དབུ་མའི་ཆོས་སྐོར་མང་དུ་གསན་ཅིང་ཐུགས་དམ་དུ་བཞེས། དྲོད་རྟགས་
ཅུང་ཟད་རྙེད་གསུངས། དེ་ནས་ཇོ་མོ་ནང་དུ་སྦྱོར་བ་ཡན་ལག་དྲུག་པ་གསན་ནས། ཉམས་སུ་བླངས་པས། འོད་གསལ་ཉིན་མཚན་མེད་པར་འཆར་གསུངས། 
དེ་ནས་མ་གཅིག་གི་གཅོད་ཀྱི་སྐོར། བཀའ་ཚོམ། ཡང་ཚོམ། ཟབ་དོན་ཐུགས་སྙིང་ལ་སོགས་མ་ལུས་པ་ཡོངས་སུ་རྫོགས་པར་གསན། དེ་ནས་ཕ་དམ་པའི་ཞི་
བྱེད་པའི་དོན་རྒྱུད་ལ་སོགས་ཞི་བྱེད་ཀྱི་ཆོས་སྐོར་རྫོགས་པར་གསན། དེ་ནས་དྭགས་པོ་བཀའ་བརྒྱུད་ཀྱི་ཆོས་སྐོར་མང་དུ་གསན་ཅིང་། ཀརྨ་རང་བྱུང་རྡོ་རྗེའི་ཆོས་

༄༅། །སྐོར་དུམ་པ་ལྔ་གསན། འབྲུག་པ་བཀའ་བརྒྱུད་ཀྱི་རི་ཆོས་སྐོར་གསུམ་ལ་སོགས་ཕྱག་རྒྱ་ཆེན་པོ་ཆོས་དྲུག་གི་སྐོར་མང་དུ་གསན། ཤངས་པ་
བཀའ་བརྒྱུད་ཀྱི་ན་རོ་ཆོས་དྲུག་ལ་སོགས་པའི་གདམས་པ་མང་དུ་གསན། དེ་ནས་རྟོགས་ལྡན་རི་ཕུག་པའི་མདུན་དུ། ཀུན་བྱེད་རྒྱལ་པོ་དང་། ཡེ་ཤེས་གསང་
རྫོགས་ལ་སོགས་མང་དུ་གསན། དེ་ནས་ཉང་སྟོན་རིག་པའི་འབྱུང་གནས་ཀྱི་དྲུང་དུ། རྫོགས་ཆེན་བྷི་མ་ལ་མི་ཏྲའི་སྙིང་ཐིག་དང་། མཁའ་འགྲོ་སྙིང་ཐིག་ལ་སོགས། 
ཡང་གསང་བླ་མེད་ཀྱི་ཆོས་སྐོར་གྱི་དབང་བཀའ། ཁྲིད་བཀའ། མན་ངག་ཞལ་གདམས། ཕྱག་ལེན་དང་བཅས་པ་ཡོངས་སུ་རྫོགས་པར་ཞུས་པས། ཁྲེག་
ཆོད་ཐོད་རྒལ་གྱི་དོན་ལ་ཐུན་མོངས་མ་ཡིན་པའི་ངེས་ཤེས་ཐོབ་པོ། །དེ་ནས་ཟབ་བུ་ལུང་དུ་ལོ་བཅུ་བདུན་གྱི་བར་དུ་སྤྲོས་པ་བཅད་ཅིང་། ཕལ་ཆེར་མེ་ཏོག་བཅུད་

ལེན་མཛད་ནས། སྒྲུབ་པ་མཛད་པས། བསྐྱེད་རྫོགས་ཀྱི་དོན་ལ་གྲུབ་པའི་རྟགས་ཁྱད་པར་ཅན་ཐོན་གསུང་། དེའ་ཚེ། རྟོགས་ལྡན་པ་ལ་ཀུན་བཟང་དགོངས་པ་
ཟང་ཐལ་གྱི་དབང་དང་གདམས་པ་ཞུས་པའི་ཚེ། སློབ་མ་འགའ་ཞིག་གི་སྤྱོད་པ་མ་ལེགས་པ་ལ་བརྟེན་ནས། ཆོས་འཕྲོ་བཞག་པའི་ནུབ་མོ། བླ་མ་ལ་བཀའ་སྲུང་
གིས་ལུང་བསྟན་པ། འདི་ནི་སྣོད་ལྡན་གྱི་སློབ་མ་ཡིན་པས། ཆོས་མ་ལུས་པ་རྫོགས་པར་སྟོན། ཅེས་གསུངས་པས། ནང་པར་ནམ་གསལ་ནས་ཁྲིད་བྱུང་གསུང་། 
དེ་ནུབ་རང་གི་རྨི་ལམ་དུ། ནག་མོ་འཇིགས་སུ་རུང་བ་གྲི་གུག་ཐོད་ཁྲག་འཛིན་པ་གཅིག་དང་། དར་མདུང་ཐོགས་པའི་སྐྱ་མི་མང་དུ་བྱུང་ནས། ནང་པར་བླ་མས་ཆོས་
གནང་གིས། གདམས་པ་ཡོངས་སུ་རྫོགས་པར་ཞུས་ཤིག །ཅེས་ལུང་བསྟན་པས། དགོངས་པ་ཟང་ཐལ་གྱི་དབང་གདམས་ངག་ལག་ཁྲིད་དང་བཅས་པ་ཡོངས་

༄༅། །སུ་རྫོགས་པར་གནང་ནས། སྐུ་དང་གཏོར་མ་མགོ་བོར་བཞག་ནས། གཞན་སུ་ལ་ཡང་ཚིག་ཙམ་དུ་ཟག་པར་མ་བྱེད་ཅིག་གསུངས་ནས། 
བཀའ་སྲུང་གི་དམ་རྒྱ་མཛད་དོ། །དེ་ནས་རང་ཉམས་སུ་བླངས་ནས། ཐུགས་དམ་ལ་བཞུགས་པའི་ཚེ། ལས་ཅན་གྱི་སློབ་མ་འགས། ཟང་ཐལ་གྱི་བཀའ་ལུང་ཞུ་
བར་གསོལ་བ་ཡང་ནས་ཡང་དུ་བཏབ་ཀྱང་། བླ་མའི་བཀའ་རྒྱ་གདམས་པས། བསྟན་པའི་ཐབས་མ་རྙེད་ནས། ལ་སྟོད་བྱང་དུ་གྲུབ་ཐོབ་ཐང་སྟོང་རྒྱལ་པོའི་དྲུང་
དུ་བྱོན་ནས། གསོལ་བ་བཏབ་པས་གནང་སྟེ། ཀུན་ཏུ་བཟང་པོ་དགོངས་པ་ཟང་ཐལ་གྱི་དབང་བཀའ། ཁྲིད་བཀའ། མན་ངག་ཞལ་གདམས་དང་བཅས་པ་
གནང་༑ དེའི་སྐབས་སུ་མན་ངག་གནད་འགག་གི་དྲི་བ་འགའ་ཞིག་བྱས་པའི་ཚེ། གྲུབ་ཐོབ་པས་ནམ་མཁའ་ལ་གཟིགས་ཤིང་། ཆོས་ཀྱི་གནས་འགག་ཐམས་ཅད་

བཀྲོལ་ནས་ཞིབ་རྒྱས་སུ་གནང་ནས། ངའི་མདུན་དུ་ཨྱོན་པདྨ་དངོས་སུ་རྒྱུན་དུ་བཞུགས་ནས། ཞལ་ཏ་གནང་བས། ངས་དབང་བསྐུར་བ་དང་། ལུང་བྱེད་པ་
ཐམས་ཅད། ཨྱོན་རང་གིས་མཛད་པའི་རྗེས་ཟློས་བྱེད་པ་ཡིན་གསུངས་ནས། ཐམས་ཅད་ཡོངས་སུ་རྫོགས་པར་གནང་། ཆོས་འདི་ཤིན་ཏུ་བཀའ་དམ་པར་ཡོད་
ཀྱང་། ང་ལ་ཨྱོན་གྱི་བཀའ་བཀྲོལ་ནས་ཡོད་ཅེས་གནང་བས། ཁྱོད་ཀྱིས་འདིའི་སྒོ་ནས་འགྲོ་དོན་ཅི་འགྲུབ་ཀྱིས་གསུངས། ཨྱོན་གྱིས་གྲུབ་ཐོབ་པ་ལ་དངོས་སུ་
གནང་ཞིང་། བྱིན་རླབས་ཀྱི་བཀའ་བབས་པ། ཆོས་འདི་གཞན་ལས་བྱིན་རླབས་དང་འཕྲིན་ལས་ཆེ་བ་ཞིག་བྱུང་གསུངས། དེང་སང་ང་ལ་གསར་རྙིང་གཉིས་ཀྱི་
ཁྲིད་བཀའ་མང་པོ་ཞིག་ཡོད་ཀྱང་། ཀུན་ཏུ་བཟང་པོ་དགོངས་པ་ཟང་ཐལ་འདི་ཞུ་མི་མང་ཞིང་ཕན་ཐོགས་ཆེ་བ། གྲུབ་པ་ཐོབ་པའི་བྱིན་རླབས་ཀྱི་བཀའ་བབས་ཡོད་

༄༅། །པ་ཡིན་གསུངས། དེ་ལྟ་བུའི་ཡོན་ཏན་དུ་མ་དང་ལྡན་པའི་བྱང་སེམས་ཀུན་དགའ་ཉི་མའི་དྲུང་དུ། ཁམས་ཀྱི་བྱ་བྲལ་ཞེན་པ་རང་གྲོལ་བདག་གིས། 
ཟབ་བུ་ལུང་གི་དྭགས་ཀྱི་གཏེར་ལུང་གསུམ་པར་ལོ་གསུམ་གྱི་བར་དུ། ཀུན་ཏུ་བཟང་པོ་དགོངས་པ་ཟང་ཐལ་གྱི་དབང་བཀའ། ཁྲིད་བཀའ། རྒྱུད་མན་ངག་
ལག་ཁྲིད། ཞལ་གདམས་དང་བཅས་པ་ཡོངས་སུ་རྫོགས་པར་ཞུས་པའོ། །ཀུན་ཏུ་བཟང་པོ་དགོངས་པ་ཟང་ཐལ་གྱི་ལོ་རྒྱུས་རིན་པོ་ཆེའི་འཕྲེང་བ་ཞེས་བྱ་བ་འདི། 
གྲོགས་མཆེད་རྣམས་ཀྱིས་ཡང་ནས་ཡང་དུ་བསྐུལ་བའི་ངོར། རང་བཞིན་རྫོགས་པ་ཆེན་པོའི་རྣལ་འབྱོར་པ། ཏྲ་ཡེ་ཀ་དུས། ཀ་ཐོག་རྡོ་རྗེ་གདན་གྱི་ནུབ་
ཕྱོགས༑ ཟེ་མོ་བདེ་ཆེན་རི་ཁྲོད་དུ། སྟོན་ཟླ་འབྲིང་པོའི་ཡར་ཚེས་གསུམ་ལ་སྦྱར་བའོ། །བཀྲ་ཤིས་དཔལ་འབར་དོན་གཉིས་ལྷུན་གྲུབ་ཤོག། དགེའོ།། །།

༄༅།།རྫོགས་པ་ཆེན་པོ་དགོངས་པ་ཟང་ཐལ་གྱི་མན་ངག་ཟབ་དོན་མངོན་སུམ་གསལ་བྱེད་ཅེས་བྱ་བ་བཞུགས་སོ།།

༄༅། །གདོད་ནས་རྣམ་དག་མི་འགྱུར་ཆོས་ཀྱི་སྐུ། །བདེ་ཆེན་ཡེ་ཤེས་ལྔ་ལྡན་ལོངས་སྤྱོད་རྫོགས། །འགགས་
མེད་གང་འདུལ་མངོན་སྣང་སྤྲུལ་པའི་གར། །སྐུ་གསུམ་རྒྱལ་བ་རྣམས་ལ་ཕྱག་འཚལ་ལོ། །མདོ་རྒྱུད་གསུང་རབས་རྒྱ་མཚོའི་
དགའ་ཚལ་ནས། །དྲི་མེད་ཟབ་དོན་པདྨའི་བཅུད་བསྡུས་ཏེ། །བློ་གྲོས་རྐང་དྲུག་དགའ་བའི་བདུད་རྩིའི་རོས། །འཚིམ་མཛད་རྩ་
བའི་བླ་མ་གཙུག་ཏུ་འདུད། །རྒྱལ་བའི་ཆོས་མཛོད་བླ་མའི་མན་ངག་ལ། །གསུང་རབས་དྲི་མེད་ལུང་གིས་རབ་རྒྱན་ནས། །དོན་

༄༅། །གཉིས་འདོད་འབྱུང་ཟབ་དོན་ཡིད་བཞིན་ནོར། །ངེས་པར་ཆོས་ལ་སྤྲོ་རྣམས་འདི་བླངས་ཤིག །འདི་ནི་ཐེག་
པ་ཆེན་པོའི་རྩེ་མོར་གྱུར་པ་ཡང་གསང་བླ་ན་མེད་པ་འོད་གསལ་རྡོ་རྗེ་སྙིང་པོའི་ལམ་ལ་ངེས་པར་འཇུག་པར་འདོད་པའི་གང་ཟག་
རྣམས་ལ། སློབ་དཔོན་གསུམ་གྱི་དགོངས་པ་མ་ནོར་བ་ཟངས་ཐལ་དུ་ངོ་སྤྲད་པ། ཟབ་དོན་མངོན་སུམ་གསལ་བར་བྱེད་པའི་
མན་ངག་བླ་མ་དམ་པའི་ཞལ་རྒྱུན་བཞིན་ལག་ཁྲིད་དུ་བཀོད་པ་ལ་བླ་མ་དང་ཡི་དམ་བཀའ་སྲུང་དམ་ཅན་རྣམས་དང་རྡོ་རྗེའི་མཆེད་གྲོགས་

རྣམས་ཀྱིས་བཀའ་ཡི་གནང་བ་སྩོལ་ཅིག །དེ་ལྟར་ཟབ་མོའི་གདམས་ཁྲིད་འདི་ལ་བླ་མ་བརྒྱུད་པའི་རིམ་པ་དང་། དེ་ལས་བྱུང་བའི་གདམས་པ་དངོས་གཉིས་
ལས། དང་པོ་བརྒྱུད་པའི་རིམ་པ་ལའང་དགོངས་པ་ཟངས་ཐལ་རང་གི་བརྒྱུད་པ་དང་། མན་ངག་གཞན་གྱི་བརྒྱུད་ཚུལ་གཉིས། དང་པོ་ཆོས་ཚུལ་འདིའི་
བརྒྱུད་པ་དངོས་ནི། དཔལ་ཀུན་ཏུ་བཟང་པོ་ཡབ་ཡུམ། ལོངས་སྐུ་རྒྱལ་བ་རིགས་ལྔ་ཡབ་ཡུམ། དྲུག་པ་རྡོ་རྗེ་འཆང་ཆེན་པོ། དེས་སྟོན་པ་རྡོ་རྗེ་སེམས་
དཔའ་ལ། དེ་ནས་རིམ་པར་སྤྲུལ་པའི་སྐུ་དགའ་རབ་རྡོ་རྗེ། རིག་འཛིན་འཇམ་དཔལ་བཤེས་གཉེན། སློབ་དཔོན་ཤྲཱི་སེང་ཧ། དེ་ལས། སློབ་དཔོན་པདྨ་
འབྱུང་གནས་དང་། མཁས་པ་བྷི་མ་ལ་མི་ཏྲ། ལོ་ཆེན་བཻ་རོ་ཙ་ན་གསུམ་ལ་བཤད། རིག་འཛིན་རྣམ་པ་དེ་གསུམ་ཀས། རྒྱལ་པོ་ཁྲི་སྲོང་ལྡེའུ་བཙན་དང་། །
མཁའ་འགྲོ་ཡེ་ཤེས་མཚོ་རྒྱལ། སྣ་ནམ་རྡོ་རྗེ་བདུད་འཇོམས། གཏེར་སྟོན་ཆེན་པོ་རིག་འཛིན་རྒོད་ཀྱི་ལྡེམ་ཕྲུ་ལ་བཤད། དེས། ཀུན་སྤངས་དོན་ཡོད་རྒྱལ་

༄༅། །མཚན་ལ། དེས་བརྒྱུད་འཛིན་བསོད་ནམས་མཆོག་བཟང་ལ། དེས་གྲུབ་ཆེན་ཐང་སྟོང་རྒྱལ་པོ་ལ། དེས་བྱང་སེམས་ཀུན་དགའ་ཉི་མ་
ལ༑ དེས་ཞེན་གྲོལ་དཀོན་མཆོག་རྒྱལ་མཚན་ལ། དེས་རོང་པོ་དཀོན་མཆོག་རྡོ་རྗེ་ལ། དེ་ལས་བདག་བླ་མ་ཤཀྱ་རྒྱལ་མཚན་ལ་བཤད་པའོ། ཡང་ཉེར་
བརྒྱུད་ལྟར་ན་གཞན་རྣམས་འདྲ་བ་ལས། སློབ་དཔོན་དགའ་རབ་རྡོ་རྗེས། ཤྲཱི་སེང་ཧ། དེས་སློབ་དཔོན་པདྨ་འབྱུང་གནས། དེས་གྲུབ་ཐོབ་ཐང་སྟོང་རྒྱལ་
པོ་ལ་སྩལ་བའོ། མན་ངག་གཞན་གྱི་བརྒྱུད་པའང་ཕྱོགས་གཅིག་བཞུགས་པས་དེ་ལྟར་ན། རྒྱལ་བ་རྡོ་རྗེ་འཆང་ཆེན། དེས་རྒྱལ་སྲས་ཏེ་ལོ་པ། དེས་མཁས་
གྲུབ་ནཱ་རོ་པཎ་ཆེན། དེས་སྒྲ་བསྒྱུར་མར་པ་ལོ་ཙཱ། དེས་རྗེ་བཙུན་མ་ལ་རས་པ། དེས་མཉམ་མེད་དྭགས་པོ་ལྷ་རྗེ། དེས་དཔལ་ལྡན་ཕག་མོ་གྲུབ་པ། དེས་
ཆོས་རྗེ་སྨར་པ་རིན་ཆེན། དེས་མཚུངས་མེད་ཡང་དགོན་པ། དེས་སྐྱེས་མཆོག་སྤྱན་སྔ་བ། དེས་རྒྱལ་སྲས་དབུ་རྩེ་པ། དེས་སྤྲུལ་སྐུ་རིན་ཆེན་གླིང་པ། དེས་མཁན་

ཆེན་འོད་ཟེར་བླ་མ། དེས་འགྲོ་མགོན་ཤིང་མགོ་རས་པ། དེས་རྟོགས་ལྡན་རྡུ་པ་ཆོས་ཀྱི་རྡོ་རྗེ། དེས་མཁས་གྲུབ་ཡེ་ཤེས་རྒྱལ་མཚན། དེས་ཕྱོགས་མེད་བྱང་སེམས་ཆོས་
རྗེ༑ དེས་ཞེན་གྲོལ་དཀོན་མཆོག་རྒྱལ་མཚན། དེས་མཚན་ལྡན་དཀོན་མཆོག་རྡོ་རྗེ། དེ་ལས་བདག་གི་ཐོབ་པའོ། ཤིན་ཏུ་ཉེར་བརྒྱུད་ནི་ཁྲེགས་ཆོད་དང་ཐོད་རྒལ་
གྱི་གདམས་པ་མ་ནོར་བར་བསྟན་པའི་རྩ་བའི་བླ་མ་ཁོ་ན་ལ་བརྒྱུད་པ་ཐམས་ཅད་འདུས་པ་ཡིན་ནོ། གཉིས་པ། དེ་ལས་བྱུང་བའི་གདམས་པ་ལ། དེ་ཡང་འཁོར་
བ་དང་མྱ་ངན་ལས་འདས་པ་གང་དུའང་མ་ཕྱེས་པའི་སྔོན་རོལ་དུ། མངའ་དབང་རྫོགས་པའི་སྟོན་པ་ཀུན་ཏུ་བཟང་པོ་ཉིད་རང་བྱུང་གི་གནས་ལུགས་གདོད་མ་གཞིའི་
དབྱིངས་ལས་གཞི་སྣང་དུ་རང་ཤར་བའི་དེ་མ་ཐག་རང་སྣང་དུ་ངོ་ཤེས་ནས་རང་བྱུང་གི་ཡེ་ཤེས་མངོན་དུ་གྱུར་སྟེ་སྤངས་རྟོགས་ཀྱི་ཡོན་ཏན་མཐར་ཕྱིན་པའི་ཆོས་ཀྱི་སྐུ་
རང་བཞིན་གདོད་མའི་ཟད་ས་ཀ་དག་ཆེན་པོའི་ཀློང་དུ་བཙན་སེ་ཟིན་ནས་གནས་དུས་སྟོན་འཁོར་འཕོ་འགྱུར་མེད་པ་གཞོན་ན་བུམ་པའི་དཀྱིལ་འཁོར་དུ་མངོན་པར་བྱང་

༄༅། །ཆུབ་པ་ལས་མ་གཡོས་བཞིན་དུ་དག་པའི་གདུལ་བྱ་རྣམས་ཀྱི་ཀྱང་སྤྱོད་ཡུལ་དུ་མ་གྱུར་པའི་རང་སྣང་སྟུག་པོ་བཀོད་པའི་ཞིང་ཁམས་ཕྱི་གསལ་ལྔ་
ལྡན་ལོངས་སྤྱོད་རྫོགས་སྟོན་འཁོར་བསམ་བརྗོད་ལས་འདས་པ་རང་སྣང་བ་དང་། རང་བྱུང་གི་ཡེ་ཤེས་ཁ་ཕྱིར་བལྟས་པ་ལས་མ་རྟོགས་འཁྲུལ་པས་འཁྱམས་པའི་
འགྲོ་བ་རྣམས་འདུལ་བྱེད་ཀྱི་སྟོན་པ་སྤྲུལ་པའི་སྐུའི་རྣམ་རོལ་ཞི་བ་དང་ཁྲོ་བོའི་རང་བཞིན་སྣ་ཚོགས་པས་རིགས་ཅན་གསུམ་གྱི་གདུལ་བྱའི་སྐལ་བ་དང་འཚམས་
པར་གང་འདུལ་ཐེག་པའི་འཇུག་སྒོ་མཐའ་ཡས་པ་སྤྲོ་བ་ལས་མན་ངག་གཞན་དུ། ནང་དབྱིངས་ཀ་དག་ལས་གཞན་དུ་གྱུར་པའི་ལྷུན་གྲུབ་གཞི་སྣང་གི་ཆ་ཐམས་
ཅད་ལ་བར་དོ་ཞེས་གྲགས་ལ། དེ་ཡང་དག་པ་ཆོས་ཉིད་ཀྱི་བར་དོ་སྐུ་དང་ཡེ་ཤེས་ཀྱི་སྣང་བ་དང་། མ་དག་འཁྲུལ་པའི་བར་དོ་འགྲོ་དྲུག་སོ་སོའི་འཁྲུལ་སྣང་སྐྱེ་
གནས་འཆི་ཁ་ཆོས་ཉིད་སྲིད་པ་སྟེ་བར་དོ་བཞིའི་ཉམས་ལེན་སོགས་ཀྱི་མན་ངག་ཟབ་མོ་མང་དུ་བཞུགས་ནའང་། སྐབས་འདིར་གང་ཟག་དབང་པོ་ཡང་རབ་ཀྱི་

འཇུག་ངོགས་འོད་གསལ་རྡོ་རྗེ་སྙིང་པོའི་མན་ངག་ཟབ་མོ་ཁོ་ན་ལ་བརྟེན་ནས། ཚེ་ལུས་གཅིག་གི་འབྲས་བུ་སངས་རྒྱས་ཀྱི་ས་ལ་བགྲོད་པར་བྱེད་པ་ལ། འོད་གསལ་
རྫོགས་པ་ཆེན་པོའི་ཉམས་ལེན་ཐོད་རྒལ་གྱི་གདམས་པས་གདོས་བཅས་ཀྱི་རྩལ་རྟོག་ཟད་སར་ཕྱིན་དགོས། དེ་ལྟར་ཟད་སར་ཕྱིན་པར་བྱེད་པ་ལ་རང་སྣང་གི་དཀྱིལ་
འཁོར་རྩལ་ཡོངས་སུ་རྫོགས་པ་རིག་པ་ཚད་ལ་ཕེབས་པའི་སྣང་བ་མངོན་དུ་གྱུར་དགོས། དེ་ཡང་ཆོས་ཉིད་མངོན་སུམ་དང་། ཉམས་གང་འཕེལ་གྱི་སྣང་བ་མཐར་
ཕྱིན་པ་ཞིག་དགོས། དེ་ལྟར་མངོན་སུམ་མཐོང་བ་ལ་གཞི་ཁྲེགས་ཆོད་ཀྱི་ཉམས་ལེན་ཀ་དག་རང་བྱུང་གི་ཡེ་ཤེས་ཡེ་ནས་འདུ་འབྲལ་མེད་པའི་ལྟ་བའི་གདིང་དང་
ལྡན་པས། རང་རྒྱུད་ཀྱི་ཉོན་མོངས་པའི་འཁྲུལ་རྟོག་ཐམས་ཅད་ཐེག་པ་འོག་མ་ལྟར། སྤངས་བ་དང་། སྦྱོང་བ། སྒྱུར་བ་རྣམས་ཀྱི་འབད་རྩོལ་དང་རེ་
དོག་གིས་མ་བཅིངས་པ་ཀ་དག་རང་བྱུང་གི་དགོངས་པའི་ཀློང་དུ་ཆོས་ཉིད་མཉམ་པ་ཆེན་པོར་ལ་བཟླ་བ་སྟེ་གསར་དུ་བཅོས་པ་ལྟ་བུ་མ་ཡིན་པར་དོན་མྱོང་ཐོག་ཏུ་ཁེལ་ངེས་

༄༅། །པའི་ཉམས་ལེན་ཞིག་ལ་བརྩོན་དགོས། དེ་ཡང་འོ་སྐོལ་རྣམས་ཀྱི་རྒྱུད་ལ། ཡེ་ནས་དག་པའི་ཆོས་ཉིད་སྤྲོས་པའི་མཐའ་ཐམས་ཅད་དང་བྲལ་བའི་གདོད་
མའི་གནས་ལུགས་གཞི་ཡི་ཡེ་ཤེས་དེ་ཆོས་སྐུ་ཀུན་ཏུ་བཟང་པོ་དང་དབྱེར་མེད་པར་འབྲལ་མ་མྱོང་བར་རང་ཆས་སུ་བཞུགས་ཀྱང་། ཐོག་མ་མེད་པའི་དུས་ནས་རང་སྣང་ལ་རང་
ངོ་མ་ཤེས་པའི་དབང་གིས། ཕྱི་ནང་གི་སྣང་བ་ཐམས་ཅད་དངོས་པོར་བདེན་པར་བཟུང་བའི་བག་ཆགས་འཐུག་པོས་སྒྲིབ་སྟེ་འཁོར་བ་མཐའ་མེད་པའི་གནས་སུ་ཁོལ་མོར་
འཁོར་ནས་སྡུག་བསྔལ་གསུམ་གྱིས་གནར་བས་ཉམས་ཐག་པ་ལ་ཟབ་མོ་སྙིང་ཐིག་གི་གདམས་པ་ཉམས་སུ་ལེན་པར་འདོད་པ་ལ། ཐོག་མར་བག་ཆགས་འཁྲུལ་སྣང་
གི་ལུས་ཀྱིས་གནས་ལུགས་ལ་སྒྲིབ་ཚུལ་དང་། གནས་ལུགས་རང་སྣང་གི་དཀྱིལ་འཁོར་དོན་དམ་པའི་འོད་གསལ་ལུས་ལ་གནས་ཚུལ། འོད་གསལ་གྱི་ཡེ་ཤེས་
ལུས་ལ་ཇི་ལྟར་གནས་ཚུལ་རྟགས་ཀྱི་སྒོ་ནས་ངེས་པར་བྱ་ཚུལ་རྣམས་བཤད་པར་བྱ་སྟེ། དེ་ཡང་སེམས་ཅན་ཀུན་གྱི་སྙིང་ལ་དོན་དམ་པའི་འོད་གསལ་ཆེན་པོའི་

དཀྱིལ་འཁོར་ཡེ་ནས་འབྲལ་མ་མྱང་བར་གནས་ཀྱང་། བག་ཆགས་འཁྲུལ་པའི་གཞན་དབང་གིས་དྲི་མའི་སྦུབས་སུ་ཐུམས་པས་གཤིས་ཀྱི་གནས་ལུགས་མངོན་དུམ་
གྱུར་པ་གདའ་སྟེ། འདི་ཡན་མ་དཔེ་མ་བརྙེད་པས་མཇུག་གིས་བཅད་ཞིག་གི་ནང་དོན་ལྟར་ཁ་གསབ་པ་ཡིན་པས་ཡིད་བརྟན་མི་རུང་། རྗེས་སུ་དཔེ་ཆ་ཆ་ཚང་ཕྱག་འབྱོར་བྱུང་ན་འདི་ལན་བརྗེ་སར་མཛད་རོག་ཞུ། གཤིས་
རང་རིག་པའི་ཐད་ནས་ཕྱི་ནང་བར་གསུམ་གང་ན་ཡང་མེད་པའི་ཕྱིར་རྟེན་དང་རྟེན་གཞིར་འཐད་པའི་སྲིད་པ་མེད་དོ། འོ་ན་དོན་ཅི་ལྟར་བཤད་ཞེ་ན། གཤིས་དོན་དམ་པའི་
ཆོས་ཉིད་ཀྱི་རྩལ་སྣང་རང་ངོ་མ་ཤེས་སྟེ། བག་ཆགས་འཁྲུལ་སྣང་གིས་ལུས་གཟུགས་དེས། གནས་ལུགས་རང་སྣང་གིས་དཀྱིལ་འཁོར་བསྒྲིབ་པར་གདའ་སྟེ་དེའི་
ཚུལ་ནས་བཤད་ན། དོན་དམ་འོད་གསལ་ཀྱིས་དཀྱིལ་འཁོར་ལུས་ལ་གནས་སོ། དཔེར་ན་ཙན་དན་ཀྱིས་ཤིང་ལ་དྲིས་ཀུན་ལ་ཁྱབ་ཀྱང་། ཁྱད་པར་སྙིང་པོ་
དྲི་ཆེ་བ་བཞིན་དུ། ལུས་སྟོད་སྨད་ཀྱི་ཆ་ཀུན་ལ་ཁྱབ་ཟེར་ཀྱང་ཁྱད་པར་ལུས་ཀྱི་དཀྱིལ་ན་གནས་སྟེ། དེ་ཡང་དང་པོ་ལུས་གཟུགས་བསྐྱེད་པའི་གཞི་དང་། ལུས་

༄༅། །གོང་འོག་གིས་ཆ་ལ་རྩིས་ན་ལྟེ་བ་ཡིན། ད་རེས་དྲན་པ་རྣམས་བསྐྱེད་པའ་རྟེན་དྲན་པ་རྣམས་བཀོད་ཀྱིས་རྩ་སྟེ། དེའི་དཀྱིལ་ནི་སྙིང་ཁ་ཡིན་སྟེ། །
རིག་པའི་ཡེ་ཤེས་དེན་གནས་ཅེས་གསུངས་པའོ། འོ་ན་རྩའི་སྐྱེ་མཆེད་རྣམས་སུ་སྐུ་དང་ཡི་གེའི་ཚོགས་ཅི་ལྟར་གནས་ཞེ་ན། དེ་རྣམས་སུ་སྐུ་དང་ཡི་གེའི་ཚོགས་
མངོན་སྣང་དུ་མེད་དེ། གནས་ལུགས་རིག་པའི་ཡེ་ཤེས་གང་ན་གནས་པ་དེ་ན། ལྷུན་གྲུབ་འཆར་གཞིའི་ཚུལ་དུ་བཞུགས་སོ། སྐུ་དང་ཡི་གེའི་ཚོགས་དེ་དག་
མངོན་སྣང་གསལ་བའི་སྒོའམ། རྐྱེན་ནི་དག་པའི་རྩ་ཁམས་ཡིན་ནོ། མ་དག་པའི་རྩ་ནི་ཀུན་རྫོབ་སྟེ། ལུས་བཅུད་བསྐྱེད་པའི་རྟེན་ཙམ་ལས་ལྷུན་གྲུབ་
གསལ་བའི་སྒོ་ནི་མི་བྱེད་དོ། འོན་ཀྱང་མངོན་སྣང་གིས་ཉམས་གང་ནས་གོང་དུ་འཕེལ་ཞིང་རྩ་ཁམས་འབྱང་བའི་ཚེ། འོད་གསལ་འཆར་བའི་སྒོ་རྩ་ཁམས་ཐམས་ཅད་
ཀྱིས་བྱེད་དེ། ལྷུན་གྱིས་གྲུབ་པའི་སྣང་བ་རྒྱས་ནས་རྩ་ཁམས་གདོས་བཅས་ཀུན་ལྷག་མེད་འོད་ལུས་སུ་གྲོལ་དགོས་པའི་ཕྱིར་རོ། དག་པའི་རྩ་ནི་མངོན་སུམ་

དང་ལྐོག་འགྱུར་གཉིས་ཡིན་ལ། མངོན་སུམ་ནི་ལས་དང་པོ་ནས། སྒོ་བྱེད་དེ་སྙིང་དང་མིག་དུ་འབྲེལ་པའི་རྩ། དར་དཀར་གྱིས་སྣལ་མ་འདྲ་བ་སྟེ། དབྱིང་
སྣང་འཆར་བའི་བྱེད་ལས་ཅན་ནོ། ལྐོག་འགྱུར་ནི་དབང་པོ་གཞན་རྣམས་སྟེ། རྩ་ཁམས་འབྱང་ན་འཆར་སླ་བ་ལ་དགོངས་པའོ། དེས་ན་རྩ་ཁམས་དག་པའི་ཚེ་
སྐུ་དང་ཡི་གེའི་ཚོགས་འཆར་བ་དང་། རྩ་ཁམས་ལ་ལ་དག་གིས་རྐྱེན་བྱས་སྟེ། རིག་དྲུག་གིས་གཟུགས་འཆར། དེ་རྣམས་འཆར་བའི་རྐྱེན་བྱས་པ་རྩམ་ལས། 
རྩ་རྣམས་ཀྱི་ནང་དུ་སྐུ་དང་ཡི་གེའི་ཚོགས་དངོས་སུ་བཞུགས་སོ་གསུང་པའོ། ལུས་ཀྱི་གནད་ལ་བརྟེན་ནས་ཉམས་སུ་མ་བླང་བ་དང་། རྩ་མ་དག་ན་མངོན་སྣང་
དུ་མི་འཆར་སྟེ། དེའི་དུས་སུ་རང་གདང་འཆར་གཞི་ཡོད་པའི་གསལ་མདང་དུ་མངོན་པ་ནི་མེད་དེ། ལར་གནས་དབང་དུ་བྱས་ན་འཆར་གཞི་ཡོད་ལ། བྷམ་
དབང་དུ་བྱས་ན་རིག་པའི་ཡོན་ཏན་དམིགས་པས་སྣ་ཁྲིད་སྟེ། ལྟེ་བ་དང་མགྲིན་པ་རྣམས་སུ་སྐུ་དང་ཡི་གེ་ལ་དམིགས་པ་གཏད་ནས་ལྷུན་གྲུབ་ཀྱི་སྣང་བ་ཅི་ལྟར་

༄༅། །ཡོད་པ་བཞིན་འཆོར་སྟེ། དེའི་ཕྱིར་རྩ་ཁམས་ཐམས་ཅད་དུ་དམིགས་པ་གཏད་ནས་ཡང་དེའི་རྣམ་པ་འཆར་བ་ལ་ཡི་གེའི་ཚོགས་གིས་
རྩ་ཁམས་ཐམས་ཅད་ན། ཕྲེང་བ་བསྒྲིགས་འདྲར་ཡོད་ཅེས་བཤད་དོ། དེ་རྣམས་ལུས་ལ་སངས་རྒྱས་ཀྱི་ཡོན་ཏན་ཅི་ལྟར་བཞུགས་པའི་ཚུལ་ཟུར་ཙམ་བརྗོད་
ཟིན་ཏོ།། དོན་གསུམ་པ། ཇི་ལྟར་ཡོད་པའི་ཚུལ་རྟག་གིས་ངེས་པ་ནི། འབྱུང་བ་འདུས་པའི་ལུས་ཀྱི་བུམ་པ་ཆོས་ཅན། ཁྱོད་ཀྱིས་སྦུབ་ན་སངས་
རྒྱས་ཀྱི་ཡོན་ཏན་ཕུན་སུམ་ཚོགས་པར་ངེས་སྟེ། ལུས་ཀྱི་བུམ་པ་འཇིགས་པའི་ཚེ། བར་དོར་སངས་རྒྱས་ཀྱི་ཡོན་ཏན་ལྷུག་པར་འཆར་བའི་ཕྱིར་དང་། །
གདམས་པའི་གནད་ཉམས་སུ་བླང་སྟེ། ལུས་ཀྱི་བུམ་པའི་སྦུབ་ལས་གྲོལ་ནས་སངས་རྒྱས་ཀྱི་ཡོན་ཏན་མངོན་དུ་ལོངས་སྤྱོད་པའི་ཕྱིར་དང་། ལུས་ཀྱི་བུམ་པ་ ཡོད་པའི་སྐབས་ལ་ཡང་རྩ་ཁམས་དག་པའི་དུས་དང་། མན་ངག་གིས་གནད་ལ་འཇུག་པའི་དུས་རྣམས་སུ་ཟབ་མོ་བློ་འདས་ཀྱིས་སྣང་བ་སངས་རྒྱས་ཀྱིས་

ཡོན་ཏན་ཀྱིས་ཆ་ཤས་མངོན་སྣང་དུ་གསལ་བའི་ཕྱིར་རོ། གཏན་ཚིགས་དེ་རྣམས་མ་ངེས་སོ་ཞེ་ན། ཚད་མའི་ལུང་གིས་ངེས་སྟེ། དང་པོ་ནི། རྩལ་རྫོགས་གིས་རྒྱུད་
ལས། སེམས་ཅན་ཀུན་གྱིས་རང་ལུས་ལ། །ཡེ་ཤེས་དག་པའི་ངོ་བོ་གནས། །རྒྱ་ཆེན་སྣང་བར་མི་ནུས་སྟེ། །དཔེར་ན་མངལ་དང་སྒོང་ངའི་རྒྱ། །མངོན་དུ་
མི་འབྱུང་སྒྲིབ་གྱུར་ཀྱང་། །རང་རྩལ་རྫོགས་ནས་འབྱུང་བ་བཞིན། །རྣམ་དག་ལུས་འདི་བོར་མ་ཐག །རང་སྣང་ཡུལ་དང་འཕྲད་པར་འགྱུར། །ཡེ་ནས་
གནས་པའི་རང་བཞིན་ཉིད། །ངོ་བོ་རྟོག་མེད་མཐོང་བར་འགྱུར། །ཡེ་ཤེས་དག་པའི་སྣང་བ་དང་། །སངས་རྒྱས་བདེན་པ་མཐོང་བར་འགྱུར། ཅེས་པ་དང་། བི་མ་ལ་
མི་ཏྲས། །རྣམ་དག་ལུས་འདི་མ་བོར་བར། །སངས་རྒྱས་ཡོན་ཏན་མི་སྣང་ངོ་། །རྣམ་དག་ལུས་འདི་བོར་མ་ཐག །མཚན་དང་དཔེ་བྱད་ལ་སོགས་པ། །
སངས་རྒྱས་ཡོན་ཏན་མཐོང་བར་འགྱུར། ཅེས་སོ། གཉིས་པ་ནི། ཀློང་གསལ་ལས། །མ་རིག་གྲོལ་ཚེ་འབྱུང་བའི་ལུས། །ལྷག་མེད་ཡེ་ཤེས་ངང་དུ་

༄༅། །བཟློག །ཅེས་སོ། གསུམ་པ་ནི། རྒྱུད་བླ་མ་ལས། །རྫོགས་སངས་སྐུ་ནི་འཕྲོ་ཕྱིར་དང་། ཅེས་པ་དང་། ཟང་ཐལ་ཀྱིས་རྒྱུད་ལས་
ཆོས་ཀྱི་སྐུ་ཡི་བྱིན་རླབས་ཀྱིས། །འགྲོ་དྲུག་སེམས་ཅན་ཐམས་ཅད་ལ། །འོད་གསལ་སྣང་བ་ཕོག་རེ་འདྲིམས། །མན་ངག་ཁུང་དུ་མ་ཆུད་པས། །འདྲིམ་
ཀྱང་མི་ཕན་སླར་ལ་ལྡོག །ཅེས་པས། སོ་སོ་སྐྱེ་བོ་གྲུབ་མཐའི་བློ་བརྒྱུད་ལ། མ་སྐྱེས་པ་རྣམས་ཡང་རྩ་ཁམས་དག་པའི་སྒོ་བྱས་སྟེ། ཟབ་མོ་འོད་
གསལ་བའི་ཡོན་ཏན་རྣམས་ལྷུག་པར་འཆར་སྟེ། གདམས་པའི་གནད་མེད་པས་གྲོལ་བའི་ངེས་པ་མེད་དེ། རྒྱུད་ལས། །གྲོང་ཁྱེར་གསུམ་གྱིས་སེམས་ཅན་
རྣམས། །ཐབས་དང་ལྷན་གཅིག་མི་གནས་པས། །བདེན་པ་མཐོང་ཡང་ངེས་མ་བྱས། །མཐོང་ལམ་མ་མཐོང་འདྲ་བར་འགྱུར། ཅེས་སོ། འོ་ན་འོད་གསལ་
མཐོང་བ་ཙམ་ཀྱིས་སངས་རྒྱས་ཀྱི་ཡོན་ཏན་ཡིན་པའི་ངེས་པ་མེད་དོ་སྙམ་ན་དེ་མ་ཡིན་སྟེ། རྩའི་སྐྱེད་མཆེད་དྭངས་པ་དང་། རྟེན་འབྲེལ་ཀྱིས་གནད་འཇུགས་པའི་

དུས་རྣམས་སུ་འོད་གསལ་འཆར་ན། སངས་རྒྱས་ཀྱི་ཡོན་ཏན་ཡིན་ངེས་སྟེ། ལང་ཀའི་མདོ་ལས། དེ་བཞིན་གཤེགས་པའི་སྙིང་རྗེ་དེ། རང་བཞིན་ཀྱིས་འོད་གསལ་
བའི་རྣམ་པར་དག་པའི་ཐོགས་མ་ནས་རྣམ་པར་དག་པ་ཉིད་མཚན་བཟང་པོ་སུམ་བཅུ་རྩ་གཉིས་དང་ལྡན་པ་ཡིན་ཀྱིས་ལུས་ལ་མཆིས་སོ། ཅེས་པ་དང་། དེ་བཞིན་
གཤེགས་པ་སྙིང་པོའི་མདོ་ལས། དེ་བཞིན་གཤེགས་པའི་སྐུ་ཡེ་ཤེས་དང་ལྡན་པ། སྤྱན་དང་ལྡན་པ། སེམས་ཅན་ཐམས་ཅད་ཀྱི་ཁོང་ན་མི་གཡོ་ཅི་བཞིན་པར་
བཞུགས་སོ། ཅེས་པ་དང་། ཡིད་བཞིན་མཛོད་ལས། དེ་བཞིན་གཤེགས་པའི་སྐུ་སྤྱན་དང་ལྡན་པ། ཞབས་དང་ལྡན་པ། ཤང་དང་ལྡན་པ། བར་ངོ་སྤྲོད་
པའོ། དེ་ལ་དང་པོ་ཁྲིད་ཀྱི་རིམ་པ་ནི། སྤྱིར་ནང་པ་སངས་རྒྱས་པའི་ཆོས་ཚུལ་གང་གིས་སྒོ་ནས་ལམ་བསྒྲོད་ཀྱང་། ཉམས་ལེན་ཆོ་གའི་བྱེ་བྲག་ཐམས་ཅད་
སྦྱོར་དངོས་རྗེས་གསུམ་ཀྱི་ཚུལ་ནས་བསྒྲོད་དགོས་ཤིང་། ཁྱད་པར་འོད་གསལ་རྡོ་རྗེ་སྙིང་པོའི་རྒྱུད་སྡེ་མན་ངག་དང་བཅས་པ་རྣམས་ནི་མདོ་བརྒྱུད་སྤྱི་གཞུང་པ་

༄༅། །རྣམས་དང་། ཐུན་མོངས་མ་ཡིན་པའི་ཚུལ་ནས་བཞག་སྟེ། སྙིགས་མའི་འགྲོ་བ་རྣམས་ཚེ་ཐུང་སྟེ་ཡུན་དུ་སྡོད་པའི་སྐབས་མེད་ན། དེའི་དུས་སུ་
སྦྱང་བའི་ལས་འཕྲོ་ཅན་ཐར་པའི་དོན་གཉེར་ཀྱིས་བསམ་པ་དང་ལྡན་པ་དག་རེ་རེ་སྟེ་འགའ་ཙམ་ཡོད་ན། དེ་རྣམས་ལ་ཤིན་ཏུ་ཉེ་བའི་གསེབ་ལམ་ཟབ་མོ་འདི་
དང་བཅུད་ཉེ་བར་འཚམས་སྟེ། སྨིན་གྲོལ་གྱིས་གནད་འདི་ལས་གཞན་མེད་པའི་ཕྱིར་རོ། སྨིན་གྲོལ་གྱི་གནད་ལ་སྦྱོར་བའི་ཚེ། མདོ་བརྒྱུད་ནས་ཅི་
ལྟར་བཤད་པའི་སློབ་མ་སྣོད་ལྡན་གཅིག་ལ། སློབ་དཔོན་བཅུད་ལྡན་གཅིག་གིས། ཟབ་ལམ་བཅུད་ཀྱི་མན་ངག་གིས་སློབ་བུའི་བརྒྱུད་དབང་བཞིའི་སྨིན་ཅིང་། 
གདམས་པ་ཟབ་མོས་གྲོལ་བའི་ཚད་དང་ལྡན་དགོས་པ་ལ། སྐབས་འདིར་གྲོལ་བྱེད་གདམས་པའི་གནད་གཙོ་བོར་གཉེར་བ་ཡིན་ཀྱིས། ཚུལ་དེ་ལ་གསུམ་
གྱིས། བརྒྱུད་ལས་སུ་རུང་བྱེད་སྔོན་དུ་འགྲོ་བའི་ཆོས་དང་། གནད་དོན་དུ་གཉེར་བ་མངོན་སུམ་རང་ཐོག་ཏུ་ཉམས་སུ་བླང་བ་དང་། རྗེས་བོགས་འདོན་ལས་

 སུ་རུང་བྱེད་སྣང་བ་མཆེད་པའི་ཐབས་ཀྱི་ཆོས་ཟད་ཀྱི་སར་བསྐྱལ་བའོ། དང་པོ་སྔོན་དུ་འགྲོ་བ་ལ་གཉིས་ཏེ། ཞེན་འཛིན་ཀྱིས་ཁམ་བུ་བཤིགས་པའི་ཕྱིར། ཐེག་
པ་ཐུན་མོངས་གིས་སྔོན་འགྲོ་དང་། ཐོག་མའི་ཆོས་ཁམས་ཀྱི་ཡོན་ཏན་རྣམས་ཀྱི་སྣ་བསུ་ཞིང་ཁྲིད་དེ་རང་ཞལ་མཇལ་བར་བྱེད་པའི་ཐབས་ཐུན་མོངས་མ་ཡིན་
པའི་སྔོན་འགྲོའོ། དང་པོ་སྔོན་དུ་གཉིས་ཏེ། དང་པོ་ནི། མདོ་རྒྱུད་ཐུན་མོངས་བ་རྣམས་དང་མཐུན་ཅིང་། གཉིས་པ་ཐུན་མོངས་མ་ཡིན་པའི་སྔོན་དུ་
འགྲོ་བ་ནི་གཉིས་ཏེ། གཞི་ཁྲེགས་ཆོད་བློ་འདས་ཀྱིས་དོན་རང་ཐོགས་དུ་ངོ་འཕྲོད་པའི་ཐབས་ལ། འཁོར་འདས་རུ་ཤན་ཕྱེ་བ་དང་། ཟབ་ལམ་འོད་གསལ་
ཐོད་བརྒལ་ཀྱིས་སྔོན་འགྲོ་ལུས་ངག་ཡིད་གསུམ་ཀྱིས་གནད་སྦྱང་བའོ། དང་པོ་ནི། ཐུན་མོངས་བ་རྣམས་ཀྱིས་ཤིང་བུའམ། རྡིལ་བུ་དང་། ཡི་གེ་དང་། 
ལྷའི་ཕྱག་མཚན་དེ་རྣམས་དམིགས་ཡུལ་དུ་བྱས་ཏེ་སེམས་ལ་འཇིགས་པ་དང་། ཡང་ལྷའི་སྐུ་ཕྲ་མོ་དང་། ཡི་གེ་ཕྱག་མཚན་རྣམས་ཡིད་ལ་བསམ་སྟེ་སེམས་

༄༅། །བཟུང་ཞིང་གནས་པའི་ཐབས་ལ་བརྩོན་ཀྱང་། གནས་བྱེད་ཀྱིས་མཁན་པོ་དེ་རང་འཕྲོ་བའི་རྒྱུར་སོང་སྟེ། ཅི་བྱེད་ཅིས་ཀྱང་གནས་སུ་མ་བཏུབ་
པའི་སྐབས་ལ་སུན་ཁུར་སྟེ། སླར་རང་ལམ་ལ་འཇུག་པའི་མི་འདོད་པའི་སྐྱོན་འོང་བ་ལ། ཐུན་མོངས་མ་ཡིན་པའི་སྐབས་འདིར་རང་ཐོགས་དུ་མི་གནས་
པའི་རྒྱུ་སེམས་ཀྱི་བགས་ཆགས། རྐྱེན་ལུས་ངག་ཀྱི་ཆེད་རྩོལ། འབྲས་བུ་སྐད་ཅིག་ཀྱང་རང་ཐོགས་དུ་མི་སྡོད་པར་ཡུལ་གཞན་སྣང་གཅིག་ལས། ཛ་ལང་
ལང་འཕྲོ་བའོ། དེ་ལྟར་འཕྲོ་བའི་རྟོག་པ་དེ་རང་མལ་དུ་བཞག་པའི་ཚེ་མི་སྡོད་པར་འཕྲོ་ན། སླར་ལུས་ངག་ཡིད་གསུམ་ཨར་ལ་གཏད་ཅིང་། རུ་ཤན་དབྱེ་
སྟེ། གཉུག་མ་ཀ་དག་བློ་འདས་ཀྱིས་དོན་ངོ་བོ་རང་ཐོག་དུ་ངོ་སྤྲད་པའོ། དེ་ཡང་ལུང་སྟོང་ངམ་རི་ཁྲོད་དབེན་པའི་གནས་གཅིག་དུ་དཔོན་སློབ་གཉིས་ཀྱང་
ཚོགས་སྟེ། ཐབས་སྣ་ཚོགས་ཀྱིས་ཐུགས་མཉེས་པའི་བླ་མ་དེའི་མདུན་དུ། སྐྱབས་འགྲོ་སེམས་བསྐྱེད་ལ་སོགས་བྱས་ཏེ། རྣམ་རྟོག་ཡུལ་ལ་འཕྲོ་བའི་རྐྱེན་

་བྱས་སྟེ། འགུལ་སྤྱོད་འགྲོ་འོང་འདུག་སྡོད་རྩོལ་བ་ཡེ་ཤེས་སྐད་ཅིག་ཀྱང་རང་མལ་ན་འདུག་དུ་མ་སྟེར། ཀྱེ་མ་འདི་ཡི་སྔོན་ཐོག་མེད་ནས། 
རིགས་དྲུག་གིས་ལུས་སྣ་ཚོགས་བླང་སྟེ། འདུ་བྱེད་ལུས་ཀྱི་བག་ཆགས་འདྲ་བ་རྒྱུ་མཐུན་ཡིན་པ་འདྲ་ན། ད་འདིའི་ཚང་བརྩལ་ན་ལུས་འགུལ་སྤྱོད་ཀྱིས་
རྩོལ་རྟོག་འདིའི་ཕུག་གང་ཙམ་ན་ཐུག་ཅིང་གདའ། ཕྱི་མའི་མཐའ་གར་ཟད་ཅིང་འདུག་སྙམ་སྟེ། ལུས་རང་མལ་དུ་འདུག་སྙིང་མི་འདོད་པའི་ཚེ། ངལ་
སྐད་ཅིག་ཀྱང་མ་བསྲོ་བར། སླར་རིས་དྲུག་གིས་ལུས་སྤྱོད་ཤེས་ཚད་བྱའོ། མཐར་ངལ་ཞིང་དུབ་སྟེ་ལུས་འགུལ་སྤྱོད་མི་འདོད་པར་དྲུར་ཁྲོད་ཀྱི་རོ་
བཞིན་དུ་གྱུར་ཏེ་ཧྲ་ལེར་འདུག་གོ །དེའི་ཚེ་བླ་མས་འདི་སྐད་བརྗོད་པར་བྱ་སྟེ། ཀྱེ་མ་སྐལ་ལྡན་ཐར་པ་དོན་གཉེར་གྱིས་བསམ་པ་ཅན། བདག་ལ་
ཚུར་ཉོན་དང་། ད་ལྟ་ཁྱོད་ཀྱིས་ལུས་བསྒུལ་རྩོལ་དང་བྲལ་བ་འདི་སངས་རྒྱས་སྤྲུལ་སྐུའི་ལུས་ཡིན། འཁོར་བ་དང་འདས་པ་གཉིས་རྩོལ་རྟོག་ཡོད་

༄༅། །མེད་ཀྱི་ཁྱད་པར་ཡིན། རྩོལ་རྟོག་ཟད་པར་བྱེད་པའི་ཐབས་ལ་ལམ་ཀྱི་མན་ངག་ཟེར། རྩོལ་རྟོག་ནམ་མེད་པའི་དུས་སངས་རྒྱས་སོ་
ཞེས་འཁོར་འདས་ཀྱིས་རུ་ཤན་རྩོལ་རྟོག་ཡོད་མེད་ཀྱིས་འཚམས་ནས་དབྱེ་སྟེ། མུན་གིས་ནང་དུ་འཛུབ་བཙུག་བྱེད་པ་འདྲ་མ་བྱེད་པར། ངོ་སྤྲོད་མཁས་པ་
དག་གིས་ལེགས་པར་གདབ་བོ། ངག་དང་སེམས་ཀྱང་དེ་བཞིན་དུ་ངོ་སྤྲོད། རིས་དྲུག་གིས་སྨྲ་བརྗོད་ཤེས་ཚད་ངལ་མ་བསྲོ་བར་བྱས་ཏེ་མཐར་བརྗོད་པའི་ཉམས་
སོ་མེད་པར་པི་ཝཾ་གི་རྒྱུན་ཐག་ཆད་པ་བཞིན་ཧད་དེ་ལུས་སོ། དེའི་ཚེ་འཁོར་འདས་ཀྱི་ས་མཚམས་ངག་རྩོལ་རྟོག་ཡོད་མེད་ཀྱི་མཚམས་ནས་རུ་ཤན་དབྱེ་སྟེ། ངག་བརྗོད་
མེད་སངས་རྒྱས་ཀྱིས་གསུངས་དུ་ལེགས་པར་ངོ་སྤྲོད། ད་ཡིད་རུ་ཤན་དབྱེ་བ་ནི། རིས་དྲུག་གིས་དྲན་རྟོག་ཤེས་ཚད་ངལ་མ་བསྲོ་བར་ཡིད་ལ་བསམ་སྟེ། མཐར་
དྲན་བསམ་ཀྱི་ཉམས་སོ་མེད། ཅི་ཡང་ཡིད་ལ་དྲན་རྒྱུ་མེད་པར། རང་སོ་རང་མལ་ན་སྐྱིང་ནས་འདུག་པ་གཅིག་འོང་། དེའི་ཚེ་རྣམ་ཤེས་དྲན་རྟོག་གིས་འཕྲོ་

འདུ་ཡོད་མེད་འཚམ་ནས་འཁོར་འདས་ཀྱི་རུ་ཤན་དབྱེ་སྟེ། དྲན་མེད་སངས་རྒྱས་ཀྱི་དགོངས་པར་ངོ་སྤྲོད། གཞན་ཡང་སེམས་གཉིས་འཛིན་ཡུལ་ཞེན་ཀྱིས་རྒྱུན་
ཐགས་འདི་བྱུང་གནས་འགྲོ་གསུམ་ཀྱིས་བཏགས་སྟེ། གནས་ལུགས་གིས་མཚང་བརྩལ་ཞིང་ངོ་སྤྲོད། འདི་སྐབས་སུ་རེ་རྩོལ་བྲལ་བ་རྫོགས་ཆེན་ཀྱིས་ངོ་སྤྲོད། 
བླང་དོར་མེད་པར་ཕྱག་ཆེན་ཀྱིས་ངོ་སྤྲོད། ཉམས་མྱོང་ཡུལ་ཞན་ཀྱིས་ཁས་བླང་དང་བྲལ་བ། དབུ་མའི་ངོ་སྤྲོད། བཅོས་མེད་ལྷུན་གྲུབ་ཀྱི་ཤེས་པ་སྐད་ཅིག་མ་
གཤིས་ལུགས་སོ་སོ་རང་རིགས་པའི་ངོ་བོ། ཐོག་མ་ནས་ཁོ་རང་གིས་རང་མལ་དུ་ཅི་ལྟར་བཞུགས་པའི་ཚུལ་ཅི་ལྟ་བ་བཞིན་ངོ་སྤྲོད་དགོས་སྟེ། དེ་ཡང་གོ་བསམ་
བཀབ། གནས་ཆའི་མ་གཡོག །མྱོང་ཞན་ཀྱིས་མ་བཅིང་། གཉེན་པོས་མ་བཟོས། སྤང་བྱའི་མ་བསླད་པའི་དོན་སྟེ། མདོར་ན་ངོ་ཤེས་དང་ངོས་བཟུང་མིང་
བཏག་གང་ཡང་མ་ཁམས་པའི་ཤེས་པ་སྐད་ཅིག་མའི་ངོ་བོ་དེ། གནས་ལུགས་གཞིའི་འདུག་ཚུལ་ཡིན་པར་ངོ་སྤྲོད། ཐོག་མ་དང་ཐ་མ་མེད་པར་ཤེས་པ་སྐད་

༄༅། །ཅིག་མ་ལས། གཞན་མི་རིགས་པའི་ཕྱིར་སྔོན་ཀྱིས་དུས་སུ་གཉིས་ལྷན་གཅིག་ཏུ་འཕྲད་མ་མྱོང་། ཕྱིས་འཕྲད་མི་སྲིད་དེ། ད་ལྟ་གཉིས་
ལྷན་གཅིག་དུ་གནས་པ་མེད་དེ། དེས་ན་གཅིག་པུ་དེ་ལས་མེད་པས་གཉིས་མེད་ལྷན་སྐྱེས་ཡེ་ཤེས་ཟེར། དཔེར་ན་མཛུབ་མོའི་རྩེ་མོ་རང་གིས་རང་ལ་རེག་ཐབས་
མེད་པ་བཞིན་དུ་སྐད་ཅིག་མ་དེ་ལས། གཉིས་མེད་པས་ཁོ་རང་གི་ཁོ་རང་ལ་བཟོ་བཅོས་བྱ་ཐབས་མེད་དེ། བཅོས་མཁན་ཡོད་པའི་བཅོས་ཡུལ་མེད། བཅོས་ཡུལ་
ཡོད་པའི་ཚེ། བཅོས་མཁན་མེད། ཁོ་རང་གིས་ཡུལ་ན་ཁོ་རང་འདུག་ཐབས་མེད་པའི་གནད་ཀྱིས་རང་རང་གིས་ཤེས་ངོར་རིགས་རྒྱུའམ། ངོ་འཕྲོད་རྒྱུའམ། 
བློ་ལ་འདས་རྒྱུའམ། རྟོག་རྒྱུའམ། ཟབ་རྒྱུའམ། གྲོལ་རྒྱུ་ཟུར་ཙམ་གཅིག་འདུག་ནའང་བཟང་རྟོག་གིས་གཉིས་འཛིན་ཕྲ་མོ་རེ་རེ་ཡིན་ཏེ། ཆོད་མ་
ཤེས་ན་གྲོལ་མི་སྲིད་དོ། །རང་གིས་ཤེས་ངོར་བློ་ལ་འདས་རྒྱུ་གཅིག་བྱུང་ན་བློ་འདས་དེ་ལན་གཅིག་ཞོག་ལ། འདས་མཁན་ཀྱིས་ཤེས་པ་ཁོ་རང་གིས་ཐོགས་དུ་

ལྷོད་པའམ། བསྐྱུར་བ་མན་ངག་གིས་གནད་ཡིན་ཏེ། མཁན་པོ་རིགས་པས་དག་རྒྱུའི་སྐྱོན་ཤེས། དེ་ཐོགས་དུ་ལྷོད་པས་གནས་ལུགས་གི་གཞི་ཐོག་དུ་ཕྱིན། བློ་ལ་
འདས་མ་འདས་ཀྱི་ས་མཚམས་རིག །འཁོར་བའི་ཆོས་ཉིད་ཟད་ས་ཤེས། ལམ་བདེན་ཀྱིས་ངོ་བོ་གོ། །མཁན་པོའི་ཆ་དེ་བློ་འདས་ཀྱི་མཚང་རིག་མཁན་དུ་འདུག་
ན༑ གཉེན་པོའི་ཤེས་རབ་ཟེར། དེ་ཡང་ཤེས་རབ་རང་མལ་དུ་འཇིལ་བའམ་ཆོད་ན། ཤེས་རབ་ཀྱིས་ཕ་རོལ་ཏུ་ཕྱིན་པ་ཟེར། སྤང་བྱའི་གཉེན་པོར་
འགྲོ། །མར་མེ་སྡོང་བུ་རང་གིས་རང་བསྲེགས་པ་བཞིན། ཤེས་རབ་ཀྱིས་ཤེས་ཡུལ་མེད་པས་ཤེས་མཁན་ཀྱང་རང་རྐྱ་མ་ཐུབ་སྟེ། སྐད་ཅིག་གཉིས་པར་མ་
སྡོད་ན། ཟབ་མོ་ལམ་དུ་འགྲོ་ངེས་པའི་ཤེས་རབ་ཡིན། བརྒྱུད་མཚན་བརྗོད་ལས། །ཤེས་རབ་ཆེན་པོས་སྐད་ཅིག་གིས། །ཆོས་ཀུན་ཁོང་དུ་ཆུད་
པར་འཆང་། ཅེས་པའི་དོན། ཤེས་རབ་ཤེས་རབ་རང་གིས་རང་བསྲེགས་མ་ཤེས་ན། ཟབ་མོའི་ལམ་དུ་མི་འགྲོ་སྟེ། སྤང་བྱའི་ཕྱོགས་ལ་གོ་བར་བྱའོ། །

༄༅། །ལམ་དུ་འགྲོ་ངེས་པའི་ཤེས་རབ་ཟབ་མོ་ནི་སྐད་ཅིག་མ་སྟེ། ཤེས་རབ་སྐྱེས་པ་དང་ཤེས་ཡུལ་མེད་པས། ཤེས་མཁན་རང་མལ་དུ་འགྱིལ་བ་ལ་
རང་གིས་རང་བསྲེགས་ཞེས་གསུང་སྟེ། དཀོན་མཆོག་བརྩེགས་པའི་མདོ་ལས། དཔེར་ན་ཤིང་གཉིས་རླུང་གིས་འགྲུད་པ་ལས། །མེ་བྱུང་ནས་ནི་དེ་ཉིད་
བསྲེགས་པར་བྱེད །དེ་བཞིན་ཤེས་རབ་དབང་པོས་ཤེས་ནས་ཀྱང་། །སོ་སོར་རྟོགས་པ་དེ་ཉིད་བསྲེགས་པར་བྱེད། ཅེས་པའི་དོན་ནོ། སེམས་དང་
སེམས་ལས་བྱུང་བའི་ཤེས་རབ་ནི། རྟོག་གེ་བའི་རིག་པ་སྟོང་གསལ་དུ་འགྲོ་བའི་ཤེས་རབ་མིན་ནོ། སྐད་ཅིག་མའི་ཤེས་རབ་དེ་ལས་མཐོང་ལམ་ཀྱི་ཤེས་
རབ་རྒྱུད་ལས་སྐྱེས་ཟེར། ཤེས་རབ་རང་ཐོག་དུ་འགྱིལ་ན་སྤང་གཉན་གཉིས་ཀ་དང་བྲལ་ཏེ། ལམ་བདེན་གྱིས་ངོ་བོ་ཡིན། ཉན་ཐོས་དགྲ་བཅོམ་པ་
རྣམས་ཀྱི་དགོངས་པ་ཡང་དེ་ཡིན་ནོ། ཁྲེགས་ཆོད་བློ་འདས་ཀྱི་ངོ་བོ་ཟེར། དོན་ལ་གཞི་ཐོག་དུ་བཞུགས་པ་ཡིན། དེ་ཡང་གང་དྲན་པའི་སྐད་ཅིག་མ་དེ་ཡིན་སྟེ། 

དེ་ལ་སྐྱོན་ཡོན་ཀྱིས་ཆ་གཉིས་ཡོད། དང་པོ་གང་དྲན་པའི་ཆ་དེ་རྐྱེན་སྐྱེས་ཀྱི་རྣམ་པ་ཡིན། དེ་ལ་ངོ་ཤེས་དང་ངོས་བཟུང་གིས་མཁན་པོ་མ་ལང་ན། ཤེས་
པ་རྐྱེན་སྐྱེས་ཀྱི་རྣམ་པ་དེ། རྐྱེན་བྲལ་གཤིས་ལུགས་གིས་འདུག་ཚུལ། རང་མལ་དུ་ཕོགས་སྟེ། གཞི་གནས་ལུགས་རང་ས་དར་གཅིག་ཟིན་པའི་
སྐབས་ཡིན། ཀུན་གྱིས་ཐ་མལ་གྱིས་ཤེས་པ་ཟེར་སྟེ། ཐ་མལ་ཡིན་ན་འདི་དང་འདི་ཞེས་བྱ་བ་མེད། འོ་ན་འདི་ལ་མིང་ཅི་བཏག་ཞེ་ན། ཤེས་པ་གཅིག་
པུ་ཐ་མལ་རང་ལུགས་སུ་ལུས་པ་ཞེས་གསུངས་སྟེ། དེ་ལས་གཞན་གྱིས་བྱེད་པ་པོ་མེད་དོ། དོན་དུ་ན་ཤེས་པ་སྐད་ཅིག་མའི་ཐོག་དུ་གཅུན་ལྷོད་གཉིས་
ཚུན་གཅིག་ཏུ་འཛོམས་པའི་སྐབས་ཡིན་ནོ། དོན་དེ་སྒྲོ་འདོག་ཆོད་ན་ཐེ་ཚོམ་མེད་ན་ལྟ་བ་ཟེར། ཏེ་ལོ་པས། སེམས་ལ་གཏད་སོ་མེད་ན་ཕྱག་རྒྱ་ཆེན་པོ་ཡིན། 
དེ་ལ་གོམ་ཤིང་འདྲིས་ན་བླ་མེད་བྱང་ཆུབ་ཐོབ། ཅེས་སོ། གཏད་སོ་དང་ཕྱོགས་ཞན་ཀྱིས་ཡིད་ལ་བྱེད་རྒྱུ་རྡུལ་ཙམ་ཡང་མེད་པར་བཞག་ན་བསྒོམ་པ་ཟེར་རོ། 

༄༅། །དེ་ཡང་ཡུམ་ལས། ཡིད་ལ་བྱེད་པས་འདོད་པའི་ཁམས་དང་། བཟོད་པའི་ཁམས་སུ་འདྲེ་བར་འགྱུར་ལ། ཡིད་ལ་མི་བྱེད་པས་ནི་གང་དུ་
ཡང་འདྲེ་བར་མི་འགྱུར་རོ། ཅེས་སོ། སྤྱོད་ལམ་ཅི་དང་ཅི་བྱེད་ཀྱང་ཐུགས་འཕྲད་དུ་ཆོད་ཅིང་སྐད་ཅིག་མའི་དོན་ཡུལ་དུ་མ་མཐོང་ན། སྤྱོད་པ་ཚད་ལ་ཕེབ་
པ་ཡིན་ཏེ། ས་ར་ཧའི་བརྡའ་ཁྲིད་གཞུང་དུ་གསུང་པ། སྤྱོད་པ་མི་ལན་མི་འདོར་འབྲས་བུ་གདོད་མ་ནས་རང་ལ་ལྷུན་གྱིས་གྲུབ་པའོ། ཞེས་པས་འབྲས་བུ་ནི་
སྲིད་ཞི་གཉིས་དང་གཉིས་ཀའི་བར་དུ། གང་ན་ཡང་མི་གནས་པའི་ཡེ་ཤེས་འགྱུར་མེད་ཀྱིས་བཙན་ས་ཟིན་པ་ནི། ཡུམ་ལས། གང་ཚེ་བྱང་ཆུབ་སེམས་དཔའ་
ཆེན་པོ་ཤེས་རབ་ཀྱི་ཕ་རོལ་ཕྱིན་པ་ལ་སྤྱོད་པའི་ཚེ། གཟུགས་ལ་གནས་པར་མི་འགྱུར་རོ། སྒྲ་ལ་གནས་པར་མི་འགྱུར་རོ། ཅེས་པ་ནས། ཆོས་ཟད་ཀྱི་
བར་ལ་གནས་པར་མི་འགྱུར་བས། མི་གཡོ་བ་ཀུན་ཏུ་མི་གཡོའོ། དེ་ནི་གནས་ཐམས་ཅད་དུ་ཡང་མི་གནས་སྟེ་གནས་ཐམས་ཅད་ལ་ཡང་དག་པར་ཐོབ་སོ། །

ཅེས་སོ། ཚུལ་དེ་བཞིན་དུ་ངེས་དགོས་སྟེ། མདོ་བརྒྱུད་མ་ལུས་པ་ཀུན་ཀྱིས་བརྗོད་བྱ་ཟབ་མོ་ནི། བློ་ལ་འདས་པའི་སྐད་ཅིག་མ་གཞི་དང་པོ་ནས་ཅི་ལྟར་བཞུགས་
པའི་ཚུལ་དེ་དག་ནི། འདོད་བློ་ཀུན་བརྟགས་ཀྱིས་ཆ་ལ་སོང་མ་སོང་གིས་མཚམས་ནས་དགེ་སྦྱོར་ཀྱིས་གནད་ལམ་དུ་འགྲོ་མི་འགྲོའི་བྱེ་བྲག་ཤེས་ནས་མདོ་རྒྱུད་ཀྱི་
ལམ་ཟབ་མོ་ཐམས་ཅད་གནད་དེ་ལ་མ་འདུས་པ་གཅིག་ཀྱང་མེད་དོ། སངས་རྒྱས་མཉམ་སྦྱོར་ལས། ཐེག་པའི་བྱེ་བྲག་བསམ་ཡས་ཀྱང་། །ཡེ་ཤེས་རྟོག་པ་
གཅིག་ལས་མེད། ཅེས་པ་དང་། དོན་གཅིག་ཤེས་པས་ཀུན་ལ་མཁས། །བདག་རིགས་གཞན་རིགས་ཐམས་ཅད་རིགས། ཅེས་སོ། ལ་ལ་དག་གིས་ན་རེ། 
དབུ་མའི་ལྟ་བ་ནི་ཚུལ་བཞིན་རྟོག །ཕྱག་རྒྱ་ཆེན་པོ་ནི་ཉམས་སུ་མྱོང་བ་ཙམ་མོ། རྫོགས་པ་ཆེན་པོའི་ལྟ་བ་ནམ་མཁའ་དང་འདྲ་སྟེ་གོ་བ་ཙམ་ལས་མ་ནུས་སོ། །
ཞེས་དབུ་རྫོགས་ཕྱག་གསུམ་གནམ་ས་ཙམ་དུ་ཁྱད་དབྱེ་བ་དག་ཀྱང་ཐོས་སྟེ། ཚུལ་དེ་ནི་མོས་བློ་འདོད་འཇུག་གིས་གྲུབ་མཐའི་བྱེ་བྲག་སྟེ། ལམ་གྱི་ཆོས་ཚུལ་

༄༅། །གང་ལ་བརྟེན་ཀྱང་ཟབ་མོ་བློ་འདས་ཀྱི་གནད་ལམ་དུ་འགྲོ་བའི་ཚེ། གྲུབ་མཐའ་མཐོ་དམན་དུ་བརྩི་བ་ནི། ཧ་ཅང་ཡང་ཐལ་དྲགས་པ་ཉིད་དེ། །ཅིའི་
ཕྱིར་དུ་ན། ཟབ་མོ་གཤིས་ཀྱིས་འདུག་ཚུལ་ལ་ནི་མཐོ་དམན་དང་བཟང་ངན་མི་སྲིད་དོ། རྣམ་དབྱེ་དང་བཅས་པའི་ཆོས་སྡེ་རྣམས་ནི་བློའི་ཐད་ནས་དབྱེ་བ་སྟེ། །
གློ་བུར་གྱིས་མཚན་ཉིད་ཅན་ནོ། དེ་ནི་དག་ཐར་རིགས་པར་བྱ་དགོས་སྟེ། རྒྱུད་བླ་མ་ལས། རྣམ་དབྱེ་བཅས་པའི་མཚན་ཉིད་ཅན། །གློ་བུར་དག་གིས་
ཁམས་སྟོང་གིས། །བླ་མེད་ཆོས་ཀྱི་སྟོང་པ་མིན། ཅེས་པའི་དོན་ནོ། འོ་ན་དབྱེ་ཆོས་ལ་དགོས་པ་མེད་ན། མདོ་བརྒྱུད་ཀྱི་གསུང་རབ་རྣམས་ཆུད་ཟོས་སུ་འགྱུར་
བར་དོགས་ན་མ་ཡིན་ཏེ། ཅི་ལྟར་མདོ་རྒྱུད་གྲུབ་མཐའི་རྣམ་དབྱེ་རྣམས་ནི། ཟབ་མོ་བློ་འདས་ཀྱི་ལམ་ལ་འཇུག་པའི་སྒོའམ་ཐབས་ཙམ་ལས། བློ་འདས་ཀྱི་
ངེས་ལམ་ཟབ་མོ་དངོས་ནི་མ་ཡིན་སྟེ། དོན་ཏིག་འགྲོ་བ་ཀུན་སྒྲོལ་ལས། དགོངས་པ་དོན་གྱིས་འཇུག་སྒོ་ལས། །ཐེག་པ་དགུ་ཞེས་མིང་དུ་བཏགས། ཅེས་

སོ༑ དེ་ཡང་ཆོས་ལ་མོས་པ་ཆེ་ཆུང་གིས་བྱེ་བྲག་ལས་ལྟོས་སྟེ། གཞི་ལམ་འབྲས་བུ་དང་བཅས་པའི་ཐེག་པ་རྣམས་སུ་འདུ་ཤེས་སོ། གང་ཡུལ་སེམས་གཉིས་སུ་
འདུ་ཤེས་པའི་ཆོས་ཀྱི་བྱེ་བྲག་གང་དང་གང་གིས་ཀྱང་གྲོལ་བའི་གནད་ལ་ཕན་དུ་མེད་པ་ནི། པན་ཆེན་བི་མ་ལ་མི་ཏྲས། ཐེག་དགུ་འདོད་རྒྱལ་ཐེག་པ་རྣམས་ཀྱི་ནི། 
མུ་སྟེགས་རྟག་ཆད་གཉིས་ལས་རྡུལ་ཆ་ཙམ་མ་སླེབས། །འདི་ཉིད་ཕྱི་ནང་གསང་བ་ཀུན་ཀྱིས་ཀྱང་། །ཡང་དག་དོན་ལ་རྡུལ་ཙམ་རེག་པ་མེད། ཅེས་སོ། དེའི་
ཕྱིར་བློ་འདས་ཟབ་མོ་མཐོང་ལམ་ཀྱི་ཤེས་རབ་རྒྱུད་ལ་མ་སྐྱེས་ཀྱི་བར་དུ་ཐེག་པ་མཐོ་དམན་དང་། གྲུབ་མཐའི་བྱེ་བྲག་བསམ་ཀྱིས་མི་ཁྱབ་པ་འདུ་ཤེས་སྟེ། མ་རྒྱུད་
ཀློང་གསལ་ལས། རང་ངོ་རང་གིས་ཤེས་པ་དང་། །ཡང་དག་རྟོགས་པའི་གང་ཟག་ལ། །གྲུབ་མཐའ་ཞེས་བྱ་ཟད་མོད་ཀྱང་། །ཕྱོགས་རྟོག་ལ་སོགས་རྟོགས་
པ་དང་། །མ་རྟོག་པ་ཡི་གང་ཟག་ལ། །ཅི་སྲིད་བློ་རྟོག་མ་ཟད་པར། །དེ་སྲིད་ཐེག་པ་ཟད་པ་མེད། །ཅི་ཕྱིར་རང་རང་བློ་ལ་འཆར། ཞེས་གསུངས་པའི་དོན་

༄༅། །ནོ། གདུལ་བྱ་རྣམས་ཀྱི་བློའི་བྲོད་པ་བསྐྱེད་པའི་ཕྱིར། འཇུགས་སྒོ་ཆོས་ཀྱི་ཆེ་བ་བརྗོད་པ་ནི། ཐེག་པ་མང་པོ་གཅིག་སྦྱང་པའི་མཐར་ཟབ་མོ་འདི་ལྟ་
བུ་དང་འཕྲད་ཚུལ་བསྟན་པ་ནི། མན་ངག་ལས་ཀྱི་རིམས་པ་ལས། བསྐལ་པ་ཞིང་གིས་རྡུལ་སྙེད་དུ། །ཤིན་ཏུ་སྦྱང་ལ་རབ་གནས་པ། ཅེས་པ་དང་། ཁྱོད་ཀྱིས་
བཅུ་གཅིག་ཀུན་ཏུ་འོད། །ཐབས་ཆེན་ཐེག་པའི་བསྟི་གནས་ཡིན། ཞེས་གྲུབ་མཐའ་རྣམ་དབྱེའི་དགོས་པ་བསྟེན་ནོ། མ་གོ་བའི་འགྲོ་བ་རྣམས་ལ་དྲང་དོན་ལྡེམ་
དགོངས་སུ་གསུངས་པ་ནི། སངས་རྒྱས་མཉམ་སྦྱོར་ལས། ལེན་གཅིག་བྱེ་བྲག་ཕྱེ་བ་ཡང་། །མ་ཤེས་མ་གོ་བསྒྲགས་པ་ཙམ། །དོན་ལ་དབྱེ་བ་རྨོངས་པར་ཟད། 
ཅེས་སོ། དེས་ན་དབུ་རྫོགས་ཕྱག་གསུམ་རྣམས་ཀྱང་གྲུབ་མཐའ་ལྡེམ་གོང་གིས་ཚུལ་སྟེ། སྲས་གཅིག་ས་བོན་ཀྱིས་རྒྱུད་ལས། །བསྟན་པའི་གསུང་ནི་རྒྱ་མཚོ་ཀུན། 
ལ་ལ་གནས་སྐབས་འདུལ་དོན་དུ། །ལ་ལ་མ་འོང་འཇུགས་དོན་ཡིན། །སྙིང་གིས་སྙིང་པོ་ཚིགས་འགའ་ལས། །ནམ་དུ་ཡང་ནི་གསུང་པ་མེད། ཅེས་གསུངས་

པས་འདི་ཡང་དགོས་པའི་དབང་གིས་དབྱེ་བ་སྟེ། གཞན་ཀྱིས་གཉེན་པོར་གསུངས་པ་སྟེ། རང་རང་གིས་ཟབ་མོ་ཉམས་ལེན་དོན་གཉེར་ཀྱིས་ཚེ་དགོས་པའོ། དང་པོ་ནི། 
ཕྱི་པ་རྣམས་རྟག་ཆད་ཀྱིས་མཐའ་གང་ཡིན་གཅིག་ཁས་བླང་བ་དང་། ནང་པ་ཐེག་ཆུང་ཉན་རང་རྣམས་ཀྱི་ཡུལ་སེམས་རག་སྣང་འདི། བསྐྱེད་པའི་གཞི་སྐད་ཅིག་དང་
རྡུལ་ཕྲན་ཆ་བྲལ་རྣམས་ཡོད་པར་ཁས་བླང་བ་དང་། སེམས་བརྩམས་ཀྱིས་ཁས་བླང་དེ་ཀུན་དང་བྲལ་བའི་རང་རིགས་གཅིག་ཡོད་པར་ཁས་བླང་བ་དང་། དེ་རྣམས་
ཀྱི་གཉེན་པོར་ཡོད་མེད་དང་ཡིན་མིན་ཀྱི་མཐའ་གང་ལ་ཡང་མི་གནས་པར། དབུ་མར་བཀའ་སྩལ་སྟེ། སྡུག་པ་ལས། ཡོད་དང་མེད་པ་འདི་གཉིས་མེད་པའི་
ཆོས་ཡིན་སྟེ། ཅེས་གསུངས་པའི་དོན་ནོ། ཕྱག་རྒྱ་ཆེན་པོ་ནི། ཐེག་ཆུང་ཉན་རང་དང་སེམས་བརྩམས་པ་རྣམས་ཀྱི་དོན་དམ་དངོས་སྨྲ་ཕྱོགས་སུ་ལྷུང་བ་དེའི་
གཉེན་པོར། ཐེག་ཆེན་ཕ་རོལ་དུ་ཕྱིན་པའི་གཞུང་རྣམས་བཀའ་རྩལ་སྟེ། ཁས་བླང་ངོས་བཟུང་གིས་ཆོས་ཐམས་ཅད་སྒྲོ་བཏགས་གིས་སྣང་བ་ཙམ་ལས། 

༄༅། །གཞན་གང་ནས་ཡང་མེད་པར་དགོངས་སྟེ། གཟུགས་ནས་རྣམ་མཁྱེན་ཀྱི་བར་ཆོས་ཐམས་ཅད་སྟོང་པ་ཉིད་དོ། ཞེས་གསུངས་སོ། དེ་
ཡང་། གལ་ཏེ་ང་ལ་དམ་བཅའ་ཡོད། །དེ་ཚེ་ང་ལ་སྐྱོན་འདི་ཡོད། །ང་ལ་དམ་བཅའ་མེད་པས་ན། །ང་ནི་སྐྱོན་མེད་ཁོ་ན་ཡིན། ཅེས་པའི་དོན་ནོ། 
ཚུལ་དེ་ལྟ་བུའི་དགོངས་པ་ལ་ངེས་པའི་ཤེས་རབ་མ་བརྙེད་པའི་བློ་དམན་པ་དག །སྟོང་པ་ཐལ་དྲག་ཀྱི་གྲུབ་མཐར་སོང་སྟེ། ནད་ཀྱིས་གཉེན་པོར་སྨན་
བཏང་བའི་ཚེ། སྨན་རང་མ་ཞུ་བར་ནད་དུ་ལྡང་བ་བཞིན་ནོ། དེའི་ཕྱིར་དངོས་པོར་ཞན་པ་དང་། དེའི་གཉེན་པོར་ཞན་པ་གཉིས་ཀྱི་བློ་ལས་མ་འདས་
པ་སྟེ། དཔལ་ས་ར་ཧས། གང་ལ་ཞེན་པ་ཡོད་ན་དེ་ཡང་ཐང་། ཅེས་པ་དང་། སློབ་དཔོན་ཞི་བ་ལྷས། །སྟོང་ཉིད་བག་ཆགས་གོམ་པ་ནི། །
དངོས་པོའི་བག་ཆགས་སྤང་གྱུར་ཞིང་། །ཅི་ཡང་མེད་ཅེས་གོམས་པ་ནི། །ཕྱིས་ནས་དེ་ཡང་སྤངས་བར་འགྱུར། ཞེས་གསུངས་པས། སྣང་སྟོང་

སྤང་གཉན་ཀྱིས་ཞན་པ་དེ་གཉིས་སྤང་བའི་ཕྱིར། སྣང་སྟོང་ཟུང་འཇུག་གམ། སྤང་གཉེན་དབྱེར་མེད་པའི་དོན་མན་ངག་ཕྱག་རྒྱ་ཆེན་པོ་ཟུང་འཇུག་གིས་ཆོས་
རྣམས་བཀའ་སྩལ་ཏོ། དེ་ཡང་གུ་གུ་རི་པས། དངོས་པོར་ལྟ་བ་ཕྱུག་དང་མཚུངས། །དངོས་མེད་དེ་བས་ཀྱང་ནི་བླུན། །དུག་སྦྲུལཤིན་དར་རྒྱ་ཀན། །
དེས་ན་ཕྱག་རྒྱ་ཆེན་པོ་བསྟེན། ཅེས་གསུངས་པའི་ཕྱིར་དགོས་ཆེད་ལ་ལྟོས་ན་ཕྱག་རྒྱ་ཆེན་པོ་ཟུང་འཇུག་གིས་ཆོས་ཞེས་གསུངས་སོ། དོན་དུ་ན་སྤང་གཉན། 
གཉིས་དང་བྲལ་བའི་དོན་རང་བྱུང་བློ་འདས་ཀྱི་སྐད་ཅིག་མ་གདོད་མ་ནས། གཟུང་འཛིན་གཉིས་སྣང་གིས་གོས་མ་མྱོང་བ་ལ་དགོངས་སོ། ཅི་སྐད་དུ། སློབ་
དཔོན་དཔལ་དབྱངས་གིས། མི་མཐུན་པ་དང་གཉེན་པོ་དབྱེར་མེད་དོན། །གང་གིས་ཤེས་ན་རྩོལ་བ་ཀུན་སྤང་སྟེ། །བཏང་སྙོམས་མ་བསྒོམ་རང་སར་
བཞག་པས་ན། །ཐ་སྙད་ཙམ་དུ་བསྒོམ་ཞེས་དེ་ལ་བྱ། ཅེས་སོ། རྫོགས་པ་ཆེན་པོའི་བློ་དམན་པ་རྣམས་དྲང་བའི་ཕྱིན། ལམ་ལྔ་རིམ་འཇུག་གིས་

བགྲོད་རྩོལ་ལ་ལྟོས་དགོས་ཚུལ་དང་། ས་འོག་ནས་གོང་དུ་འཕར་སྟེ། ད་བཟོད་ཕྱི་དུས་སུ་སའི་ཡོན་ཏན་མ་ལུས་པ་ཡོངས་སུ་རྫོགས་
སྟེ། འབྲས་བུ་སངས་རྒྱས་ཚུལ་བཤད་པ་དེ་རྣམས་ཀྱི་གཉེན་པོར་བཀའ་སྩལ་ཏོ། དེ་ཡང་ཅི་ལྟར་ཞེ་ན། རྒྱུ་མ་ནོར་བ་དང་། རྐྱེན་ངེས་པ་སྟེ། རྒྱུ་རྐྱེན་
ཕུན་སུམ་ཚོགས་པའི་ལམ་རྣམ་དག་གིས་རིམས་པ་བརྩོན་ནས། ད་བཟོད་ཕྱི་དུས་སུ་འབྲས་བུ་ངེས་ལེགས་ཐམས་ཅད་མཁྱེན་པ་ཡོན་ཏན་རྨད་དུ་བྱུང་བ་ངོ་
མཚར་བ་ཐོབ་བོ། ཞེས་བློ་བྲོད་པ་བསྐྱེད་པའི་ཕྱིར་གསུངས་སོ། དེའི་ཚེ་འབྲས་བུ་ཨེ་ཐོབ་ཀྱི་རེ་རྩོལ་དེས། རྩོལ་མེད་བློ་འདས་ཀྱི་དོན་དང་འགལ་བ་ལ་
དགོངས་སྟེ། རྫོགས་པ་ཆེན་པོ་ས་ལམ་ཀྱི་ཡོན་ཏན་ཐམས་ཅད་ཡེ་ནས་རྫོགས་ཟིན་པས། ཨི་ཐོབ་ཀྱི་རེ་རྩོལ་དང་བྲལ་སྟེ། རྫོགས་པ་ཆེན་པོ་ས་
གཅིག་པ་ཞེས་གསུངས་སོ། དེ་ཡང་རྒྱུད་ཀློང་གསལ་ལས། །མན་ངག་རྫོགས་པ་ཆེན་པོ་ལ། །ས་ལ་སྦྱང་དུ་མེད་པ་ཡིན། །ལམ་ལ་བསྒྲོད་དུ་

མེད་པ་ཡིན། །ཕ་རོལ་ཕྱིན་བཅུ་སྤྱད་དུ་མེད། ཅེས་པ་དང་། རྫོགས་ཆེན་ཆོས་ཉིད་ས་གཅིག་པ། ཅེས་གསུངས་པའི་དོན་སྟེ་ཚུལ་དེ་ནི་གྲུབ་མཐའ་བློ་འདོད་ཀྱིས་
གཉེན་པོར་བཀའ་སྩལ་ཏོ། གཉིས་པ་ཟབ་མོ་ཉམས་ལེན་ཀྱི་དུས་སུ་དགོས་པ་ནི། ཟབ་མོ་གཤིས་ཀྱི་འདུག་ཚུལ་རང་བྱུང་བློ་འདས་ཀྱི་སྐད་ཅིག་མ་དེ་ཉིད་
དུ་དབུ་རྫོགས་ཕྱག་གསུམ་ཀྱི་གནད་ལ་བརྟེན་སྟེ། ཉམས་སུ་ལོང་དགོས་པའོ། དེ་ཡང་སངས་རྒྱས་ཀྱི་ཡོན་ཏན་མ་ལུས་པ་ཐམས་ཅད་གདོད་མ་ནས་རང་
གིས་སེམས་ཀྱི་འདུག་ཚུལ་དུ་རྟོག་པའི་གནད་ཀྱིས། སྨིན་གྲོལ་ཀྱིས་ལམ་ཐམས་ཅད་ན་གཞན་ནས་ཐོབ་འདོད་ཀྱིས་རེ་རྩོལ་མེད་པར། གང་ཤར་རང་མལ་
དུ་བཟོ་བཅོས་མེད་པར་འཇོགས་པ་ཁོ་ནའོ། དེ་ཡང་རྫོགས་ཆེན་སངས་རྒྱས་མཉམ་སྦྱོར་ལས། །རང་བྱུང་ཡེ་ཤེས་རྩལ་དབང་ཀུན་ལ་བསྐུར། །བསྐུར་ཐོབ་
མེད་དེ་དབང་ཆེན་དོན་ལ་མཁས། །ཞུ་བསྐུར་དབང་ཡོན་རྩོལ་བ་རང་སར་གྲོལ། ཅེས་པ་དང་། རང་ལ་རང་ཆས་ཡོད་པའི་ཕྱིར། །སངས་རྒྱས་གཞན་དུ་

༄༅། །མི་ལྟོས་སྟེ། །རང་བྱུང་ཆེན་པོ་ཡིན་པའི་ཕྱིར། །རང་ངོ་ཤེས་ཤིང་རྟོག་པས་ཆོག །ཅེས་པ་དང་། རང་བྱུང་ཡེ་ཤེས་སྐུ་གསུམ་ལྷུན་གྲུབ་
པར། །སྦྱང་བགྲོད་རྩོལ་མེད་ས་ལམ་དོན་ལ་མཁས། །གོང་འོག་མཐོ་དམན་རིམས་པ་རང་སར་གྲོལ། ཅེས་པའི་དོན་ནོ། དེ་ཡང་བཟང་ངན་ཀྱིས་རྟོག་པ་
གང་དགར་དེ་ཉིད་ལ། །ངོ་ཤེས་དང་ངོས་བཟུང་མིང་འདོག་སྤང་བླང་གིས་རྩོལ་བ་མེད་པར་ཉམས་སུ་བླང་ན། ཕྱག་རྒྱ་ཆེན་པོའི་གནད་དུ་འགྲོ་སྟེ། ས་ར་ཧས། 
འཆི་མེད་རྡོ་རྗེའི་གླུ་ལས། །ཕྱག་རྒྱ་ཆེན་པོ་གང་ལ་གནས་མི་བྱེད། བླང་དོར་བྲལ་བའི་དོན་ལ་དེང་ནི་བཤད། །རྩང་སྨེ་མི་བྱེད་གང་ཡང་དངོས་གྲུབ་དག་དུ་
བྱེད། ཅེས་སོ། རྣམ་པ་གང་དགར་ཀྱིས་ངོ་བོ་དེ་ལ་ཞེ་འདོད་ཀྱིས་རྩོལ་བ་མེད་ན་ཡུལ་མེད་སྤྲོས་བྲལ་ཀྱིས་ངོ་བོ་ཡིན་ཏེ། སྔ་མ་དེ་ཉིད་ལས། ཡུལ་དུ་གང་
སྐྱེས་མ་དཔྱད་ཡུལ་མེད་མཐོང་། ཅེས་པ་དང་། རང་ཐང་བཞག་པས་སྤྲོས་པ་སླར་ལ་ལྡོག །ཅེས་སོ། དེ་ལྟར་ཉམས་སུ་བླང་བའི་དུས་ཡོད་མེད་དང་། །

ཡིན་མིན་ལ་སོགས་ངོས་དང་ཁས་བླང་གཏད་སོའི་ཡུལ་མ་རྙེད་ན། མཐའ་བྲལ་དབུ་མའི་ལམ་ཀྱིས་གནད་དུ་འགྲོ་སྟེ། བྱང་ཆུབ་སེམས་དཔའ་སྤྱན་རས་
གཟིགས་ཀྱིས་ཞུས་པའི་མདོ་རྣམ་གྲོལ་ལས། ཡང་དག་པའི་ལམ་ཞེས་བགྱི་བ་གང་ལགས། བཀའ་རྩལ་པ། ཡང་དག་པའི་ལམ་ཞེས་བགྱི་བ་ནི། །
སེམས་རྣམ་པར་མི་རྟོག་པའི་ལམ། དབུ་མ་མ་ནོར་བ་དེ་ཡིན་ནོ། ཅེས་གསུང་པའི་དོན་སྟེ་ཡོད་མེད་ཀྱིས་རྣམ་པ་གང་ཡང་ཡིད་ལ་མི་བྱེད་ཅིང་ཡུལ་དུ་མ་
མཐོང་ན། མཐའ་བྲལ་དབུ་མའི་དགོངས་པ་ཞེས་གསུངས་སྟེ། འཆི་མེད་རྡོ་རྗེའི་གླུ་ལས། །མཐའ་དབུས་མི་བྱེད་དབུ་མ་དྲང་པོའི་ལམ། །བཅས་བཅོས་
བྲལ་ན་ཐུགས་ཀྱི་ལམ་མཆོག་བདེ། ཅེས་སོ། དེ་ལྟར་དབུ་རྫོགས་ཕྱག་གསུམ་གང་གིས་ཚུལ་ནས་ཉམས་སུ་བླང་ཀྱང་། གང་ལྟར་ཀྱིས་རྣམ་པ་ལ་
བཟོ་བཅོས་ཀྱི་ཤེས་པ་ཡིད་ལ་མ་བྱས་ན། ཐ་མལ་ཀྱིས་ཤེས་པ་གཉུག་མ་ལྷན་གཅིག་སྐྱེས་པའི་ཡེ་ཤེས་ལས་གཞན་འོས་མེད་དོ། དེ་ཡང་ལམ་ཉམས་ལེན་

༄༅། །ཀྱིས་སྐབས་ཀུན་ཏུ་རྣམ་པ་གང་ལྟར་ཀྱིས་ཐོགས་དེ་བས་གཞན་ནས་ཐོབ་འདོད་ཀྱི་འདུ་ཤེས་སྤང་སྟེ། ངོ་བོ་རང་ཐོག་དུ་བཟོ་བཅོས་མེད་པར་
འཇོགས་པ་ནི། རྫོགས་པ་ཆེན་པོའི་གནད་དུ་འདུས་སོ། བཟོ་བཅོས་བྲལ་བ་གཉུག་མའི་ཤེས་པ་དེ། ཁོ་རང་གིས་ཁོ་རང་ཡུལ་དུ་མཐོང་བ་མེད་པ་དེ་ནི་
མཐའ་བྲལ་དབུ་མའི་ལམ་ཀྱི་བདེན་པའི་ངོ་བོ་ཡིན་ནོ། དེས་ན་དབུ་རྫོགས་ཕྱག་གསུམ་ལ་སོགས་གྲུབ་མཐའི་ཐེག་པ་རྣམས་ཀྱི་དགོངས་དོན་ཅི་ལྟ་བ་བཞིན། ཉེ་བར་
བླང་ཏེ་ཡུལ་མེད་བློ་འདས་ཀྱི་ཤེས་པ་སྐད་ཅིག་མ་དེ་ཉིད་དུ་ཉམས་བླང་ན་དགེ་སྦྱོར་ཀྱི་གནད་ཐམས་ཅད་དེ་ལས་མེད་ཅིང་། གཞན་གང་ནས་ཀྱང་ཐོབ་དུ་མེད་པ་ནི། 
བདེ་གཤེགས་ཕག་མོ་གྲུབ་པས། ཐ་མལ་ཀྱིས་ཤེས་པ་སད་པ་ཙམ། གུད་ནས་ཐོབ་བྱ་ཡང་མི་འདུག །ཅེས་པ་དང་། མར་པ་ལོ་ཙའི་ཞལ་ནས། སྣང་སྲིད་
སེམས་ཀྱིས་རང་བཞིན་ཤེས། །གཉེན་པོ་གསར་པའི་བསྒོམས་དུ་མེད། །སེམས་ཀྱིས་གནས་ལུགས་དྲན་དུ་མེད། །དེས་ན་མ་བཅོས་རང་སར་བཞག །དོན་

དེ་མཐོང་ན་གྲོལ་བའི་ཕྱིར། །བུ་ཆུང་རྡོལ་པའི་སྤྱོད་པ་ལྟོས། །སེམས་ཀྱི་གླང་པོ་ཡན་དུ་ཆུག །འཁོར་བར་སྐྱོན་དུ་མི་ལྟ་ཞིང་། །མྱ་ངན་འདས་ལ་མི་རེ་བར། །ཐ་
མལ་ཤེས་པ་གནས་ལུགས་དེ། །མ་བཅོས་སོ་མ་ཉིད་དུ་ཞོག །ཅེས་སོ། སངས་རྒྱས་ཀྱིས་གསུང་པའི་མདོ་རྒྱུད་ཐམས་ཅད་ཀྱིས་བརྗོད་བྱའི་དོན་དེ་ལས་གཞན་དུ་
མེད་པ་སྟེ། སྐལ་པ་བཟང་པོའི་མདོ་ལས། ཆོས་ཟད་སྐད་ཅིག་མར་རྟོག་ཅིང་དང་དུ་ལེན་པ་གང་ཡིན་པ་དེ་ནི་ཤེས་རབ་ཀྱིས་ཕ་རོལ་ཏུ་ཕྱིན་པའོ། ཅེས་པ་
དང་། ཏེ་ལོ་པས། །འདུ་ཤེས་ཀུན་བྲལ་མཐའ་ལ་མི་གནས་ན། །སྡེ་སྣོད་མ་ལུས་ཆོས་རྣམས་མཐོང་བར་འགྱུར། ཞེས་སོ། ཚུལ་དེ་འདྲ་ལ་ཉམས་སུ་
བླང་ན་བསྒྲུབ་རྒྱུད་ཀྱི་བསྟན་པའི་སྒྲོན་མེ་ཡིན་ཏེ། ཡང་ཏེ་ལོ་པས། །དོན་འདིར་གཞོལ་ན་འཁོར་བའི་བརྩོན་ལ་ཐར། །དོན་འདིར་མཉམ་བཞག་སྡིག་སྒྲིབ་
ཐམས་ཅད་བསྲེགས། །བསྟན་པའི་སྒྲོན་མེ་ཞེས་སུའང་བཤད་པ་ཡིན། ཅེས་སོ། དེ་ཡང་ཕྱོགས་ཡང་ལ་གྲགས་པའི་མན་ངག་ཕྱག་རྒྱ་ཆེན་པོ་དང་བསྟུན་ན་

༄༅། །བསྒོམས་རྒྱུའམ་རྣམ་རྟོག་ཀྱི་ཕྲ་རག་ཐམས་ཅད་ངོས་ཟིན་པའི་ཚེ། དམིགས་ཡུལ་གང་ཡང་རུང་བ་གཅིག་ལ། ཤེས་པ་རང་དབང་མ་ཐོབ་ཀྱི་
བར་དུ་རྩོལ་བས་དྲག་ཏུ་བསྒྲིམས་སྟེ་གཏད་དོ། དེ་ལྟར་བྱས་པས་རྣམ་རྟོག་གཞན་འགག་སྟེ། ཤེས་པ་གཅིག་པུའི་སྟེང་དུ་ཆ་རེ་འདུག་ན་དེ་ལ་གནས་པར་ངོ་སྤྲོད། །
གཞན་ཡང་གནས་ཐབས་ཀྱི་བྱེ་བྲག་རྣམས་བླ་མའི་ཞལ་ལ་རག་ལས་སོ། དེ་ལྟར་གནས་ས་ཅུང་ཞིག་དབང་ཐོབ་པའི་ཚེ། བསྒོམས་སྐྱོན་མེད་ལྷོད་པའི་གནས་ལ་ཡོད་པས། 
གནས་པའི་ཤེས་པ་དེ་རང་སར་ལུས་སེམས་ལྷོད་ལ་འདུག་གོ །དེ་ཡུན་རིང་བ་དང་གཤིས་ལུགས་ཀྱིས་ཆ་མཐུན་གནས་པའི་ཉམས་སྣང་རྣམས་འཆར་སྟེ། དེ་
ཡང་བློ་འདས་ཀྱི་ཆ་མཐུན། ཅི་ཡང་མ་གྲུབ་ཟིན་བསམ་པའི་འདུ་ཤེས་མི་རྟོག་པའི་ཉམས་འཆར་བ་དང་། ཡེ་ཤེས་ཀྱི་ཆ་མཐུན་སྟོང་གསལ་རྗེན་ལ་བུད་ཟིན། 
བསམ་པའི་འདུ་ཤེས་སྟེ་གསལ་བའི་ཉམས་འཆར་བ་དང་། བློ་འདས་བདེ་བའི་ཆ་མཐུན་ལུས་སེམས་བརྒུལ་སྤྱོད་བྱེད་སྙིང་མི་འདོད་པ་བདེ་བའི་འདུ་ཤེས་སྟེ་བདེ་

ཉམས་འཆར་བའོ། གཞན་ཡང་རྩུབ་ཉམས་ལ་ལུས་སེམས་གཉིས་ལས། ལུས་ན་བ་དང་། འདུག་སྙིང་མི་འདོད་པ་དང་། སེམས་མི་བདེ་སྟེ་སྡུག་པ་དང་། །
ཚིགས་པ་ཟ་བ་དང་། དེ་རྣམས་རྩུབ་ཉམས་ཡིན་ནོ། ཉམས་དེ་རྣམས་ལྷོད་ཡུན་རིང་བའི་གནད་ཡིན་སྟེ། ཡུན་རིང་ན་མཁན་པོ་ཤུགས་ལ་ལང་བའི་ཚེ་ཉམས་སྣང་
དེ་རྣམས་ངང་གིས་འཆར་བ་ཡིན་ནོ། དེའི་ཚེ་ཉམས་ཀྱི་སྣང་བ་དེ་རྣམས་ལ་ཞེན་ན་གོལ་ས་ཡིན་པས་དེ་བོར་ལ། ཉམས་སུ་མྱོང་མཁན་ཀྱི་ཤེས་པ་ཐོག་ཏུ་བཟོ་བཅོས་མེད་
པར་འཇོག་གོ །དེ་བཞིན་དུ་ཡུལ་སྣང་གིས་ཉམས་ཀྱི་བྱེ་བྲག་ཐམས་ཅད་ལེན་གཅིག་ཞོག་ལ། མྱོང་མཁན་ཀྱི་སྐད་ཅིག་མ་ངོས་བཟུང་ཞིང་ཁོ་རང་གིས་ཐོགས་
དུ་རང་སར་འཇོག་པའི་ཚེ། གནས་པ་རྣམས་ཀྱི་དང་ཆ་བསམ་བསྟན་བཞི་པའི་སེམས་མཁར་གཞུང་དྭང་པའི་ནང་དུ་ཆུ་རྙོག་མ་མེད་པ་རླུང་གིས་མི་གཡོ་བ་ལྟ་བུའི་
ཉམས་འཆར་རོ། གནས་པའི་ཏིང་ངེ་འཛིན་དེ་ལྟ་བུ་ཐོབ་པའི་ཚེ། ཐོས་བསམ་ལ་བསྟེན་པའི་ཤེས་རབ་སམ། ཡང་ན་བྱུང་གནས་འགྲོ་གསུམ་ཀྱི་སེམས་ཅི་

༄༅། །ལྟར་གནས་པའི་གནས་ལུགས་གིས་མཚང་བརྩལ་སྟེ། གནས་པ་ཉམས་ཀྱི་བྱེ་བྲག་ཐམས་ཅད་ཁས་བླང་ངོས་བཟུང་གིས་གཞི་རྩ་ཐམས་ཅད་དང་
བྲལ་བློ་འདས་སེམས་ཀྱི་འདུག་ཚུལ་འགྱུར་མེད་གཅིག་དུ་སྒྲོ་འདོགས་ཆོད་པའི་ངེས་ཤེས་ཀྱིས། ཤེས་རབ་རྙེད་པ་ལ་རྩེ་གཅིག་རྣལ་འབྱོར་ཞེས་གསུངས་སྟེ། ངོ་བོ་
རྙེད་པ་དང་། ཉམས་སུ་མྱོང་བ་དང་། སྤྱོད་ལམ་ཀུན་ཏུ་བརྟེན་པ་ཐོབ་པ་དང་གསུམ་ལས། ཉམས་རབ་འབྲིང་ཐ་མ་གསུམ་གྱི་ཐ་སྙད་ཞེས་གསུང་བའོ། དེ་ཡང་
གནས་ལུགས་བློ་འདས་ཀྱི་དོན་ལ་ངེས་པའི་ཤེས་ཀྱི་འཕྲིགས་ཚུད་པའི་ཕྱིར་རྣལ་འབྱོར་ཀྱི་སྒྲ་འཇུག་གོ །ངེས་ཤེས་ཀྱིས་མཁན་པོ་ལ་ཐུགས་རག་མ་ཕོག་པའི་
ཕྱིར། བློ་སྣང་བློ་འདས་ཀྱི་རྣམ་པ་ཅན་སྟེ་ལྷག་མཐོང་གིས་ཉམས་ཡིན་ནོ། འདི་ནས་ཉམས་རྟོགས་དང་ལྡན་པའི་བླ་མ་གཅིག་གིས་ཉམས་སྣང་བློ་འདས་ཀྱི་རྣམ་
པ་ཅན་དེ་བོར་ལ། བློ་འདས་མྱོང་མཁན་ཀྱིས་ཤེས་པ་སྐད་ཅིག་མ་དེ། བསྒོམས་དུ་ངོ་སྤྲོད་ཅིང་ཁྲིད་ཤེས་དགོས་སྟེ། དེ་ཡང་ཉམས་སུ་མྱོང་ན་མྱོང་མཁན། །

གྲོལ་ན་གྲོལ་མབན། རིག་ན་རིག་མ་ཁན། རྟོག་ན་རྟོག་མཁན། སྤྲོས་པ་དང་བྲལ་ན་བྲལ་མཁན་སྟེ། ཡུལ་སྣང་གིས་ཆ་ཐ་དག་བསྐྱུར་ལ། ཡུལ་མེད་སྤྲོས་
བྲལ་བློ་འདས་ཀྱི་ཤེས་པ་གཤིས་ཀྱིས་གནས་ལུགས་གིས་འདུག་ཚུལ་རང་བྱུང་ཉག་གཅིག་གིས་དོན་སྐད་ཅིག་མར་ངོ་སྤྲོད་འགྱུར་མེད་རྒྱལ་བའི་དགོངས་པ་ཉག་
གཅིག་གིས་དོན་རྟོག་པའི་སྒོ་འདི་ནས་ཟུག་པའོ། གནས་ལུགས་གིས་ངོ་བོ་ཡིན་ཀྱང་མཐོང་བའི་ཡུལ་ན་མེད་པའི་ཕྱིར་འདི་ཡན་ཆད་ན་ངོ་བོ་ལ་བྲལ་ཐོབ་མེད་
པ་སྟེ། མདོ་ལས། གང་བ་མེད་པ་དབྲི་བ་མེད་པའམ་ཅེས་པ་དང་། ཐོབ་པ་ཡང་མེད། མ་ཐོབ་པ་ཡང་མེད་དོ། ཅེས་པའི་དོན་ནོ། མ་མཐོང་བ་དེ་ཡིན་ལུགས་
གིས་ངོ་བོ་ཡིན་པའི་ངེས་པ་མེད་དོ་ཞེན། དེ་ནི་གནས་ལུགས་གིས་དོན་མ་ཡིན་ནོ། མཐོང་བའི་ཡུལ་ཀྱིས་སྟོང་པའི་འདུ་ཤེས་མ་གྲུབ་པའི་སྣང་བ་ཅན་དེ་གོལ་ས་
ཡིན་པ་ནི། ཡུམ་ལས། གང་སྟོང་པ་ཉིད་མངོན་པར་འདུ་ཤེས་པ་དང་། ཅེས་པ་དང་། རྗེ་བཙུན་ཞང་གིས་ཞལ་ནས། །ཅི་ཙམ་ཟབ་ཅིང་རྣོ་བའི་ཚིགས་ཚོགས་

༄༅། །ཀྱིས། །རྣམ་གྲང་དུ་མར་བརྗོད་པར་བྱས་གྱུར་ཀྱང་། །སེམས་ཀྱི་གནས་ལུགས་ཐོགས་དུ་ཕེབ་མི་སྲིད། །ཅི་ཙམ་མཁས་ཞིང་ཟབ་པའི་
རྟག་དཔྱད་ཀྱིས། །བསྐལ་པ་མང་པོར་བརྟག་ཞིང་དཔྱད་བྱས་ཀྱང་། །རང་བཞིན་གཉུག་མ་བརྟག་པའི་ཡུལ་མིན་ཕྱིར། །སེམས་ཀྱི་གནས་ལུགས་རྟོགས་
པར་མི་སྲིད་དོ། ཅེས་པ་དང་། །ཅི་སྲིད་ཚིགས་དུ་བརྗོད་ནུས་དེ་སྲིད་དུ། །མིང་འདོག་ཅི་ཙམ་ལེགས་ཀྱང་གནས་ལུགས་མིན། །ཅི་སྲིད་ཡིད་ཀྱིས་དཔྱད་
བཟོད་དེ་སྲིད་དུ། ཅི་ཙམ་ཟབ་པར་རྟོག་ཀྱང་གནས་ལུགས་མིན། །ལྟ་བ་ལྟ་བྱེད་གཉིས་འཛིན་དེ་སྲིད་དུ། །གཉིས་སུ་མེད་པའི་གནས་ལུགས་རྟོག་མི་
སྲིད། །མདོར་ན་ཡིད་སྙམ་མཐའ་དག་ཞེན་པའི་ཙ། །ཞེན་པའི་རྩ་བས་འཁོར་བ་མཐའ་དག་སྤེལ། །སྟོང་པ་ཉིད་ཡིན་སྙམས་དུ་འདུ་ཤེས་དང་། མཚན་མ་
མེད་སྙམ་སྨོན་པ་མེད་སྙམ་དང་། །ངོས་བཟུང་མེད་སྙམ་རྣམ་པར་དག་སྙམ་དང་། །སྐྱེ་བ་མེད་སྙམ་གཉིས་སུ་མེད་སྙམ་དང་། །རང་བཞིན་ཡོད་སྙམ་

སྤྲོས་པས་དབེན་སྙམ་དང་། །ངག་དང་ཡིད་ཀྱིས་སྤྱོད་ཡུལ་མིན་སྙམ་དང་། །མ་བྱས་ལྷུན་གྱིས་གྲུབ་སྙམ་ལ་སོགས་པའི། །ཅི་ཙམ་ཟབ་ཅིང་སྟོང་
པར་འདུ་ཤེས་ཀྱང་། །བརླམ་སེམསམཚན་མ་དག་ལས་མ་གཡོས་པར། །མཚན་མའི་ཞེན་པས་ཕྱིར་ཞིང་དམན་པར་ལྟུང་། །དམན་པའི་ལས་
ཀྱི་རྣམ་སྨིན་རྒྱུན་མི་ཆད། །འཁོར་ཅུང་མི་འབྱིན་ཕྱིར་ཞིང་ནད་རབ་ལྡང་། །བློས་བྱས་ལྟ་བ་མཁན་གྱི་བསྒོམ་ཆེན་རྣམས། །ཕྱོགས་འཛིན་ཞེན་
པའི་ནད་ཅུང་ཞུགས་པར་མཆིས། །སྙམ་བྲལ་ལྷན་ཅིག་སྐྱེས་པ་མཁྱེན་པར་མཛོད། །དྲང་བའི་དོན་དུ་སྒྲོ་བཏག་ཙམ་དུ་ཟད། །གནས་ལུགས་
ངེས་དོན་འདི་ཡིན་བྱ་བ་ནི། །ཐུབ་པས་ཀྱང་ནི་གཟིགས་པར་མི་སྲིད་དོ། །ཁོ་བོས་སྨྲས་པ་དེ་ཀྱང་མི་ཕོགས་སྟེ། །འཛུབ་མོས་ཟླ་བ་མཚོན་པ་བཞིན་
དུ་རྟོག །དེ་ལྟར་ཤེས་ན་ཐ་སྙད་ཚིགས་ཚོགས་ཀྱི། །བསྒྲིབ་པར་མི་འགྱུར་ཚིགས་གིས་སྐྱོན་མ་གོས། ཞེས་གསུངས་ཕྱིན་གནས་ལུགས་སྟོང་མི་སྟོང་གིས་

༄༅། །དཔྱད་འོས་མིན་ནོ། །འོ་ན་གང་ཡིན་ཞེ་ན། ཡུལ་མེད་ཀྱིས་ཤེས་པ་གཅིག་ལས་མེད་པའི་ཕྱིར། མཐོང་བའི་ཡུལ་ན་ཡོད་ཐབས་མེད་
པའི་དོན་དེ་སེམས་ཀྱི་གནས་ལུགས་ཡིན་ཏེ། སྔགས་འཆང་གིས་བདག་ཉིད་རྗེ་བཙུན་གྲགས་པ་རྒྱལ་མཚན་གྱིས་ཞལ་ནས། །གནས་ལུགས་དོན་ལ་མཐོང་
རྒྱུ་མེད། །ད་ནི་ལྟ་ཡང་མི་ལྟའོ། ཅེས་པ་དང་། ཕ་རྟོག་དན་ཀྱིས་རྒྱལ་པོ་ཕྱར་ཐུལ་བའི་ཞལ་ནས། བསྒོམས་པ་ཡུལ་ཡིན་གནས་ལུགས་མིན། །གནས་
ལུགས་བསྒོམས་པའི་ཡུལ་ན་མེད། ཅེས་པ་དང་། ཡང་། དྲན་རྟོག་ཏུར་ཀྱིས་བྱུང་ཚེར་ཅེར་གྱིས་ལྟོས། །ཅིར་ཡང་མ་མཐོང་སེམས་ཀྱི་གནས་ལུགས་ཡིན། 
ཅེས་སོ། ཡུལ་མེད་བློ་འདས་ཀྱིས་ཤེས་པ་དེ་སྐྱེ་འཇིགས་དང་བྲལ་སྟེ། འགྱུར་བ་མེད་པའི་གནད་ཀྱི་རྩོལ་བས་ཡུན་དུ་བསྐྱལ་ཏེ། ལམ་ལ་ཅི་ལྟར་འབད་པའི་ཚེ། །
ངོ་བོ་ཇེ་བཟང་དུ་འགྱུར་ཞིང་འདུག་ན། འགྱུར་མེད་དེ་ཁོ་ན་ཉིད་ཀྱི་དོན་ལ་རྟོག་པ་རྡོ་རུས་སུ་མ་ཐུག་པ་ནི། ཕྱག་རྒྱ་ཆེན་པོ་བསམ་གྱིས་མི་ཁྱབ་པ་ཡེ་ཤེས་ཀྱི་

འཁོར་ལོ་ལས། །ཆོས་ཉིད་རྟོག་པའི་ལྟ་བ་ལ། །སྐྱེད་དང་བོགས་ནི་མི་འབྱུང་སྟེ། །དེ་ལ་བཟང་ངན་རིས་མེད་ཕྱིར། །གཞན་དུ་དེ་ཉིད་རྟོག་པ་མིན། ཅེས་
སོ༑ དེ་ཡང་གནས་ལུགས་ནི་ཡུལ་མེད་ཀྱི་ཤེས་པ་བློ་འདས་དེ་ལས་མེད་པས་མཐོང་དོན་གཉིས་ནམ་ཡང་མེད་པ་ནི། དེ་ཉིད་ལས། །ཐམས་ཅད་གཉུག་
མའི་ངོ་བོ་གཅིག །སྐབས་འདིར་ཆོས་ཉིད་རྟོག་པ་ལ། །ལྟ་བ་ཞེས་པའི་ཐ་སྙད་བྱས། །ཆོས་ཉིད་ཅི་འདྲ་ལྟ་དེ་འདྲ། །དེ་བས་དེ་ལས་གཉིས་མི་འབྱུང་། 
ཅེས་པ་དང་། སྐད་ཅིག་དུ་གཞན་ལ་གསུང་པ། །རྟོག་པ་ལན་གཉིས་མི་འབྱུང་སྟེ། ཅེས་སོ། ལམ་ཅི་ལྟར་བགྲོད་ཀྱང་མཐོང་བ་མེད་པའི་དོན་དེ་ལས་
གཞན་གང་ནས་ཀྱང་བགྲོད་དུ་མེད་དེ། ས་ར་ཧའི། །རྟོག་པར་གྱུར་ན་ཐམས་ཅད་དེ་ཡིན་སྟེ། །དེ་ལས་གཞན་ཞིག་སུས་ཀྱང་མཐོང་མི་འགྱུར། ཅེས་སོ། །
གྷ་ཞིག་ན་རེ། ལམ་ཀྱི་དོན་ལ་མཐོང་དུ་མེད་ན། ལམ་ཀྱི་ཡོན་ཏན་མི་རྫོགས་པའི་ཕྱིར། དོན་འགྱུར་མེད་དོ་ཞེ་ན། ཡོན་ཏན་ཐམས་ཅད་ཀྱི་འཆར་གཞི་ཡུལ་

༄༅། །མེད་ཀྱིས་སྐད་ཅིག་མ་དེ་ལ། མཐོང་རྒྱུ་མེད་ན་གོང་འཕེལ་ཀྱིས་ཁྱད་པར་ག་ལ་སྲིད་དེ། སློབ་དཔོན་ཟླ་གྲགས་ཀྱིས་ཞལ་ནས། །ཅི་ལྟར་
བར་སྣང་བྱ་རྗེས་མཁས་རྣམས་ཀྱི། །བརྗོད་པར་ནུས་མ་ཡིན་ཞེས་མི་མཐོང་བ། །དེ་བཞིན་རྒྱལ་བའི་སྲས་ཀྱིས་ས་ཀུན་ཡང་། །བརྗོད་མི་ནུས་ན་ཁྱད་པར་
ག་ལ་ནུས། ཅེས་པ་དང་། ལྷའི་བུ་བློ་གྲོས་རབ་གནས་ཀྱི་ཞུས་པའི་མདོ་ལས། ཆོས་གང་ཡང་འཕར་བར་མི་བྱེད་ཅིང་། ས་ཡང་རྣམ་པར་རྟོག་པར་མི་བྱེད། 
ས་འཕར་བ་ཡང་མི་མཐོང་བས་ཡོངས་སྤང་བར་མི་བྱེད་དེ། འཕོ་བ་མེད་པ་དང་འཇིགས་པ་མེད་པའི་ཕྱིར། བྱང་ཆུབ་ལས་བཟློག་པར་མི་འགྱུར་རོ། ཅེས་སོ། 
མདོར་ན་གཉིས་འཛིན་ཡུལ་སྣང་གིས་ཞེན་པ་ཐམས་ཅད་དག་སྟེ། དང་པོ་སོ་སོ་སྐྱེ་བོའི་འདུ་ཤེས་ཤེས་པ་སྟེ། ཁོ་རང་ཐོག་མའི་དུས་ནས་ཅི་ལྟར་བཞུགས་པའི་ཚུལ་དེ་
རང་དུ་ཕོགས་དགོས་སྟེ། བསམ་ཀྱིས་མི་ཁྱབ་ཡེ་ཤེས་འཁོར་ལོ་ལས། །དཔེར་ན་ལ་ལ་དག་གིས་རྨི་ལམ་ན། །འབད་པ་བརྒྱ་ཕྲག་དུ་མའི༵ །སུམ་ཅུ་རྩ་

གསུམ་གནས་ཕྱིན་སམ། །སད་པའི་ཚེ་ན་གར་མ་ཕྱིན། །དེ་བཞིན་འབད་པ་སྣ་ཚོགས་གིས། །ཐར་པའི་ལམ་ནི་བགྲོད་བྱས་ཀྱང་། །རྟོག་པའི་ཚེ་ན་གར་མ་ཕྱིན། 
དང་པོའི་དེ་ཉིད་ཤེས་པ་རྩམ། དེ་ལྟར་ཤེས་བྱའི་ཆོས་ཐམས་ཅད་མཁན་པོ་སྐད་ཅིག་མའི་ཐོག་དུ་སྒྲོ་འདོག་ཆོད་དེས། སྐད་ཅིག་མ་ཁོ་རང་གིས་ཡུལ་དུ་ཁོ་རང་མི་
གནས་པ་དེ་ལ་ཟབ་མོ་བློ་འདས་ཀྱི་གནད། སྤྲོས་པ་དང་བྲལ་མ་བྲལ་ཀྱིས་མཚམས་འདི་ནས་བཟུང་སྟེ། དགེ་སྦྱོར་ཀྱིས་གནད་དུ་གོ་བ་དང་། ཉམས་ལེན་ཐུབ་
པ་དང་། སྤྱོད་ལམ་ཀུན་དུ་བློ་འདས་ཀྱི་གནད་ལམ་དུ་འགྲོ་ན། སྤྲོས་བྲལ་རབ་འབྲིང་ཐ་མ་གསུམ་གྱིས་ཐ་སྙད་བྱས་སོ། སྤྲོས་པ་དང་བྲལ་བའི་གནད་ཀྱིས་བྷམ་
རྒྱུ་ཡང་རྡུལ་ཙམ་མེད་དེ། བྷམ་དུ་མེད་པའི་དོན་ལ་ཡེང་ན་མྱོང་བ་ཡུལ་ཞན་དུ་ཤོར་ནས། སྐྱེ་བ་མང་དུ་བྷམ་ཡང་ལམ་མི་ཆོད་དོ། བྷམ་དུ་མེད་པ་དག་ལ་ཡིང་
ཁམ་སྐད་ཅིག་ཀྱང་མེད་ན། ཡུལ་ཞན་ཆོད་ན་སངས་རྒྱས་ཀྱི་སར་སྦྱོར་སྟེ། ཀུན་བྱེད་ལས། །དེ་ལས་བསྒོམས་དུ་མེད་པའི་སྙིང་པོ་ལས། །མ་ཡིང་དྲན་པས་

༄༅། །བཟུང་བ་མན་ངག་ཡིན། ཅེས་པ་དང་། དྷོ་ཧ་ལས། །ཀྱེ་མ་རང་གི་རང་ལ་དེ་ཉིད་མཚོན་སྟེ་ལྟོས། །མ་ཡིང་པའི་སེམས་ཀྱི་ལྟ་དང་བྲལ་
གྱུར་ན། །ཡིང་པའི་སེམས་ཀྱི་དེ་ཉིད་རྟོག་མི་འགྱུར། །དངོས་པོའི་ཚང་ཚིང་གསེབ་ད་དེ་ཉིད་ནོར་བུར་སྟེར། ཅེས་གསུངས་པའི་དོན་ནོ། དེ་བཞིན་དུ་ཉམས་
སུ་བླང་སྟེ། འགྱུ་དྲན་གང་ལྟར་ཀྱིས་སྐད་ཅིག་མ་ཡུལ་མེད་ད་ངོ་ཤེས་པའི་ཆ་དེ། སྤྲོས་བྲལ་ཀྱིས་ཉམས་ཡིན་སྟེ། བློ་འདས་ཀྱི་སྐད་ཅིག་མ་ཁོ་རང་གིས་ཁོ་
རང་འཆིང་བའི་རྒྱུར་སོང་སྟེ། མི་གྲོལ་བའི་གེགས་སུ་འགྲོའོ། དེའི་ཉམས་ངོ་ཤེས་ཀྱི་ཆ་དེ་བོར་ལ། སྣང་བ་གང་ཤར་ཀྱིས་སྐད་ཅིག་མ་དེ་བཟོ་བཅོས་བྲལ་བར་
ཉམས་སུ་བླང་ངོ་། དེའི་ངོ་ཤེས་ཉམས་ཀྱི་ཆ་བཟང་རྟོགས་གིས་གཉིས་འཛིན་འཐན་ཐགས་དང་འདྲ་བ་དེ་ཟད་ཀྱིས་ཆད་ནས། སྣང་བ་གང་ཤར་ཀྱིས་ཐོགས་དུ་ཡུལ་མེད་
བློ་འདས་ཀྱི་སྐད་ཅིག་དུ་ཁྲེསེ་ལུས་པ་གཅིག་འོང་། དེ་ཡང་ངོ་བོ་བློ་འདས་ཀྱི་སྐད་ཅིག་མ། རྣམ་པ་གང་ཤར་ཀྱིས་སྣང་བ་ཅན་སྟེ། གཟུགས་སྒྲ་དྲི་རོ་རེག་བྱ་དང་དབྱེ་རྒྱུ་

མ་སྙེད་པ་ནི་རོ་གཅིག་གིས་རྣལ་འབྱོན་ཞེས་གསུང་བའོ། །དེའང་ཡུལ་སྣང་གཉིས་འཛིན་ཀྱིས་བྱེ་བྲག་དག་ནས། དུ་མ་རོ་གཅིག་དུ་རྟོག་པ་ཤར་ཞེས་གསུང་བ་སྟེ། ཤེས་
བྱའི་ཆོས་ཐམས་ཅད་ཡུལ་མེད་ཀྱིས་སྐད་ཅིག་མ་ལས་གཞན་མེད་དོ། འདི་ནས་གཉིས་སྣང་ཡུལ་ཞན་འཛིན་པ་ཐམས་ཅད་བྲལ་སྟེ་གཉིས་མེད་རང་སྣང་། རང་བྱུང་
གིས་དཀྱིལ་འཁོར་ཐམས་ཅད་རྫོགས་པ་ལ་རོ་གཅིག་དུ་མར་ཤར་ཞེས་གསུངས་པའོ། དོན་དུ་ན་བསྒྲིབ་བྱེད་གཉིས་སྣང་མེད་པའི་གནད་ཀྱིས་གནས་ལུགས་སྐད་
ཅིག་མའི་ཡོན་ཏན་ཐམས་ཅད་བསྒྲིབ་མེད་ཟངས་ཐལ་དུ་རང་ཤར་རོ། དེ་ལྟར་རོ་གཅིག་དུ་སྒྲོ་འདོག་ཆོད་པ་དང་། ཆོད་མཁན་རྡལ་བ་དང་། རང་སྣང་གིས་དཀྱིལ་
འཁོར་རྫོགས་པ་དང་། དེ་གསུམ་ལ་རོ་གཅིག་རབ་འབྲིང་ཐ་མ་གསུམ་གྱིས་ཐ་སྙད་བྱས་སོ། སྤྱིར་རོ་གཅིག་དང་བྷམ་མེད་འབྲིང་པོའི་བར་ཟག་མེད་རིག་འཛིན་ཀྱི་
ཐད་སོ་ཡིན་པས། ཤེས་བྱའི་བསྒྲིབ་པ་སྦྱང་བ་ཁོ་ན་ཡིན་སྟེ། དེ་ཡང་ལུང་ལས། ཡུལ་དང་མཁྱེན་ཚད་རྒྱལ་བ་དང་། །འདྲ་ལ་བགས་ལ་ཉལ་གྱིས་ཕྱེ། །

༄༅། །ཅེས་གསུངས་པས། རོ་གཅིག་མཐར་ཕྱིན་པའི་སྐབས་ལ་ལམ་དོན་ཀྱིས་ཡོན་ཏན་ཡོངས་སུ་རྫོགས་སྟེ། ལམ་མཐར་ཕྱིན་པ་དང་། སེམས་
ཅན་ཀྱི་ཁམས་ན་བདེ་གཤེགས་སྙིང་པོ་ཡོན་ཏན་ཐམས་ཅད་ཀྱི་བདག་ཉིད་ཅན་དེ་ཅི་ལྟ་བ་བཞིན་མངོན་དུ་གྱུར་སྟེ། གཞི་ལམ་འབྲས་བུའི་རྣམ་དབྱེ་ཐམས་ཅད་སྐད་
ཅིག་མའི་ཐོག་དུ་ཟད་པའམ། གཅིག་ཏུ་གྱུར་ཏེ་ཅི་ལྟ་བཞིན་མ་ཐོགས་དུ་ཕེབ་ཏེ་རང་ས་ཟིན་པ་དང་། རང་སྣང་ཟང་ཐལ་ཀྱིས་དགོངས་པ་ཅི་སྙེད་མཁྱེན་པའི་ཡེ་
ཤེས་ཀྱིས་རྩལ་ཁ་མ་ལུས་པ་རྒྱས་སྟེ། ཡུལ་དང་མཁྱེན་ཚད་རྒྱལ་བ་དང་འདྲ་ལ། ཞེས་གསུངས་པའི་དོན་དེ་ཡིན་ནོ། སྤང་བྱ་རང་མཚན་པ་མེད་དེ། རོ་
གཅིག་གིས་རྟོག་པ་ཤར་བ་དང་། མཉམས་མེས་འདྲེས་པའི་ཕྱིར་རོ། དེས་ན་སྤང་བྱ་མེད་པའི་གཉེན་པོ། ངོ་བོ་རྩོལ་བའི་ལྷག་རོལ། རྣམ་པ་གཉེན་པོའི་ཡེ་
ཤེས་སྟེ་ཤེས་རབ་ཀྱི་ཆ། ཡུན་ཐུང་བའི་ཚད་ནི། སེ་གོལ་རྟོག་པ་ཙམ་རེ། སྒྲིབ་པ་བྱེད་ཚུལ་ནི། བསྒྲུབ་རྒྱུད་ཀྱི་བསྟན་པའི་བདག་ཉིད་ཅན་རྣམས་ཀྱིས་ནི། །

མེད་པ་ནི། སྐྱེ་དགུས་རང་གིས་ཐམས་ཅད་མཐོང་འདོད་ཀྱིས་ཕྱིར་ལང་ནས་ལྟས་པའི་ཚེ། རང་གིས་ཁྱོན་ཕྱོགས་ཀུན་འགྲིབ་ཤོར་བ་བཞིན་ནོ། དེ་ནི་བྷམ་བྱེད་
ཀྱི་བསྒྲིབ་པ་སྟེ། ཤེས་བསྒྲིབ་ཆ་ཕྲ་བའི་ཕྲ་བའོ། དེ་ལྟར་བྷམ་བྱ་བྷམ་བྱེད་བྲལ་བའི་ཐོགས་དུ་ཕེབ་པ་དང་། ཤེས་སྒྲིབས་ཀྱི་ཆ་ཕྲ་བ་དེ་གཉེན་པོ་རྡོ་རྗེ་
ལྟ་བུའི་ཏིང་ངེ་འཛིན་ཀྱིས་བཅོམ་པ་དང་། རྣམ་གྲོལ་སངས་རྒྱས་ཀྱི་ས་སྟེ་དེ་གསུམ་ཀྱི་ཐད་ན་བྷམ་མེད་རབ་འབྲིང་ཐ་མ་གསུམ་གྱི་དབྱེ་བ་བྱས་སོ། དེ་དག་
རྣམས་ཀྱི་ཟབ་མོ་བློ་འདས་ཁྲེགས་ཆོད་ཀྱིས་ངོ་སྤྲད་ལུག་དང་། དེ་རྣམས་ཀྱི་དགོངས་དོན་མདོ་རྒྱུད་རྣམས་ཀྱི་དགོངས་པར་ཅི་ལྟར་བཞུགས་ཚུལ་དང་། ཉམས་
སུ་བླང་ཚུལ་ཀྱིས་བྱེ་བྲག་སྟེ། ཁྲེགས་ཆོད་ཟབ་མོའི་གནད་ལྷ་ཞིག་ཐལ་ལོ། གཞན་དག་གྒ་ཞིག་ན་རེ། ཕྱག་རྒྱ་ཆེན་པོ་དང་། དབུ་མའི་དོན་རྣམས་ནི་ཐེག་པ་

༄༅། །དམན་པ་དང་། མདོ་རྒྱུད་སྤྱི་གཞུང་བ་རྣམས་ཀྱི་ཉམས་སུ་བླང་ཚུལ་ཡིན་ཀྱིས་གཞི་ཁྲེགས་ཆོད་ཀ་དག་གིས་དོན་ནི་དགུ་འདས་བཅུ་ཙམ་བླ་
མེད་སྙིང་ཐིག་གིས་ཁྱད་ཆོས་ཡིན་པས་སོ་ཞེས་ཟེར་རོ། དེ་རྣམས་ཀྱི་ཁྱད་པར་དང་རྒྱུ་མཚན་ནི་གོང་ནས་མང་དུ་བརྗོད་ཟིན་པ་དང་། ཁྱད་པར་དུ་སློབ་དཔོན་པདྨ་
དབུ་མའི་སྒྲ་དོན་གསུང་སྟེ། ཐེག་པ་ཀུན་གྱིས་ཡང་རྩེ་ཡིན་པས་དབུ། གཞི་མ་ཡིན་པས་མ། ཅེས་པའི་ཕྱིར་མཐར་ཐུག་གིས་དོན་ལ་བཞག་སྟེ། ལྟོས་
རིག་བློ་འདོད་ཀྱིས་གྲུབ་མཐའ་དབུ་མ་ལ་ཟེར་བ་མིན་ནོ། ཕྱག་རྒྱ་ཆེན་པོ་ནི་ཁྲེགས་ཆོད་ཉམས་སུ་བླང་བའི་གནད་གྷ་ཞིག་ཡིན་ཀྱིས། དོན་དུ་ངོ་བོ་གཅིག་པ་
ནི༑ ཡང་སློབ་དཔོན་པདྨས། དེ་ལྟར་གནས་པའི་ཕྱག་རྒྱ་ཆེན་པོ་ནི་ཁྲེགས་ཆོད་ཀྱི་དོན་དུ་བསྟན་སྟེ། ཞེས་དོན་ཏིག་ཀུན་སྒྲོལ་དང་། དེའི་རྒྱུད་འགྲེལ་
ལས་གསུང་བའི་ཕྱིར་དང་། གཤིས་སེམས་ཀྱི་འདུག་ཚུལ་ཀྱིས་དོན་མ་ནོར་བར་གོ་ན། དེ་འདྲའི་ཐེ་ཚོམ་ཀྱི་གནས་མི་སྲིད་དོ། ལར་ཐར་པ་དོན་གཉེར་

ཀྱིས་གྲོགས་པོ་དག་ཡོད་ན། འབྲས་བུ་ལེགས་པའི་ཡོན་ཏན་ཁྱད་པར་ཅན་གཅིག་བསྒྲུབ་བར་བྱེད་པ་ལ། རྒྱུ་སྐྱོན་མེད་རྣམ་དག་གཅིག་དགོས་པ་བཞིན་དུ། གནས་
ལུགས་རིག་པའི་ཡོན་ཏན་ཐམས་ཅད་མངོན་སུམ་སྣང་བར་བྱས་ཏེ། ཉེ་བར་ཐོབ་པར་བྱེད་པ་ལ། འཆར་གཞི་བློ་འདས་ཟབ་མོའི་དོན་མདོ་རྒྱུད་ཀུན་ཀྱིས་དགོངས་པ་
དོན་དུ་ཅི་ལྟར་ངེས་པའི་ཚུལ་རྣམ་དག་གཅིག་རྟེན་ལ་ཕེབ་པ་གལ་ཆེའོ། དེ་རྣམས་ཀྱི་ཁྲེགས་ཆོད་ཀྱི་དོན་འགའ་ཞིག་བཤད་ཟིན་ཏོ།། །།ད་གཉིས་པ་ཉེ་ལམ་
ཟབ་མོ་ཐོད་རྒལ་འོད་གསལ་གྱིས་སྔོན་དུ་འགྲོ་བ་ལ་གསུམ་ཏེ། ལུས་འདུག་སྟོང་རྟེན་འབྲེལ་ཀྱིས་གནད་ཆུན་པའི་ཕྱིར། སྔོན་དུ་ལུས་སྦྱང་བ་དང་། ཁམས་
གནས་ལུགས་གིས་འོད་གསལ་མངོན་སུམ་སྣ་ཁྲིད་པའི་ཕྱིར། འོད་གསལ་ཀྱིས་རྣམ་པ་ཡི་གེའི་ཚོགས་སུ་ཡིད་སྦྱང་བ་དང་། དྲན་མེད་བློ་འདས་ཀྱི་གཞི་ཐོགས་
དུ་མངོན་སུམ་འོད་གསལ་ཀྱིས་རིག་པ་རང་སྣང་དུ་བསྐྱལ་དགོས་པའི་ཕྱིར། ལུས་ངག་སེམས་རྣམས་རྣལ་རང་ཐོགས་དུ་ཕབ་སྟེ་རྩོལ་མེད་རང་ལུགས་སུ་

༄༅། །འདུག་པ་ལ་བསླབ་པའོ། །དང་པོ་ལུས་སྦྱང་བ་ནི། ལུས་རྡོ་རྗེ་རྩེ་གསུམ་པའམ་ལྔ་པའི་ཕྱག་རྒྱ་བཅའ་སྟེ། ལུས་གནད་མ་ཆུན་
ཀྱིས་བར་དུ་སྦྱང་སྟེ། ནན་ཏན་དུ་བྱའོ། དེ་ཡང་སེར་པོ་དང་། དཀར་པོ་དང་། དམར་པོ་དང་། ལྗང་ཀུ་དང་། ནག་པོའམ་མཐིང་ཀ་དང་། དེ་
རྣམས་སུ་རེས་མོས་བྱའོ། ལག་ལེན་ཞིབ་ཏུ་བླ་མའི་ཞལ་ལས་རག་ལས་སོ། གཉིས་པ་རིགས་པ་འོད་གསལ་གྱིས་སྣ་ཁྲིད་ནི་བཞི་སྟེ། ལམ་མངོན་སུམ་
གྱིས་སྣང་བ་མཆེད་དེ། གདོས་བཅས་ཀྱི་སྣང་བ་བསྒྲིབ་པ་དང་ཆ་མཐུན་དུ། སྔོན་འགྲོ་ལ་ཡང་ཡིད། ཡིག་འབྲུའི་རྣམ་པ་ཅན་དེ་ཕྱི་སྣང་བ་ལ་རྒྱས་འདེབས་
པ་དང་། ནང་ལུས་རྒྱས་རྒྱས་འདེབས་པའོ། དེ་ནི་མངོན་སུམ་ཀྱིས་སྣང་བ་མཆེད་པ་དང་། ཆ་མཐུན་དུ་བློ་སྦྱང་བའོ། འདི་ནས་རྩལ་སྦྱང་། གཉེན་བརྩལ་
ལམ་ཞུག་རྣམས་གོ་རིམ་མ་ངེས་པར་གདའ་སྟེ། ད་རེས་འདིར་བླ་མའི་མན་ངག་གིས་སྣང་བཞིའི་གོ་རིམ་དང་། དེའི་ཆ་མཐུན་དུ་སྣ་ཁྲིད་ཀྱིས་བློ་སྦྱང་བ་ཡང་དེ་

བཞིན་དུ་སྦྱར་སྟེ་བསྟན་ནོ། དེའི་ཕྱིར་དངོས་པོའི་ཉམས་གོང་དུ་འཕེལ་བའི་སྐབས་སུ། དང་པོ་དང་བའི་རྫས་གཅིག་ལ་འབེན་བྱས་ཏེ། མངོན་སུམ་ཀྱིས་
སྣང་བ་མཆེད་པ་དེ་འབེན་དང་ཕྲལ་སྟེ། གཡས་གཡོན་རྒྱབ་ཕྱོགས་གང་དུ་ཁྲིད་ཀྱང་རང་དབང་ཐོབ་པ་དང་། ཆ་མཐུན་དུ་སྔོན་འགྲོ་ལ་ཡང་ཡིད་ཧཱུྃ་གིས་
རྣམ་པ་ཅན་དེ་སྔོན་དུ་མདུང་ཤིང་ནམ་མཁའི་དབྱིངས་སུ་སླེབས་སྙམ་པ་གཅིག་ལ། ཧཱུྃ་དེའི་ཐགས་པ་བྱས་སྟེ་ཡར་སྣེ་རྩེ་མོའི་བར་བསྒྲིབ་དང་། མར་ཏིང་པའི་
བར་གཤིགས་པ་སོགས་ལ་བློ་སྦྱང་བ་ལ་ནན་ཏན་དུ་འབད་པར་བྱའོ། དེ་བཞིན་དུ་དངོས་ཀྱི་ཚད་ཕེབ་ཀྱི་དུས་སུ་ཁྲེགས་ཆོད་བློ་འདས་གཞིའི་ཡོན་ཏན་འཁོར་
འདས་ཀྱི་ཁམས་ཐམས་ཅད་རྩལ་སྣང་ཡོངས་སུ་རྫོགས་པའི་ཆ་མཐུན་དུ། སྔོན་འགྲོ་ལ་ཡང་ཡིད་ཧཱུྃ་གིས་རྣམ་པ་ཅན་དེ་འཇིག་རྟེན་ཀྱིས་ཞིང་ཁམས་ཐམས་
ཅད་ཀུན་ཏུ་བཀོལ་ཚེ་མེད་པར་ཁྱབ་པར་རྒྱུག་སྟེ། ཐམས་ཅད་ཀྱིས་རྒྱུ་མཚན་ཧཱུྃ་གིས་ཤེས་ཏེ། རྐོག་འགྱུར་ཀྱིས་ཆོས་མེད་པར་བསམ་ལ་ནན་ཏ་

༄༅། །སྦྱང་ངོ་། ཡང་དངོས་ཀྱི་ཟད་སར་སྐྱོལ་བའི་སྐབས་ལ་ཕྱི་ནང་གིས་ཞེན་སྣང་གདོས་བཅས་ཐམས་ཅད་འཇའ་ལུས་སུ་གྲོལ་སྟེ། འོད་
ཀྱིས་ནང་ནས་ལག་སོར་བཀྲམ་རྩམ་ལས་མེད་པ་དང་ཆ་མཐུན་དུ། འདིར་སྔོན་འགྲོའི་སྐབས་སུ་ཡིད་ཧཱུྃ་གིས་རྣམ་པ་ཅན་དེ་ཡང་། ནང་གདོས་བཅས་
ཀྱི་ལུས་དང་། ཕྱི་བེམ་པོའི་སྣང་བ་ཐམས་ཅད་ཕར་ཐལ་ཚུལ་ཐལ་བྱས་སྟེ། གདོས་བཅས་ཀྱི་བྱ་བ་བྱེད་རྒྱུ་མེད་པར་བསམ་སྟེ། ནན་ཏན་དུ་བྱའོ། །
ཡིག་འབྲུ་ནི་ཨོ་ལ་སོགས་ལྷའི་ས་བོན་གཞན་ལ་ཡང་སྦྱང་བ་དང་། ཁ་དོག་ཀྱང་དཀར་དམར་ཀུན་ལ་སྦྱང་ངོ་། དེ་ཡང་སྒྱུ་འཕྲུལ་ཀྱིས་ལམ་རྣམས་
བཀོད་ལས། །ཁ་དོག་མེད་པའི་ཁ་དོག་ནི། །གང་རུང་ཉིད་དང་གཙོར་ཧཱུྃ་བྷམ། ཅེས་པའི་དོན་ནོ། དགོས་པ་ནི་མངོན་གསུམ་རང་སྣང་ལ་ངེས་ཤེས་སྐྱེ་
བ་དང་། མངོན་སུམ་མཆོད་པའི་གང་འཕེལ་སུ་རུང་བ་དང་། རང་སྣང་རྩལ་རྫོགས་སྟེ་བག་ཆགས་རྣམས་ཀྱི་འཇུགས་གཞི་ཐམས་ཅད་མངོན་སྣང་དུ་གྱུར་

པ་དང་། གདོས་བཅས་འཇིག་རྟེན་ཀྱི་བྱ་བ་ཐམས་ཅད་གར་སོང་འདི་བྱས་མེད་པར་སྟོར་སྟེ་ཟད་པ་དེ་རྣམས་ཀྱི་ཆ་མཐུན་ཀྱིས་སྔོན་འགྲོ་ལ་ཡང་དགོས་པ་རྩི་བ་ཡིན་ནོ། 
ཟབ་ལམ་སྙིང་གི་རྣམས་ལས་གནས་སྐབས་དང་། མཐར་ཐུག་གིས་འབྲས་བུ་ཡང་གསུང་བར་གདའ་སྟེ། གང་ཟག་རྣམས་ཀྱི་བློ་གྲོད་པ་བསྐྱེད་ཕྱིར་བརྗོད་པར་
ཟད་དོ། དེ་རྣམས་ཀྱི་མངོན་གསུམ་འོད་གསལ་ཀྱིས་སྣ་ཁྲིད་ཧཱུྃ་སྦྱང་ངག་གིས་ཆུན་རྣམས་སོང་ངོ་།། །།ད་ནི་གསུམ་པ་དངོས་གཞི་ནི། ལུས་ངག་ཡིད་ཀྱི་བྱ་
བ་དགུ་འཕྲུགས་སུ་བཏང་སྟེ། བྱ་བྲལ་བློ་འདས་རང་སྣང་གིས་གནས་ལུགས་ཐོགས་དུ་གམ་སྟེ་བཙན་ས་ཟིན་པར་བྱེད་པ། དེའི་སྔོན་དུ་འགྲོ་བ་ལུས་ངག་ཡིད་
གསུམ་རྩོལ་མེད་རང་ཐོགས་ལ་གནལ་དུ་དབབ་དགོས་སྟེ། དེ་ལ་གཉིས་ཏེ། བློ་རྩོལ་འཛིན་ཞེན་ཀྱིས་དྲི་མ་དང་བྲལ་དགོས་པའི་ཕྱིར། རྣལ་རང་སོར་དབབ་
པ་དང་། རྣལ་དབབ་བྱ་བྲལ་ཀྱིས་དོན་དང་རྟེན་འབྲེལ་ཀྱི་ལུས་ཀྱི་གནད་འཛམ་ན། གཞི་དང་གཞི་སྣང་གིས་ཉམས་ལེན་ངོ་སྤྲོད་ཀྱིས་སྒོ་དེ་ན་ཡོད་པའི་ཕྱིར་

༄༅། །འདུག་སྟོང་སོ་སོ་ལ་རྣལ་དུ་དབབ་པའོ། དང་པོ་ནི། སྔོན་འགྲོ་སྔོན་མ་རྣམས། བར་མ་ཆད་པར་བརྩོན་པའི་སྟོབས་ཀྱིས་ལུས་ངག་སེམས་རྣམས་
དུབ་པའི་ཚེ། ལུས་དུར་ཁྲོད་ཀྱི་རོ་བཞིན་རང་མལ་དུ་བསྐྱུར། ངག་པི་ཝང་རྒྱུན་ཐགས་ཆད་པ་བཞིན་བརྗོད་མེད་དུ་བསྐྱུར། ཡིད་རང་ཐགས་ཆུ་བཅད་པ་
བཞིན་དྲན་བསམ་འཛིན་པ་དང་བྲལ་བར་བསྐྱུར་བ་ནི། རྣལ་དབབ་ཀྱིས་དོན་ནོ། གཉིས་པ་རྣལ་དབབ་ཉིད་འདུག་སྟང་སོ་སོར་འཇོགས་པ་ལ། སོར་
འཇོགས་ཞེས་གསུངས་སྟེ། དེ་ཡང་དང་པོ་ཐེག་ཆུང་ཉན་རང་གིས་འདུག་སྟང་ ཀློང་གསལ་ལས། ཉན་ཐོས་ཀྱིས་ལྟ་སྟང་གིས་ལུས་ངག་ཡིད་གསུམ་མི་གནས་པ་གནས་པར་བྱ།
བྷོ་ཏི་ས་ཏོའི་འདུག་སྟང་གིས་གནས་པ་བརྟེན་པར་བྱའོ། ཁྲོ་བོའི་ལྟ་སྟང་གིས་བརྟེན་པ་གྲོལ་བར་བྱ་སྟེ། གྲོལ་བར་བྱ་བ་ནི་དང་པོ་རྟོགས་པ་རྩད་བཅད། དེ་ནས་སེམས་ཀྱིས་མཚང་རྩལ། དེ་ནས་བྱུང་གནས་འགྲོ་
གསུམ་ལ་བརྟག་གོ །ལ་བསླབ་པ་དང་། ཐེག་ཆེན་བྱང་སེམས་ཀྱི་འདུག་སྟང་ལ་བསླབ་པ་དང་། གསང་སྔགས་ལྷའི་འཇིང་ལ་བསླབ་པ་དང་། གསང་བ་བླ་མེད་

བརྟུལ་ཞུགས་གིས་སྤྱོད་པ་ལ་བསླབ་པའོ། །དང་པོ་ནི། སྐྱིལ་དཀྲུང་མཉམ་བཞག་དྲང་པོར་བསྲོང་ལ་མིག་སྣ་རྩེར་ཕབ་ལ་འདུག་གོ །གཉིས་པ་ནི་
ལུས་འདུག་སྟང་འདྲ་བ་ལ། མིག་ཐད་ཀར་ཧ་རེ་ལྟའོ། གསུམ་པ་ནི་ལྷ་ཁྲོ་བོའི་འགྱིང་སྟང་སྟེ། གཡས་བསྐུམ་གཡོན་བརྐྱང་ཕྱག་གཉིས་གྲི་གུག་དང་ཐོད་
ཁྲག་བསྣམས་པ། ཞལ་གདངས་མཆེ་བ་གཙིགས་པ་དེ་ལྟ་བུའི་སྟང་སྟབ་བྱའོ། བཞི་པ་ནི། བརྟུལ་ཞུགས་ལས་རུང་གིས་སྤྱོད་པ་སྟེ། སེང་གེའི་འགྱིང་
སྟང་། སྟག་མོའི་རྒྱུག་སྟང་། བྱ་རྒོད་ཀྱིས་དབང་སྟང་། འབུ་སྲིན་གྱིས་མདུར་སྟང་རྣམས་བསླབ་སྟེ། ནན་ཏན་དུ་བྱའོ། དེ་རྣམས་གང་བྱས་ཀྱང་འདུག་སྟང་
གིས་རྣམ་འགྱུར་དེ་དང་ལྡན་པའི་ངང་ལས། རྩོལ་མེད་རང་ལུགས་རྣལ་དབབ་ཀྱིས་དོན་དང་འཕྲོད་པ་གལ་ཆེའོ། དེ་ནི་དངོས་ཀྱི་འདུག་སྟང་དང་ལྡན་པས་
མངོན་གསུམ་ཉམས་སུ་བླང་བའི་ཚེ། གཞི་དོན་རང་སྣང་གིས་ཡེ་ཤེས་ལ། ཞན་སྣང་གཉིས་འཛིན་ཀྱིས་དྲི་མས་གོས་མི་ཤོར་བའི་དགོས་པ་ཡོད་དོ། །

༄༅། །དེ་རྣམས་ཀྱིས་སྔོན་འགྲོའི་བསྐོར་སོང་ངོ་། །དོན་གཉིས་པ་གནད་གཙོ་བོ་མངོན་གསུམ་རང་ཐོགས་ཀྱི་ཉམས་ལེན་ལ་གཉིས་དེ། ཉིན་
སྣང་ཉི་མའམ་དངོས་པོ་དང་བའི་རྫས་གཅིག་ལ་བརྟེན་ནས་ཉམས་སུ་བླང་བ་དང་། མཚན་སྣང་མུན་པའི་ཁང་བུ་བསྟན་སྟེ་ཉམས་སུ་བླང་བའོ། །དང་པོ་ནི། །
འདུ་ཤེས་རྟོག་པ་འགགས་ཕྱིར་ལུས་འདུག་སྟང་གིས་གནད་དོན་དུ་གཉེར་བ་དང་། མངོན་སུམ་བློ་འདས་རང་སྣང་རང་ཞལ་མཇལ་བའི་ཕྱིར་ལུས་སེམས་ངག་གིས་
བྱ་བ་བཏང་ཚུལ་ལོ། དང་པོ་ལུས་ཀྱི་འདུག་སྟང་ནི་སྔོན་སངས་རྒྱས་ཤཱཀྱའི་དབང་པོ་ཞལ་བཞུགས་པའི་དུས། གཡས་ཤ་རིའི་བུ། གཡོན་མོའུ་འགལ་གྱིས་
བུ༑ དབུ་སྟེང་གིས་གཙུག་ཏོར། འོག་གིས་སྤྱན་གཟིགས་རྡོ་རྗེ། མདུན་ཐད་ཀའི་འཁོར་ཚོགས་དང་ད་རྣམས་ལ། དུས་ཕྱི་འབྱུང་གིས་གསང་སྔགས་ཀྱི་
ཆོས་དོན་མཐར་ཐུག་ཟབ་པའི་གནད་རྣམས་ལུས་འདུག་སྟང་གིས་གནད་ལ་ཡོད་པར་དགོངས་ནས། གཟིགས་སྟང་གིས་རྣམ་འགྱུར་རྣམས་མཛད་ཏ་ཚུལ་

དེའི་ཕྱིར་བཀའ་ཟབ་མོའི་གནད་ཐམས་ཅད་ལུས་རྟེན་འབྲེལ་ཀྱིས་ཆོས་ལ་ཡོད་པ་ཡིན་པས། འདི་ལ་སྐུ་གསུམ་གྱིས་འདུག་སྟང་དང་། སྐུ་ལྔའི་འདུག་
སྟང་དང་། གཞན་ཡང་འདུག་སྟང་གིས་བྱེ་བྲག་མང་དུ་ཡོད་དེ། འདིར་ལེན་གཅིག་ལུས་གནད་ཆུན་ཆེ་བའི་ཕྱིར། གཙོ་བོ་སྐུ་གསུམ་ཀྱི་འདུག་སྟོང་དང་། 
ངལ་བསོ་རྒྱུན་ཁྱེར་ཀྱིས་ཉམས་ལེན་དུ་ཡན་ལག་གོ །འཁོར་གྱིས་འདུག་སྟང་གིས་ཉམས་སུ་བླང་ངོ་། འདི་ལ་དུས་ཚོད་ཀྱིས་གནད་དང་བསྟུན་ཤེས་དགོས་
སྟེ། ཀློང་གསལ་ལས། །ངོ་སྤྲོད་དུས་ཀྱི་ཁྱད་པར་ཕྱིར། །མཁས་པས་དུས་གནད་རྩལ་བར་བྱ། ཅེས་པས། ཉི་མ་གཅིག་གིས་དུས་གནད་དང་། །
སྟོན་དཔྱིད་དབྱར་རྒུན་ཀྱིས་དུས་ཚོད་དང་བསྟུན་པ་གལ་ཆེའོ། དེ་ཡང་སྔ་མ་ལས། །དབྱར་མ་སྟོན་དང་རྒུན་ཆུང་དཔྱིད་ཀྱིས་དུས། །ཟེར་གཉིས་དུས་ནི་
མཆོག་དུ་བཤད་པ་ཡིན། ཞེས་པས་དུས་ཚོད་དེ་རྣམས་བསྟུན་སྟེ། གནས་གངས་རིའམ། གཡའ་ཁྲོད་སོགས་ས་གྷོ་མཐོ་བ། ཉི་མ་སམ་ཤར་སམ་ཐལ་

༄༅། །གྱིས་འདེས་ རོ་སྟོད་སེང་གེ་ལྟར་རྒྱང་། ཆལ་འགྱིང་པ་ལ་བོར། དྲང་སྲོང་ནི་སླའོ། དང་མཐུན་པ་དེ་ར་གཙོ་བོ་དང་འཁོར་ཀྱིས་འདུག་སྟང་གིས་ཉམས་སུ་
བླང་སྟེ། དང་པོ་གཙོ་བོའི་འདུག་སྟང་ནི། ཉི་མའི་སྔ་དྲོ་ཕན་ཆད་ལ་ཁ་སྦུབས་སུ་ཉལ། བུས་མོ་བྲང་དང་སྤྲད། རྐང་སོར་ཕྱིར་ཕུལ། གྲྭ་མོ་ས་ལ་བཅར། འགྱེད་པ་གྱེན་ལ་བརྟེན་
པའོ། རྐང་མཐིལ་གཉིས་སར་ཕབ། ལུས་ཁྱི་ཚུག །ལག་པ་རྡོ་རྗེ་ཁུ་ཚུར་བཅང་སྟེ་རྐང་པའི་མཐེ་བོང་རྩར་ཕབ། ལུས་གླང་པོ་ཆེའི་འདུག་སྟང་སྟེ་ཁ་སྦུབ། མིག་ལོངས་སྐུ་ལ་ལྟ་
ལྟང་སྟེ། ཐད་ཀར་ཧ་རེ་ལྟ་ཞིང་གཡོན་དུ་ཁྲིད་དོ། ཉིན་གོང་ལ་ལུས་སེང་གེའི་འདུག་སྟང་བྱ་ཞིང་མིག་ཆོས་སྐུ་ལ་ལྟ་སྟང་ཡར་གྱེན་ལ་བཟློག་ལ་ལྟའོ། །
ཉི་མ་ནུབ་ཁའི་དུས་སུ་ལུས་དྲོང་སྲོང་གིས་འདུག་ལྟང་བྱ་ལ་མིག་སྤྲུལ་སྐུ་ལ་བལྟས་པའི་ལྟ་སྟང་སྟེ་མཐུར་དུ་དབབ་ལ་ལྟའོ། དེ་གསུམ་ནི་གཙོ་བོའི་འདུག་
སྟང་སྟེ། རྟེན་འབྲེལ་ལུས་ཀྱི་གནད་ཆུན་པ་ལ་ཟབ་བོ། དེ་ནི་འཁོར་གྱིས་འདུག་སྟང་གིས་ཉམས་སུ་བླང་ཚུལ་སྟོན་སྟེ། དང་པོ་གྱེན་ལ་བལྟས་པས་སྐུ་

མཐོང་། བྱ་ཁྱུང་གི་འདུག་སྟང་ནི། རྐང་མཐིལ་གཉིས་མཐུར་དུ་སྤྲད། ལག་གཉིས་རྡོ་རྗེ་ཁུ་ཚུར་བྱས་སྟེ་བླའི་ཐོགས་དུ་དབབ་སོ། གཉིས་པ་གཅན་ཟན་སྟག་
གིས་ཐད་ཀར་བལྟས་པས་མྱུར་མཐོང་། འདུག་སྟང་ནི། ལག་གཉིས་རླིགས་པའི་རྩར་དབབ་པོ། གཞན་སྔོན་དང་འདྲའོ། གསུམ་པ་སྐྱེས་བུའི་འདུག་སྟང་ནི། སྟེང་དུ་བལྟས་པས་
ལོངས་སྐུ་མཐོང་། ལུས་དྲང་སྲོང་ལྟ་བུ་ལ། ལག་གཉིས་བླ་ལྷུ་འཁྱུད། འཇིང་པ་བགས་ཙམ་བརྟེག །མིག་གཉིས་སྨིག་ཕྲག་གཡས་གཡོན་ལ་བསྒྲིལ་ཏེ་བལྟའོ། །
བཞི་པ་ཝ་ཡི་འདུག་སྟང་ནི། ཟུར་ལ་བལྟས་པས་ཡི་དམ་མཐོང་། རྐང་པ་གཉིས་ལང་བུ་གཤིབ་སྟེ་མཐིལ་གཉིས་སར་ཕབ། ལག་གཉིས་ཐེའང་བཅང་བའི་ཁུ་ཚུར་བྱས་སྟེ་རྐང་
གྷོའི་གཤོག་གཉིས་སུ་དབབ། བུས་གྷོ་འཐེན། སྒལ་ཚིགས་བསྲང་། མིག་གཉིས་ཟིམ་བུའི་གཡས་གཡོན་ཀྱིས་ཟུར་ལ་ཁྲིད་དེ་བལྟའོ། ལྔ་པ་བྱ་རྒོད་ཀྱི་འདུག་
སྟང་ནི། རྐང་པ་རྡོ་རྗེའི་འདུག་སྟང་ཅུང་ཟད་མདུན་དུ་བརྐྱང་། ལག་གཉིས་ཁུ་ཚུར་བྱས་སྟེ་སྤྱི་གྷོའི་ཐད་དུ་བཙུག །སྒལ་ཚིག་བསྲང་། ལྟག་རྩ་འབེན། མིག་

༄༅། །གཉིས་ཟིམ་བུར་བྱས་སྟེ་ཟུར་གཉིས་དུ་ཁྲིད་ལ་ལྟའོ། དྲུག་པ་གྱད་ཀྱིས་འདུག་སྟང་ནི། རྐང་པ་གཉིས་སྐྱིལ་དཀྲུང་། ལུས་དྲང་བོར་བསྲོང་
གྲུབ་མོ་གཉིས་བླ་སྟེང་དུ་གཟུགས། ལག་མཐིལ་གཉིས་ཀྱི་འགྲམ་པ་བསྐྱར་སྟེ་མིག་གཉིས་ཕབ་པ་དང་། བཟློག་པའི་ཐབས་ཀྱི་གཡོན་ཟུར་དུ་བལྟའོ། བདུན་པ་ཆུ་
སྲིན་གྱིས་འདུག་སྟང་ནི། རྐང་པ་སྐྱིལ་དཀྲུང་། ལག་གཉིས་པུས་མོ་བཀབ། ལུས་བསྲང་འགྱིང་པ་ཅུང་ཟད་གཡེ། མིག་གཉིས་ཟུར་ལ་ཅུང་བུར་ཁྲེད་དེ་བལྟའོ། 
བརྒྱད་པ་སྐྱེས་བུ་གལ་རྐྱལ་དུ་ཉལ་ཏེ། བལྟས་པས་ཚོམ་བུར་མཐོང་། རྐང་པ་གཉིས་ཤད་ཀྱི་བརྐྱང་སྟེ་བརྟེན་པོ་གཅིག་ལ་གཏད། ལག་གཉིས་སོར་མོ་གཡས་སུ་བལྟས་པས་ལོངས་སྐུ། 
རྣམས་བསྣོལ་ཏེ་མགོ་བོའི་རྒྱབ་ཏུ་སྐྱོར། མིག་གཉིས་ཉི་མ་ལ་བལྟ་ཞིང་ཟུར་དུ་ཁྲིད་དོ། ལྟ་ལྟང་འདི་རྣམས་གང་ལ་ཡང་གཞུང་བསྲང་ཤིང་འཇིང་པ་ཅུང་ཟད་
བཀུག་པ་གལ་ཆེའོ། ལག་ལེན་ཞིབ་དུ་བླ་མ་ལ་རག་ལས་སོ། གཉིས་པ་ལུས་སེམས་ངག་གི་བྱ་རྩོལ་ཕྲལ་ཏེ། གཞི་དོན་མངོན་སུམ་ཀྱི་སྣང་བ་ཉམས་སུ་

བླང་བ་ནི། གོང་དུ་བརྟེན་བཞིན་འདུག་སྟང་གིས་གནད་རྣམས་དང་ལྡན་པར་བྱས་ལ། ལུས་ངག་ཡིད་གསུམ་ཀྱིས་ཕྱི་ནང་གསང་བའི་བྱ་བ་ཐམས་ཅད་བཏང་སྟེ། 
མིག་གིས་ཟིམ་དབུས་སུ་དྲིལ་ཏེ་གཟུགས་སྡུད་པའི་སྒོ་མ་ཡིན་པར་མངོན་སུམ་འོད་གསལ་འཆར་བའི་སྒོ་དང་འཕྲོད་པར་བྱས་ལ། ཉི་ཟླ་ལ་སོགས་དངོས་པོ་
དང་བའི་རྫས་གང་རུང་གཅིག་ལ་མིག་གིས་ཟུར་གཏད་དེ། ཁ་དོག་རྣམ་ལྔའི་བྱེ་བྲག་ཐིག་ལེ་ཐིག་ཕྲན་རྡོ་རྗེ་ལུ་གུ་རྒྱུད་འཁོར་ཡུག་མུ་ཁྱུད་དང་བཅས་པ་འཆར་
བའི་སྒོ་སྤྲད་དོ། ཟབ་མོ་མངོན་སུམ་ཀྱི་སྣང་བ་དེ་ལྟ་བུ་འཆར་ན་སྒོ་འཕྲོད་པ་ཡིན་པས། ཐབས་ཀྱི་གཡས་གཡོན་དང་སྟེང་འོག་རྣམས་སུ་ཁྲིད་ལ། མངོན་
གསུམ་ཀྱི་སྣང་བ་དེ་མ་ཡལ་ཀྱིས་བར་དུ་ལྟ་ཞིང་ཉམས་སུ་བླང་ངོ་། སྣང་ཆ་དེ་ཡལ་བ་དང་། ཉི་མ་ལ་སོགས་སྔོན་ཀྱིས་འབེན་ལ་སྙག་སྟེ་སྔོན་བཞིན་དུ་ཁྲིད་
དེ་ཉམས་སུ་བླང་ངོ་། དེ་ཡང་མངོན་སུམ་ཀྱི་ཡེ་ཤེས་བསྒྲིབ་མེད་དུ་སིག་གེར་འཆར་བའི་ཚེ། དྲན་རིག་གིས་རྩོལ་རྟོག་གང་ཡང་མེད་པའི་གནད་གཅིག་ལ་

༄༅། །བློ་འདས་ཀྱི་ཉམས་ལེན་ཟབ་མོ་ཡོད་པས། འཆར་སྣང་དེ་རྣམས་ཀྱི་བྱེ་བྲག་གང་ལ་ཡང་འདུ་ཤེས་མིང་མ་བཏག་ངོས་མ་བཟུང་ལ། རྟོག་མེད་
དུ་ས་ལེར་ཤིག་གེར་ཉམས་སུ་བླང་ངོ་། དེ་ཡང་ལས་དང་བ་རྣམས་ཀྱི་འཇམ་རླུང་ཕིར་ཕུལ་བ་དང་། ནང་དུ་བཟུང་བའི་ཡུན་ལ་བསྐྱལ་ཏེ་ཉམས་སུ་བླང་ངོ་། འོག་
ངོ་སྤྲོད་ཀྱི་སྐབས་སུ་བཤད་པ་བཞིན་གཞི་དང་གཞི་སྣང་གིས་དོན། རིམས་གཉིས་ཟུང་འཇུག་གིས་དགོངས་པ། མདོ་རྒྱུད་ཀུན་གྱིས་བརྗོད་བྱ་ཟབ་མོར་ངོ་སྤྲད་
དེ༑ ཤེས་རབ་ཀྱི་གནད་ཟབ་དོན་ལ་ཐེ་ཚོམ་ཆོད་པར་བྱས་སྟེ་ཉམས་སུ་བླང་ངོ་། གཞན་ཡང་མངོན་གསུམ་ཀྱི་སྣང་བའི་སྒོ་འཕྲོད་པའི་ཚེ། དེ་ལས་གཞན་
ཀྱིས་ཨི་འཆར་ཀྱིས་རེ་བ་མེད། མི་འཆར་ཀྱིས་དོག་པ་རྣམས་སྤང་ཏེ་ཉམས་སུ་བླང་ངོ་། དེ་ལྟར་མངོན་གསུམ་ཀྱིས་དུས་གཙོ་བོ་སྐུ་གསུམ་ཀྱིས་འདུག་
སྟང་ལ་བསླབ་ཅིང་འཁོར་ཀྱིས་འདུག་སྟང་རྣམས་ཞོར་ལ་ངལ་བསོའི་རྟེན་ཙམ་དུ་བསླབ་བོ། ཉམས་གོང་འཕེལ་ཀྱིས་སྐབས་སུ་རང་སྣང་གིས་ཡེ་ཤེས་ལས་

སུ་རུང་བའི་ཚེ། གཙོ་བོའི་འདུག་སྟང་ཞོར་ལ་བྱ་ཞིང་འཁོར་ཀྱིས་འདུག་སྟོང་ལ་གཙོ་བོར་བསླབ་བོ། གཞན་ཡང་གནད་གང་འགྲོ་བ་གཅིག་ལ་བརྟེན་ཏེ། བློ་
འདས་མངོན་སུམ་ཀྱིས་སྒོ་འཆར་བ་དང་། དུར་ཁྲོད་ཀྱི་རོ་བཞིན་རྩོལ་རྟོག་བྲལ་བར་ཉམས་སུ་བླང་ངོ་། ཕྱི་ནམ་མཁའ་སྟོང་པ་ལ་བརྟེན་ཏེ་དབྱིངས་སྣང་གིས་ཕྲ་
བ་དང་། རེ་ག་ནག་པོའི་སྣང་བ་སྐྲའི་ཉག་མ་ཙམ་ནས་བཟུང་སྟེ། རང་སྣང་གིས་དཀྱིལ་འཁོར་མ་རྫོགས་བར་ཐམས་ཅད་ཤེས་རབ་རང་བྱུང་གིས་སྒྲོན་མས་ཐེ་ཚོམ་
མེད་པར་བྱས་ལ། ལུས་སེམས་ངག་གིས་བྱེད་རྩོལ་ཐམས་ཅད་བོར་སྟེ། མངོན་གསུམ་ཀྱིས་བྱེ་བྲག་གང་འཆར་ཡང་བྱ་བྲལ་བློ་འདས་ཀྱིས་ཡེ་ཤེས་རང་སྣང་ཉག་
གཅིག་གིས་གནད་དུ་འགྲོ་བར་གྱིས་ལ་ཉམས་སུ་བླང་ངོ་། ད་གཉིས་པ་མཚན་སྣང་མུན་པའི་ཁང་བུ་ལ་བརྟེན་སྟེ་ཉམས་སུ་བླང་བ་ལ་གཉིས་སྟེ། སྔོན་དུ་འོད་
གསལ་ཀྱིས་ཁང་བུ་བཞིང་པ་དང་། དེ་ནས་འོད་གསལ་ཅི་ལྟར་ཉམས་སུ་བླང་བའི་ཚུལ་གཉིས་ལས། །དང་པོ་ས་ཕྱོགས་དང་ཞིང་མཐོ་བའི་སར། འོག་ཁང་

༄༅། །འཁོར་ལོ་འགེབ་ཀྱིས་ཐོགས་ནང་གིས་ངོས་རེ་ལ་འདམ་གང་དེའི་ཚད། མཐོ་དམན་མི་ལང་ནས་ལག་པ་བརྐྱང་བའི་ཚད་དུ་བྱའོ། འབྱོར་ན་
སྒོ་འཁྱོག་གསུམ་རིམ་ཅན་བྱའོ། དེ་མ་ཐོན་ན་ཡང་འཛུལ་སྒོ་ཅན་བྱ་སྟེ། ནང་ཐམས་ཅད་དྲི་བཟང་གིས་ཆགས་ཆགས་གདབ། གེག་སེལ་ཀྱིས་ཁང་བུ་སྒོ་དང་
ཁྲ་ཁྲིད་ལ་འཇུག་ན། དེ་དག་གིས་ལག་ལེན་བཞིན་གྱིས་ལ་གསལ་སྒོ་བཏོད་པར་བྱའོ། གཞན་ཡང་བཟའ་བཏུང་བསྐྱལ་བའི་སྒོ་ཁྱུད། སྒོ་འཁྱོགས་ཅན་བྱ་
ཞིང་། ཞབས་ཕྱོགས་སུ་གཤང་ལྕི་དོར་བའི་བུ་ག་འདེས་དང་བསྟན་ལ་བྱའོ། འདི་ལ་ཡང་། ལས་དང་པོ་བ་དང་། ཅུང་ཞིག་རང་དབང་ཐོབ་མ་ཐོབ་ཀྱི་བྱེ་བྲག་ལ་ལྟོས་
ནས་ཕྱི་ཁང་བུ་སྟེང་བླ་གབ་ཅན། ནང་ཐང་གུར་གོས་གཡོག་ཅན། གསང་བ་དྲོད་ཤོག་ལ་དྲི་བཟང་གིས། རྩི་ལ་སྦྱར་སྟེ་གསལ་ཁུང་མེད་པའི་གཡོགས་ཅན། དེ་ཁོ་
ན་སྟེ་འབགས་སིང་ཁུང་མེད་པ་རྣམས་དང་། གཞན་ཡང་མིག་བཙུམ་པའི་མུན་སྣང་རྣམས་དང་། དེ་རྣམས་བྱས་སྟེ་རྩོལ་བ་ཆེ་ཆུང་གིས་དགོས་ཆེད་དོ། གཉིས་

པ་ཁང་བུ་དེ་རྣམས་སུ་ཅི་ལྟར་ཉམས་སུ་བླང་ཚུལ་ནི། རང་ཉིད་ནང་དུ་ཞུག་ནས། དང་པོ་ཡིད་ཆེས་དྲག་པོའི་ལྷ་གཅིག་ལ་ང་རྒྱལ་བཟུང་སྟེ། དྲག་པོའི་སྔགས་
བརྗོད། གུ་གུལ་ཀྱིས་བདུག་ལ་མཚམས་བཅད་དེ། མཚོན་ཆ་མེ་རིའི་གུར་ཁང་བྷམ་པར་བྱའོ། དེ་ནས་སྐྱབས་འགྲོ་སེམས་བསྐྱེད་བླ་མའི་རྣལ་འབྱོར་རྣམས་
ཚར་བའི་རྗེས་ལ། ཁྲེགས་ཆོད་བློ་འདས་ཀྱིས་དགོངས་པ་ལ་ཡུན་ཅི་རིགས་སུ་བཞག་གོ །སྐབས་དེའི་ཚེ་མངོན་གསུམ་འོད་གསལ་ཀྱིས་ཉམས་ལེན་
འཇུག་སྟེ། འདི་ལ་ཡང་སྔགས་བསྐྱེད་རིམ་པ་དང་། སྒོ་བསྟུན་སྟེ་དམིགས་ཁྲིད་ཀྱི་ཉམས་བླང་བ་དང་། ཟབ་གནད་རང་གཞུང་གིས་མན་ངག་འོད་རྩ་ཨར་ལ་
གཏད་པ་དང་། གཉིས་ལས། དང་པོ་ནི་ཧཱུཾ་སྦྱང་གིས་སྔོན་འགྲོ་ལས་སུ་རུང་བ་གཅིག་གིས་ཡེ་ཤེས་མིག་གཅིག་གིས་དམིགས་པ་ལ་སོགས་དམིགས་
ཁྲིད་བདུན་པོ་དང་། དེ་ལ་བསྒྱུར་ཏེ་ཁྲིད་པ་དང་། སྤྲུག་ཏེ་ཁྲིད་པ་རྣམས་བླ་མའི་ཞལ་ལས་རག་ལས་སོ། གཉིས་པ་འོད་རྩའི་སྒོ་ཨར་ལ་གཏད་དེ་

༄༅། །ཉམས་སུ་བླང་བ་ནི། འབྱོར་ན་ཞབས་དང་རྒྱབ་ཕྱོགས་གཡས་གཡོན་རྣམས་སུ་མཉན་འབོལ་དང་ལྡན་པར་བྱ་ཞིང་། མ་འཛོམ་ན་བདེ་
བའི་གདན་གཅིག་གིས་ཐོགས་དུ་ལུས་དྲོང་སྲོང་གིས་འདུག་སྟང་བྱས་སྟེ། ལག་པའི་གྲུབ་མོ་རླའམ་པུས་མོའི་སྟེང་གར་བདེར་གཏད་ལ། རང་གིས་རླུང་
ཐུབ་ཚུད་གཅིག་བཟུང་སྟེ། ལག་པ་གཉིས་ཀྱི་ཐེབ་མཛུབ་གསུམ་ཡི་གེ་འབྲུ་གསུམ་དུ་བྷམ་ལ། དལ་བུས་མིག་གཉིས་ཀྱི་མཐའ་ནས་མནན་ནོ། ཡུན་
ནི་གྷ་ཞིག་གིས་འོད་འཆར་བའི་ཚད་ལ་བཟུང་སྟེ་ཅུང་ཞིག་མ་ཡིན་ནོ། འོ་ན་ཅི་ལྟར་ཞེ་ན། དང་པོ་མཐའ་ནས་དལ་བུས་མནན་སྟེ་མ་ནེའི་བར་དུ་མནན། །
ཅུང་ཞིག་ན་བ་དང་དལ་བུས་ལྷོད་དེ་ཕྲལ་ལོ། དེའི་རྗེས་སུ་རླུང་ཡང་དལ་བུས་བཏང་ངོ་། དེའི་ཚེ་འོད་གསལ་ཀྱིས་སྣང་བ་གང་ཤར་བ་དེ་མ་ཡལ་ཀྱིས་
བར་དུ་ལུས་སེམས་བྱ་བ་ཕྲལ་སྟེ། བྱ་བྲལ་བློ་འདས་ཉག་གཅིག་གིས་རང་སྣང་ལྷུག་པར་འཆར་བའི་ངང་དེ་ཐོགས་དུ་བཞག་སྟེ་ཉམས་སུ་བླང་ངོ་། ཡར་བ་

དང་སྔར་བཞིན་འོད་གསལ་ཀྱིས་རྩ་ཨར་ལ་གཏད་དོ། དེ་བཞིན་དུ་ཞག་བདུན་ཙམ་ལ་རྩོལ་བས་འབད་ཅིང་ཉམས་སུ་བླང་ངོ་། དེ་ཕྱིན་ཆད་ནས་རྩོལ་བ་
མ་བྱས་ཀྱང་ཟབ་མོ་བློ་འདས་ཀྱི་སྣང་བ་ཤིག་ཤིག་རླམ་རླམ་དུ་འཆར་ནས་ལུག་འདུག་སྟང་གིས་ཚད་དང་ལྡན་པའི་ཨོག་མཁར་ཀྱིས་བརྟེན་ཏེ་ཉམས་སུ་
བླང་ངོ་། དེ་ཡང་བློ་འདས་ཀྱི་ངང་དུ་སྐད་ཅིག་ཀྱང་མ་ཡིང་པར་ཉམས་སུ་བླང་ངོ་། གལ་ཏེ་སེམས་བྱུང་གིས་རྗེས་ལ་ཡིང་ཐབས་སུ་ཤོར་ནས་ཟབ་མོ་
མངོན་གསུམ་ཀྱི་སྣང་བ་ཡལ་ནས་མེད་དོ། དེའི་ཚེ་སྔར་གྱིས་རྩོལ་བས་ཆེད་དུ་མི་གཉེར་སྟེ། གོང་མཛུབ་ཀྱི་རྩེ་མོ་གཉིས་ཀྱིས་མིག་གཉིས་ཐོགས་དུ་
ཐུག་པ་ཙམ་དུ་མནན་ནོ། དེ་ལྟར་བྱས་པས་ཟབ་མོ་འོད་གསལ་ཀྱིས་སྣང་བ་ཁྲོ་གླམ་གླམ་གསལ་ཤིག་ཤིག་དུ་འཆར་སྟེ། གཞི་དོན་རང་བྱུང་གིས་
སྣང་བ་དེ་ལ་དགག་བསྒྲུབ་ངོས་བཟུང་གིས་འདུ་ཤེས་ཀྱིས་མ་བསླད་པར་རྩོལ་མེད་གཞི་དོན་ཉིད་དུ་རྡོ་རུས་སྤྲད་དེ་ཉམས་སུ་བླང་ངོ་། ལར་ཕྱི་ནང་གིས་

༄༅། །གདོས་བཅས་ཐམས་ཅད་བསྒྲིབ་དེ་མི་མཐོང་བའི་སྐབས་ལ་ཅི་དང་ཅི་འཆར་བ་ཐམས་ཅད་བཟོ་བཅོས་དགག་བསྒྲུབ་མེད་པར་ཉམས་སུ་བླང་
ངོ་༑ འདི་ནས་གྲོལ་བའི་ཚད་ལ་མ་ཕེབ་ཀྱི་བར་དུ་ཉིན་སྣང་དང་མཚན་སྣང་གིས་ཡེ་ཤེས་གང་ལ་ཡང་། ཤེས་རབ་རང་བྱུང་གིས་སྒྲོན་མས་ཐེ་ཚོམ་མེད་
པར་བྱས་ཏེ། བྱ་བྲལ་རྩོལ་མེད་དུ་ཉམས་སུ་བླང་བ་ལས་གཞན་མེད་དོ། དེ་རྣམས་ཀྱི་གནད་དོན་དུ་གཉེར་བ་མངོན་སུམ་རང་ཐོག་དུ་ཉམས་སུ་བླང་ཚུལ་སོང་
ངོ་༑ གསུམ་པ་ལས་སུ་རུང་བྱེད་བོགས་འདོན་མཆེད་པའི་ཐབས་ཀྱི་ཟད་སར་སྐྱོལ་བ་ལ། ཉིན་སྣང་དང་། མཚན་སྣང་དེ་གཉིས་འདྲེས་པའི་ཐབས་ལ་
གསུམ་ལས། དང་པོ་ཉིན་སྣང་བོགས་འདོན་མཆེད་ཐབས་ནི། འདུག་སྟང་གིས་སྒོ་འཕྲོད་པ་དང་། ཟུར་དུ་ཁྲིད་ལ་ལྷོད་པ་གནོད་ཆེའོ། ཟབ་མོ་འོད་
གསལ་ཀྱིས་བྱེ་བྲག་ཅི་ལྟར་འཆར་ན་ཡང་ངོས་བཟུང་དང་། ངོ་ཤེས་དང་རེ་དོག་གིས་བློ་རྩོལ་ཕྲལ་ལ། སྐད་ཅིག་ཀྱང་མ་ཡིང་པར་རྟོག་མེད་དུ་ཧད་དེ་ཤིག་གེར་

ཉམས་སུ་བླང་ན་མངོན་གསུམ་མཆེད་པའི་གནད་འདི་ལས་ཆེ་བ་མེད་དོ། ཡང་བར་བར་ལ་གྲིབ་མའི་ནང་དུ་ཁྲེགས་ཆོད་བློ་འདས་ཀྱིས་དོན་ལ་ལུས་ངག་
སེམས་ཀྱི་རྩོལ་བ་ཐམས་ཅད་རྣལ་རང་ཐོགས་དུ་ཕབ་ཏེ། ངལ་ཡུད་ཙམ་རེ་བསོ་བ་དང་། ཉི་མ་སོགས་འབེན་ཀྱི་ཟུར་ལ་ཁྲིད་དེ། འདུག་སྟང་གསར་
པ་ཤེས་པ་སོ་མ། ལྷོད་སོ་མ། ཟབ་མོ་མངོན་གསུམ་ཀྱིས་ཡེ་ཤེས་ཀྱང་སོ་མ་སྐད་ཅིག་དང་པོའི་སྣང་བར་བཅད་དེ་ལས་དང་ཡུན་ཐུང་ལ་རྣམ་གྲང་
མང་དུ་མཐུད་ཅིང་ཉམས་སུ་བླང་ན། རིག་པའི་བཀྲག་མདང་སྨིན་པའི་དགོས་པ་ཡོད་དོ། དེ་ཡང་རྡོ་རྗེ་སེམས་དཔའི་ཞལ་ནས། །མན་ངག་རྒྱུད་དུ་གང་
གསུང་པ། །རིག་པ་རང་བྱུང་ཡེ་ཤེས་ཡིན། །སོ་མར་གནས་ན་ཐིག་ལེར་མཐོང་། །དེ་ཡི་འོད་ལ་རིགས་ལྔ་རྫོགས། །རྫོགས་པའི་སངས་རྒྱས་ཞེས་གསུང་
པའོ། ཞེས་པའི་དོན་ནོ། ཡང་ན་གབུར་ཀྱིས་ཆུ་མིག་དུ་བསྐུས་སྟེ་ཕྱི་ཞིང་ཉི་མའི་ཟེར་ལ་ཁྲིད་ན་ཡེ་ཤེས་ཀྱི་བཀྲག་མདང་རྒྱས་པའི་དགོས་ཆེད་དོ། །

༄༅། །གཞན་ཡང་ཟླ་བ་དང་། མེ་ལོང་དང་། མར་མེ་དང་། ཤེལ་དང་། ཁང་པའི་གློ་སྐར་མཁར་ཕོར་ཆུའི་བཀང་པ་རྣམས་ལ་ལྟ་ཞིང་ཟུར་དུ་
ཁྲིད་ལ་ཉམས་སུ་བླང་ངོ་། དེ་རྣམས་ལ་ཁ་དོག་ལྔ་ལྡན་ཀྱིས་བཀྲག་མདང་མེད་ན། ཉི་མ་ལ་ཁྲིད་ཤིང་ཡང་འདི་རྣམས་ལ་ལྟ་ཞིང་ཁྲིད་དོ། དེ་ལྟར་བྱས།
པས་ཉམས་སུ་བླང་ན། མངོན་སུམ་ཀྱི་ཡེ་ཤེས་གསར་དུ་སྨིན་ཏེ་ཡིག་འབྲུ་དང་། པདྨ་དང་།ཕྱག་དང་། རྡོ་རྗེ་དང་། ཞལ་དང་། སྐུ་ལ་སོགས་སྔར་
མ་འཆར་བ་གསར་དུ་སྨིན་ཏེ། འཆར་བའི་ཚེ་ངོ་ཤེས་ངོས་བཟུང་གིས་རྩོལ་མ་ཤོར་ན། སྐད་ཅིག་དང་པོའི་རང་མདང་སྨིན་པ་ཡིན་པས་དྲན་མེད་དུ་ཤིག་
གེར་ཉམས་སུ་བླང་ངོ་། དེ་ཡང་ངོ་ཤེས་ངོས་བཟུང་གིས་དྲན་རྩོལ་སྐད་ཅིག་ཙམ་ཀྱི་ཀྱང་མངོན་སུམ་ཀྱི་ཡེ་ཤེས་བསྒྲིབ་ཏེ་མེད་དོ། དེས་ན་དྲན་ཤེད་ཀྱི་
ངང་ལ་རྩོལ་མེད་དུ་མངོན་སུམ་ཡེ་ཤེས་ཀྱི་སྣང་བ་ཉམས་སུ་མྱང་བའི་གནད་ལ་མཁས་པའི་བྱེ་བྲག་བསམ་ཀྱིས་མི་ཁྱབ་པ་སྣང་བའོ། གཉིས་པ་སྔགས་

བསྐྱེད་རིམ་པ་རྣམས་ཀྱིས་ཆོ་གའི་དམིགས་རིམས་སྣ་ཁྲིད་ཏེ་བརྟེན་པ་ཐོབ་པའི་སྐབས་ལ་རང་སྣང་གིས་བྱེ་བྲག་རྣམས་ཤར་བའོ། གསུམ་པ་གཉིད་དང་རྨ
ལམ་ཀྱི་མཚམས་སུ་ལུས་སེམས་ཀྱི་རྩོལ་རྟོག་རང་མལ་དུ་ཕོགས་སྟེ། ཐོགས་མའི་གཞི་དང་དར་གཅིག་འཕྲད་པའི་སྐབས་ལ་རང་སྣང་གིས་བྱེ་བྲག་
རྣམས་ཤར་བའོ། བཞི་པ་སྔགས་རྫོགས་རིམས་མཚན་བཅས་པ་དག་ལུས་གནས་རྩའི་གཙོ་འཁོར་ཀྱིས་བྱེ་བྲག་ལས། རླུང་སེམས་ཀྱི་དམིགས་
པའི་གནད་ཀྱི་བྱེ་བྲག་ལ་བརྟེན་ནས་རང་སྣང་ཡེ་ཤེས་ཀྱི་བྱེ་བྲག་རྣམས་ཤར་བའོ། ལྔ་པ་ཉིན་སྣང་དང་མཚན་སྣང་གིས་གནད་ལ་བརྟེན་ནས་ཉམས་སུ་
བླང་པའི་ཚེ། རང་སྣང་གིས་དཀྱིལ་འཁོར་ཀྱི་བྱེ་བྲག་རྣམས་ཤར་བའོ། དེ་རྣམས་ཀྱི་འཆར་བའི་དུས་ཚོད་རྣམས་བཤད་ཟིན་ཏོ། དོན་གཉིས་པ་འཆར་
བའི་སྣང་བ་ངོས་བཟུང་བ་ནི། སྦྱིན་ངོས་བཟུང་བ་དང་། བྱེ་བྲག་ཏུ་ངོས་བཟུང་བའོ། དང་པོ་ནི། དབང་རྣམ་པར་དབྱེ་བ་ལས། འཁོར་བ་ངན་སོང་

༄༅། །རོལ་པ་ཡེ་ཤར་ལས། ཅེས་པའི་དོན་རྒྱ་ཆེར་ངོས་བཟུང་ན། རེག་ནག་པོ་སྐྲའི་ཉག་མ་ཙམ་ཀྱི་རྣམ་པ་དང་། དེ་ལ་འོད་ཟེར་འཕྲོ་
བ་དང་། ཐིག་ལེ་ཐིག་ཕྲན་དཔག་དུ་མེད་པས་བརྒྱན་པ་དང་། གཞན་ཡང་སྤྲིན་དཀར་པོ་དང་། ནག་པོ་ལང་ལིང་གིས་རྣམ་པ་ཅན་དང་། དུ་བ་ལང་ལོང་
གིས་རྣམ་པ་ཅན་དང་། སྣང་བ་ཐམས་ཅད་བྲིན་གྱུ་གྱུ་བ་སྨྲིག་རྒྱུའི་རྣམ་པ་ཅན་དང་། མེ་ཁྱེར་བའི་རྣམ་པ་དང་། མེ་འབར་བའི་རྣམ་པ་དང་། ནམ་མཁའ་
དང་བའི་རྣམ་པ་དང་། དེ་ལ་ཉི་མ་ཕོག་སྟེ་དཀར་གསལ་ཀྱིས་བརྒྱན་པ་རྣམས་དང་། རླུང་འཚུབས་མ་ལང་ལིང་བའི་རྣམ་པ་དང་། རས་ཡུག་སྔོན་
པོ་བརྐྱང་བའི་རྣམ་པ་དང་། དམར་ལྷབ་ལྷབ་པའི་རྣམ་པ་དང་། སྦྲང་ཤོག་ལ་ཉི་ཟེར་ཕོགས་པའི་རྣམ་པ་ལྟར་སྐྱ་སྐྱིམ་སྐྱིམ་པ་དང་། མཚན་མོ་ཟླ་བ་
ཤར་བའི་རྣམ་པ་དང་། ཤིང་སྡོང་གིས་གྲིབ་མའི་རྣམ་པ་ལྟ་བུ་ཕྲ་རག་རིང་ཐུང་ལ་རྣམ་པ་ཅི་རིགས་པའི་རྣམ་པ་དང་། ཁྲོ་བོའི་ལྟོ་བ་ལྟ་བ་དང་། སླང་ངའི་

རྒྱབ་ལྟ་བུ་དང་། དམར་འོད་འགྱུ་འགྱུ་བ་གློག་ལྟ་བུ་དང་། བུ་ག་གསལ་ཁུང་གིས་རྣམ་པ་དང་། མཆོད་རྟེན་ཀྱིས་དབྱིབས་དང་། ཁ་དོག་ལེགས་མི་ལེགས་
སྣ་ཚོགས་པའི་རྣམ་པ་ཅན་དང་། མེ་ཏོག་ཁ་དོག་གིས་རིགས་མི་འདྲ་བ་ཅི་རིགས་པའི་རྣམ་པ་དང་། སོག་མདའ་འཕང་པ་ལྟར་དཀར་ཤ་ར་ར་བའི་རྣམ་པ་དང་། 
མེ་ལོང་ལ་སྐར་མདའི་བརྒྱན་པ་ལྟར་འོད་ཤར་ཤར་བའི་རྣམ་པ་དང་། གཞན་ཡང་སུབ་ལ་ཁད་དེ་དོག་པའི་རྣམ་པ་དང་། སྣང་བ་ཐམས་ཅད་ཡང་ཕྱལ་གྱིས་སྣང་
བའི་རྣམ་པ་དང་། རང་གིས་ཞབས་ཕྱོགས་ཐམས་ཅད་གསིང་གིས་ཟང་ཐལ་དུ་ཟབ་པའི་རྣམ་པ་དང་། ནམ་མཁའ་སྟོང་གསར་སྐར་ཚོགས་ཤར་བའི་རྣམ་པ་དང་། 
གཞན་ཡང་ཕྱག་མཚན་དང་མཆོད་ཆའི་བྱེ་བྲག་བསམ་གྱིས་མི་ཁྱབ་པའི་རྣམ་པ་ཅན་རྣམས་དང་། ལྷ་ཁང་གསར་རྙིང་གིས་རྣམ་པའི་བྱེ་བྲག་རྣམས་དང་། ཁང་
རལ་དང་ཁང་པར་ཁང་རྡལ་གནས་གཞི་གྲོང་བརྡལ་རྣམས་ཀྱི་བྱེ་བྲག་བསམ་ཀྱིས་མི་ཁྱབ་པའི་རྣམ་པ་ཅན་དང་། རི་ཁྲོད་གངས་ཁྲོད་བྲག་ཁྲོད་སྡེ་དགོན་གྱིས་བྱེ་

༄༅། །བྲག་བསམ་ཀྱིས་མི་ཁྱབ་པ་དང་། སྐྱེས་པ་བུད་མེད་ཀྱིས་གཟུགས་དབྱིབས་ཁ་དོག་ཆེ་ཆུང་མི་འདྲ་བའི་བྱེ་བྲག་བསམ་ཀྱིས་མི་ཁྱབ་པའི་རྣམ་པ་
ཅན་དང་། རྟ་དང་བ་ལུག་སེང་གེ་གཅན་ཟན་ཉ་སྦྲུལ་སྦལ་པ་ལ་སོགས་རི་དྭགས་གཡུང་དྭགས་བྱ་རིགས་ལ་སོགས་བསམ་ཀྱིས་མི་ཁྱབ་པའི་རྣམ་པ་ཅན་
དང་། གཞན་ཡང་གཤིན་རྗེ་ཕོ་གདོན་མོ་གདོན་ལྷ་ཀླུ་བཙན་རིགས་སྡེ་བརྒྱད་བསམ་ཀྱིས་མི་ཁྱབ་པའི་རྣམ་པ་ཅན་དང་། གཞན་ཡང་རོའི་བྱེ་བྲག་བམ་པ་དང་། 
རུལ་བ་དང་། སྔོ་བ། དམར་བ། འབུས་བཤིག་པ། ཟོས་པ། མགོ་དང་ཡན་ལག་དང་། ཉིང་ལག་ཐམས་ཅད་རྒྱུས་པས་འབྲེལ་བ་དང་། མ་འབྲེལ་ཏེ་ཆད་པ་དང་། 
ཕྱོགས་ཕྱོགས་སུ་འཐོར་བ་དང་། དེ་དག་རྣམས་ཀྱང་ཡ་ཐོད་མ་མཁལ་རྩིབ་མ་རྐང་དང་། རུས་པའི་བྱེ་བྲག་ཐམས་ཅད་ཤའི་འབྲེལ་པ་དང་། ཤ་མེད་དེ་དཀར་ཟིང་
ཟིང་དུ་འདུག་པ་དེ་རྣམས་གསར་པ་དང་། རྙིང་པ་སྟེ་ལོ་ཟླ་མང་པོའི་བར་དུ་ཆོད་པའི་མི་རོ་གསར་རྙིང་བྱེ་བྲག་བསམ་གྱིས་མི་ཁྱབ་པའི་རྣམ་པ་ཅན་འཆར་རོ། །

དེ་རྣམས་ལ་ཡང་སྟག་དང་། སེང་གེ་དུག་སྦྲུལ་རྣམས་ཀྱི་རོ་དེ། ལ་ལའི་ཤ་ཟོས། ལ་ལའི་ཁྲག་འཐུང་། ལ་ལའི་རུས་པ་རྔམས་པ་སྟེ་སྣང་བ་ཐམས་ཅད་
དུར་ཁྲོད་ཀྱི་གླིང་བྷིག་གིས་རྣམ་པ་ཅན་དུ་འཆར་རོ། གཞན་ཡང་དམྱལ་སྣང་གིས་བྱེ་བྲག་ལྕགས་སྲེགས་གིས་ས་གཞིའི་ཤུལ་དང་། དམྱལ་མེ་དམྱལ་ཟང་
དམྱལ་དཔོན་ལས་མཁན་རྣམས་ཀྱིས་སྡིག་པ་ཅན་ལ་ཆད་པ་གཅོད་པ་དང་། དགེ་བ་ཅན་རྣམས་མཐོ་རིས་ཀྱིས་ཕྱོགས་སུ་བཏང་བའི་རྣམ་པ་བསམ་གྱིས་ཀྱིས་
ཁྱབ་པ་འཆར་རོ། གཞན་ཡང་ཟས་སྐམ་ཡིད་ལ་བཏག་པའི་སྡེ་རིགས་བཟའ་བཏུང་དང་བྲལ་ཏེ། སྡུག་བསྔལ་ཀྱིས་གདུང་བའི་རྣམ་པ་བསམ་ཀྱིས་མི་ཁྱབ་པའི་
རྣམ་པ་འཆར་རོ། ཡང་དུད་འགྲོའི་སྡེ་རིགས་ཉིན་ཤ་ཉིན་གིས་ཟ་བ་ལ་སོགས་རྨོ་བཀལ་བཞོ་གསོད་དེད་བཀོལ་ཉམས་ཆུང་དམན་པའི་སྡུག་བསྔལ་ཀྱིས་རྣམ་པ་
ཅན་བསམ་ཀྱིས་མི་ཁྱབ་པ་འཆར་རོ། ཡང་གླིང་བཞི་མིའི་བྱེ་བྲག་བསོད་ནམས་ཆེ་ཆུང་མི་འདྲ་བ་རྒྱལ་པོ་ཁྲིམས་ཀྱིས་བདག་པོ་འཁོར་འབང་མི་སྡེའི་ཚོགས་དེ་ལ་

༄༅། །བཟང་བྱས་ཀྱིས་བསྟོད་ར། ཉེས་བྱས་ཀྱི་ཆད་པ་གཅོད་པའི་ཁྲིམས་ཀྱི་བརྐོ་བཞག་སྟེ། མགོ་བཅད་པ་ལ་དབང་བ། ཡན་ལག་བཅད་པ། 
མིག་དང་རྣ་བ་དང་། སྣ་རྣམས་གཅོད་པ་ལྤགས་བཤུ་བ་དང་། ལྕགས་སྲག་གིས་ལུས་ལ་རི་མོ་བྲི་བ། རྐང་ལག་བཅིང་བ་བརྡེག་བརྩོགས་ཀྱིས་རྣམ་པའི་བྱེ་བྲག་
བསམ་ཀྱིས་མི་ཁྱབ་པ་འཆར་རོ། གླིང་བཞིའི་དབུས་ཀྱི་རི་རབ་རི་བདུན་གསེར་གྱིས་བསྐོར་བའི་རི་རབ་ཀྱིས་ཁང་སིང་ལྷ་མ་ཡིན་འཕྲག་དོག་ཀྱིས་རྒྱུད་ཅན་ཀྱིས་
གནས། འཐབ་བརྩོད་གསོད་གཅོད་ཀྱིས་གནས་པའི་བྱེ་བྲག་བརྗོད་ཀྱིས་མི་ལང་བ་འཆར་རོ། རི་རབ་སྟེང་ཉེ་དབང་སུམ་བཅུའི་གནས་གཞི་གྲོང་ཁྱེར་ལྟན་
སྡུག་པ། ཕྱོགས་རྣམས་སུ་སྐྱེས་མོའི་ཚལ། ཁྲུས་ཀྱི་རྫིང་བུ། དཔག་བསམ་ཀྱིས་ཤིང་། རྡོ་ཨ་མོ་ལི་ཀའི་གདན། རྩུབ་འགྱུར་ཀྱིས་ཆུ་སྟེ། འདོད་ཁམས་
སུམ་ཅུ་རྩ་གསུམ་ཀྱིས་བཀོད་པ་བསམ་ཀྱིས་མི་ཁྱབ་པ་འཆར་རོ། སྟེང་གི་ནམ་མཁའ་ལ་མཐའ་བྲལ་དགའ་ལྡན་འཕྲུལ་དགའ་གཞན་འཕྲུལ་རྣམས་དང་། །

གཞན་ཡང་བསམ་བསྟན་དང་པོ་ནས་བཞི་པའི་བར་ཀྱིས་ཞིང་ཁམས་རྣམས་དང་། མི་ཆེ་བ་ནས་བཟུང་སྟེ་འོག་མིན་ཀྱིས་བར་ཀྱིས་ཞིང་ཁམས་རྣམས་དང་། གཟུགས་
མེད་བཞིའི་ཞིང་ཁམས་རྣམས་ཀྱིས་བྱེ་བྲག་བསམ་ཀྱིས་མི་ཁྱབ་པ་འཆར་རོ། དེ་དག་གླིང་བཞི་ལྕགས་རིའི་བསྐོར་བའི་སྟོང་གསུམ་ཆེན་པོ་དང་། སྟོང་གསུམ་
འབུམ་ཕྲག་མང་པོའི་ཕ་རོལ་ནས་ཡང་དེ་འདྲའི་སྟོང་གསུམ་ཀྱིས་ཞིང་ཁམས་བསམ་ཀྱིས་མི་ཁྱབ་པ་ཡོད་པའི་རྣམ་པ་ཅན་ཡང་འཆར་རོ། དེ་བཞིན་དུ་སྟེང་
འོག་ཕྱོགས་མཚམས་ཐམས་ཅད་དུ་སྟོང་གསུམ་ཀྱི་བྱེ་བྲག་དེ་འདྲ་བ་ཡོད་པའི་རྣམ་པ་འཆར་རོ། ཞིང་ཁམས་ལ་ལ་སྔོན་དུ་འཇིག་པ་དང་། བར་དུ་སྟོང་བ་དང་། 
ཐ་མ་ཆགས་པ་དང་། ཡང་མཐའ་གནས་པའི་ཡུན་རིང་ཐུང་གིས་བྱེ་བྲག་ཅི་རིགས་པའི་རྣམ་པ་འཆར་རོ། ཞིང་སྣང་དེ་དག་ཉེ་བ་དང་རིང་བ་དང་ཤིན་ཏུ་རིང་
བའི་རྣམ་པ་ཅན་འཆར་རོ། དེ་ཐམས་ཅད་ཤིག་ཤིག་ལམ་ལམ་དུ་ཡར་བརྟེག་པ་དང་། འགུལ་བའི་རྣམ་པ་ཡང་འཆར་རོ། དེ་རྣམས་ཐམས་ཅད་འཇིག་ 

 ༄༅། །རྟེན་འཁོར་བའི་རྣམ་པ་ཅན་སྡིག་ཅན་ཡིན་ནོ། ད་ནི་དག་པ་མྱ་ངན་ལས་འདས་པའི་རྣམ་པ་ཅན་འཆར་ཚུལ་ངོས་བཟུང་སྟེ་གདོས་བཅས་ཀྱི་
མྱ་ངན་ལས་འདས་པའི་བློ་འདས་རིག་པའི་གདང་ཡེ་ཤེས་ལྔའི་སྣང་བའི་བྱེ་བྲག་རྣམས་འཆལ་ཚུལ་ནི། བཀྲག་མདང་མ་སྨིན་པ་སེར་རླམ་རླམ་པ་དང་། དཀར་
ལྷག་ལྷག་པ་དང་། དམར་ལྷང་ལྷང་བ་དང་། སྔོ་ཡམ་ཡམ་པ་དང་། ནག་རླམ་རླམ་པ་དང་། དཀར་པོ་དང་། སེར་པོ་དང་། དམར་པོ་དང་། སྔོན་པོ་དང་། 
ལྗང་ཀུའི་སྣམ་བུ་ཤི་རི་ཤག་ར་སྟེ་རས་སྣམ་ཚོན་ཚོས་ཀྱི་ཁ་དོག་སྣ་ལྔར་བསྒྱུར་བའི་རྣམ་པ་ཡང་འཆར་རོ། ལྷ་རྣམས་ཀྱི་གཟུགས་བཀྲག་མདང་ཡལ་བའི་རྣམ་
པ་དང་། ཚད་མ་གནས་པའི་རྣམ་པ་དང་། ཕྱག་མཚན་དང་ཡན་ལག་མ་ཚང་བ་དང་། ཐམས་ཅད་རྫོགས་པའི་རྣམ་པ་མང་པོ་འཆོར། ད་ནི་བློ་འདས་རིགས་པའི་
བཀྲག་མདང་ཁ་དོག་འོད་དང་ཟེར་དུ་སྨིན་པའི་བྱེ་བྲག་འཆར་ཚུལ་གྲྭེ་ཞིག་བཤད་དེ། ཁ་དོག་ཟེར་དུ་འཕྲོ་བའི་རིགས། གདོང་ལྕགས་ཐགས་སྦྲིལ་བ་ལྟ་བུ་དང་། མུ་

ཏིག་རྩར་ལ་རྒྱུས་པ་ལྟ་བུ་དང་། དེའི་ནམ་མཁའ་གང་བ་ལྟ་བུའི་སྣང་བ་ཡང་འཆར་རོ། དེ་ཡང་དང་པོ་འགུལ་སྟེ་ཕྱོགས་ན་མི་ཚུད་པ་དང་། ཅུང་ཞིག་འགུལ་
ཆུང་བ་དང་། བརྟེན་སྟེ་འགུལ་ཁྲིགས་མེད་པའི་རྣམ་པ་ཅན་ཡང་འཆར་རོ། ཡེ་ཤེས་ལྔའི་གདང་ཐིག་ལེ་མུ་ཁྱུད་ལྔ་རིམ་ཅན། ཆུང་སྟེ་ཡུང་འབྲུ་ཙམ་དང་། 
སྲན་མའི་འབྲུ་ཙམ་དང་། ཉ་མིག་ཙམ་དང་། མེ་ལོང་ཙམ་དང་། ཏིང་ཕོར་གྱིས་ཁ་ཙམ་དང་། ཕུབ་ཀྱིས་སྦ་འཁོར་ཙམ་དང་། སྦ་ཕུབ་ཙམ་དང་། དེ་
ཡང་གསུམ་འབྲེལ་དང་། བཞི་འབྲེལ་དང་། ལྔ་འབྲེལ་ཀྱི་རྣམ་པ་འཆར་རོ། ཐིག་ལེ་རྣམས་ཀྱི་ནང་དུ་པད་འདབ་བཞི་ལྡན་དང་། བརྒྱད་ལྡན་དང་། །
བྱད་གཉིས་ལྡན་དང་། སུམ་ཅུ་སོ་གཉིས་ལྡན་དང་། སྟོང་ལྡན་ལ་སོགས་ཚད་མེད་པའི་རྣམ་བ་འཆར་རོ། དབྱིངས་སྐྱེ་མེད་སྟོང་པའི་མདང་ཁ་དོག་སྣ་ལྔའི་མདང་
ཅན། དབྱིངས་ཀྱི་བྱེ་བྲག་བསམ་གྱིས་མི་ཁྱབ་པ་དཔེར་ན་ཟ་འོག་གིས་གུར་ཁྱིམ་ལྟ་བུ་ཁྲུ་གང་གིས་ཚད་ཙམ་དང་། རང་སྡོད་སའི་སྔོན་ཕྱོགས་ཙམ་དང་། 

༄༅། །སྣང་བ་ཐམས་ཅད་འོད་གསལ་ཀྱིས་ཞིང་ཁམས་བྷ་ཞིག་དུ་འཆར་རོ། དེ་ཡང་ཐམས་ཅད་གྱེན་ལ་བགྲིང་བའི་རྣམ་པ་དང་། རྩིབ་
ལ་ཤར་བའི་རྣམ་པ་དང་། སྨྱུག་མའི་རེ་སྡེ་ལྟ་བུ་དང་། མིག་མང་རིས་ཀྱི་རྣམ་པ་ལ་སོགས་སྟེ། དབྱིབས་ཀྱི་བྱེ་བྲག་བསམ་གྱིས་མི་ཁྱབ་པ་ནི། རྒྱུད་བུ་
ཆུང་གི་རྒྱུད་འབྲེལ་འོད་ཟེར་ཅན་ལ་གསུངས་པ་བཞིན་འཆར་ཏེ། ཁ་དོག་རེ་རེ་ལ་ཡང་ལྔ་ལྔའི་ཆ་དང་བཅས་སྟེ་འོད་ཟེར་དཀར་པོ་དང་། རབ་ཏུ་དཀར་
བ་དང་། ཤིན་ཏུ་དང་། མཆོག་ཏུ་དང་། ཚད་མེད་དཀར་བ་དང་ལྔའོ། དེ་བཞིན་ཏུ་ཁ་དོག་གཞན་རྣམས་ལ་ཡང་འདྲེས་སོ། གཞན་ཡང་ཤེལ་ལྟར་
དང་ས་དང་། དངུལ་ལྟར་དཀར་སྔོ། མུ་ཏིག་ལྟར་དཀར་ཕྲིང་བ་དང་། བྱ་སྒོང་ལྟར་ཟླུམ་པ་དང་། མ་གད་ལྟར་སེར་བ་དང་། མཐོན་མཐིང་ལྟར་སྔོ་བ་
དང་། རཀྟ་ལྟར་དམར་བ་དང་། ཨིན་ཏྲ་ལྟར་ལྗང་བ་དང་། བྱའི་རྒྱབ་ལྟ་བུ་དང་། བསྭེ་ཕོར་བསྒྲིགས་པ་ལྟ་བུ་དང་། རྨ་བྱའི་མདངས་ལྟ་བུ་དང་། ཕུག་

རོན་ཀྱིས་རྐེ་འགུལ་ལྟ་བུ་དང་། རི་དྭགས་གིས་གཤོག་ཤུལ་ལྟ་བུ་དང་། སེང་གེའི་དཔྲལ་བ་ལྟ་བུ། བྱའི་མིག་ལྟ་བུ་དང་། བརྒྱ་བྱིན་གྱིས་ལག་པ་ལྟར་དམར་བ་
གསེར་ལྟར་སེར་བ་དང་། གཡུ་ལྟར་སྔོ་བ་དང་། དུང་ལྟར་དཀར་བ་དང་། མཆོང་ལྟར་སྨུག་པ་དང་། སྔོན་དམར་ལྗང་གསུམ་ཉ་མིག་རིས་དང་། མཁར་
ཐབས་རིས་དང་། ལྕང་ལོ་རིས་དང་། རྡོ་རྗེ་རིས་དང་། པདྨ་རིས་དང་། རྒྱ་གྲམ་རིས་དང་། འཁོར་ལོ། མདལ་རྩེ། ལྕགས་ཚགས། ཟ་འོག རྒྱ་མཚོ།
ཉི་མ། ཟླ་བ། སྨྲིག་རྒྱུ་རིས་དང་། ཆུ་གཉེར། མི་གམང་། ཤར་ཤར་བ་དང་། འབུར་འབུར་བ་དང་། ལོང་ལོང་བ་དང་། བུན་བུན་པ་དང་། ཉེར་ཉེར་བ་
དང་། ཉོར་ཉོར་བ་དང་། ལྡོབས་ལྡོབས་པ། མེར་མེར་བ་དང་། ཁྱམ་ཁྱམ་པ་དང་། ཤར་ནི་མཐོ་ལྷོ་ནི་གཞོལ་བ་ལྟ་བུ་དང་། ནུབ་ནི་མཐོ། བྱང་ནི་གཞོལ་
བ་ལྟ་བུ་དང་། དབུས་ནི་མཐོ་མཐའ་ནི་དམའ་བ་ལྟ་བུ་དང་། མཐའ་ནི་སྐྱོར་བ། དབུས་ནི་བརྡལ་བ་ལྟ་བུ་དང་། མནན་ན་མེར་མེར་བྱེད་པ་ལྟ་བུ་དང་། བརྟེག་

༄༅། །ན་བར་པར་བྱེད་པ་ལྟ་བུ་དང་། ལྡིང་ལྡིང་བྱེད་པ་ལྟ་བུ་དང་། བྱིལ་བྱིལ་ལྟ་བུ་དང་། ཕྱོལ་ཕྱོལ་ཕྱེམས་པ་ལྟ་བུ་དང་། ལྡང་ལྡང་བ་ལྟ་བུ་
དང་། མཚེར་མཚོར་བ་ལྟ་བུ་དང་། གྲུབ་གྲུབ་པ་ལྟ་བུ་དང་། སྣ་ཚོགས་བསམ་ཡུལ་འདས་ཤིང་བརྗོད་དུ་མེད་པའི་རྣམ་པ་འཆར་རོ། ཐིག་ལེའི་བྱེ་བྲག་ལ་རྟེན་
གཞལ་ཡས་ཁང་དུ་སྨིན། རིགས་གདང་གི་བྱེ་བྲག་ཐམས་ཅད་དུ་བརྟེན་པ་ལྷའི་ཚོགས་སུ་སྨིན་ནོ། དེ་ཡང་བརྟེན་པ་ལྷའི་གཙོ་འཁོར་ལྔའི་གཞལ་ཡས་ཁང་དང་། 
དགུ་པའི་གཞལ་ཡས་ཁང་དང་། བཅོ་བརྒྱད་དང་། གཙོ་བོ་ལ་འཁོར་བྱེ་བ་དུང་ཕྱུར་ཚོགས་ཀྱིས་བསྐོར་བའི་གཞལ་ཡས་ཁང་གཅིག་གིས། ནམ་མཁའི་ཁྱབ་ཚད་དུ་
སྣང་བའི་རྣམ་པ་ཡང་འཆར་རོ། ཡང་ལ་ལ་རྟེན་གཞལ་ཡས་ཁང་། བརྟེན་པ་ལྷའི་གཙོ་འཁོར་ཀྱིས་བྱེ་བྲག་མང་ཉུང་དང་། མདངས་ཁ་དོག་གིས་བྱེ་བྲག་
མི་འདྲ་བའི་དཀྱིལ་འཁོར་ཀྱིས་ཚོགས་དཔག་ཏུ་མེད་པའི་དག་གིས་ནམ་མཁའ་གང་བའི་རྣམ་པ་ཡང་འཆར་རོ། དེ་ཡང་བཀྲག་མདང་ཤིན་ཏུ་སྨིན་ཏེ། རྗེན་

ལ་བུད་པ་ཁྲོ་བོའི་ཚོགས་ཀྱི་དཀྱིལ་འཁོར་རྣམས་དང་། རིག་པ་ཡེ་ཤེས་ཀྱི་མདང་ཅུང་ཞིག་མ་སྨིན་བ་ཞི་བའི་དཀྱིལ་འཁོར་རྣམས་ཀྱི་ནམ་མཁའ་གང་བའི་རྣམ་པ་ཅན་
འཆར་རོ། ཡང་སྟེང་གི་ཆ་ལ་ནམ་མཁའ་དང་པའི་དཀྱིལ་འཁོར་ལྟ་བུའི་སྣང་བ་དང་། དེའི་འོག་དུ་ཞི་ཁྲོ་ལོངས་སྤྱོད་རྫོགས་སྐུའི་ཞིང་ཁམས་བསམ་ལ་ཡས་པར་
སྣང་བ་དང་། དེའི་འོག་ཕྱོགས་ཀྱི་ཕྱི་རྒྱབ་ཀྱི་རྣམ་པའི་ཕྱོགས་བཞིར་རུ། རང་བཞིན་སྤྲུལ་སྐུའི་ཞིང་ཁམས་སྟེ། ཕྱོགས་བཞིའི་ཁ་དོག་དང་མཐུན་པར་འཆར་
རོ༑ དེ་ནི་འོད་ཕྱི་མ་ནང་གིས་རྣམ་པ་ཅན་སྟེ། གཅིག་གིས་གཅིག་མ་བསྒྲིབ་པར་ཟང་ཐལ་ལེ་གྲྭ་ཟ་ལེ་རང་སྣང་དུ་ཤིག་གེར་སྣང་ངོ་། དེ་བཞིན་དུ་ཁམས་ཀྱི་
ཡོན་ཏན་དོན་དམ་པའི་འདོད་ཡོན་གཟུགས་སྒྲ་དྲི་རོ་རེག་བྱའི་རྣམ་པ་ཀུན་དང་ལྡན་པའི་གཟུགས་ཀྱི་བྱེ་བྲག་གིས་ངོས་བཟུང་ཟུར་ཙམ་སོང་ནས། ད་ནི་རྒྱུ་རྐྱེན་
བྲལ་བ་རང་བྱུང་གིས་སྒྲའི་བྱེ་བྲག་གྷ་ཞིག་བཤད་དེ་ངོས་བཟུང་ན། འདི་ཡང་འབྱུང་བའི་རྩ་ཁམས་དང་པའི་སྟོབས་ཀྱིས་གྲུབ་མཐའི་བློ་དང་མི་ལྡན་སོ་སོའི་སྐྱེ་བོ་

༄༅། །རྣམས་ལ་ཡང་། སྒྲའི་བྱེ་བྲག་མ་ངེས་པ་ཀུན་ཀྱིས་ཐོས་སྟེ། རེ་ཞིག་གཏོང་སྙམ་དུ་འཇོག་གོ །སྐབས་འདིར་ཁམས་ཀྱི་ཡོན་
ཉམས་སུ་བླང་བའི་ཚེ། འབྱུང་བ་སྒྲ་ཆོས་ཀྱི་ཁྲིད་ཁ་ལ་འཇུག་གམ། ཁམས་ཀྱི་ཡོན་ཏན་ཡེ་ཤེས་ཀྱི་གཟུགས་ཀྱི་བྱེ་བྲག་རྣམས། གཙོ་བོར་ཉམས་སུ་བླང་བའི་
རྣལ་འབྱོར་པ་ལ། ཡེ་ཤེས་ཀྱི་སྒྲ་དང་། དྲི་རོ་རེག་བྱ་ལ་རང་བཞིན་ཤུགས་ཀྱིས་མངོན་དུ་གྱུར་སྟེ་སྤོས་ཀྱི་གླང་པོ་མངོན་དུ་གྱུར་ན་དེའི་གཟུགས་དང་སྒྲ་དང་དྲི་
རོ་རེག་བྱ་ཤུགས་ལ་མངོན་དུ་གྱུར་པ་བཞིན། དེའི་ཕྱིར་ཁམས་བདེ་གཤེགས་སྙིང་པོའི་ཡོན་ཏན་ཟབ་མོ་ཆོས་ཉིད་རང་སྒྲའི་བྱེ་བྲག་བ་ཞིག་ངོས་བཟུང་ན། སྒྲ་རྩི་
རི་རི་བ་དང་། ལྡི་རི་རི་བ་དང་། དམྱལ་བའི་ངུ་འབོད་ལྟ་བུའི་སྒྲ་དང་། དེ་བཞིན་ཏུ་ཡི་དྭགས་དུད་འགྲོའི་སྒྲ་སྐད་ཀྱིས་བྱེ་བྲག་ཅི་རིགས་པ་རྣམས་ཐོས་སོ། །
གཞན་ཡང་གླིང་བཞིའི་མི་རང་རང་གིས་སྒྲ་སྐད་རྣམས་དང་། ལྷ་མ་ཡིན་གནོད་སེམས་གསོད་བྱེད་ཀྱིས་སྒྲ་རྣམས་དང་། ལྷ་དགའ་སྤྲོ་སྐྱིད་པའི་ངག་དབྱངས་གིས་སྒྲ་

རྣམས་ཐོས་སོ། གཞན་ཡང་རང་རང་གིས་མིང་ནས་འབོད་པ་དང་། ལེགས་ཉེས་སྟོན་པ་དང་། གཞན་ཡང་འཇིག་རྟེན་པའི་སྒྲ་ལ་བེམ་པོ་རིག་པ་ཅན་ཀྱིས་སྒྲ་མི་འདྲ་བའི་
རྣམ་པ་མང་དུ་ཐོས་སོ། བྱེ་བྲག་བདག་ལ་བཟང་པོའི་ལུང་བསྟན་དང་། ཚེ་རིང་ཐུང་བསོད་ནམས་ཆེ་ཆུང་སྔོན་ཀྱི་ལས། ཕྱི་མའི་དབང་ཐང་འདི་ཡིན་འདི་ཐོབ་
ཅེས་པ་སྟེ། སོ་སོའི་ལུང་བསྟན་དཔག་ཏུ་མེད་པ་ཐོས་སོ། གཞན་ཡང་སྒྲ་ཆེ་ཆུང་སྙན་མི་སྙན། ཡིད་ལ་འོང་མི་འོང་། རིང་ཐུང་གིས་རྣམ་པ་བསམ་གྱིས་མི་
ཁྱབ་པ་ཐོས་སོ། སྐབས་སུ་ཐར་པ་མྱ་ངན་ལས་པའི་ཆོས་སྒྲ་ཡང་ཐོས་སྟེ། དྲང་དོན་དང་ངེས་དོན་བཀའ་དང་བསྟན་བཅོས་རྒྱུད་མན་ངག་ཚིག་ལྷུབ་པ་དང་བཅད་པ་
དེ་ལ་ཡང་མཁས་པ་དག་གིས་སྡེབ་པ་མཛེས་པར་བྱེད་པའི་ངག་དངོས་བརྗོད་དཔེ་རྒྱན་ཕུལ་བྱུང་གིས་སྤྲས་པ་བྱེ་བྲག་རྣམས་མང་དུ་ཐོས་སོ། གཞན་ཡང་
མན་ངག་ཟབ་པ་དང་། ཆོས་ཟབ་པ་དང་། ཤིན་ཏུ་ཟབ་པ་གནད་དུ་ཟབ་པའི་སྒྲ་བསམ་གྱིས་མི་ཁྱབ་པ་རྣམས་ཐོས་སོ། ཡི་གེ་འདུས་པ་དང་མ་འདུས་པའི་སྡེ་

༄༅། །རིགས་རྣམས་ལ། རང་རང་གིས་ཐོབ་པའི་ལྕི་ཡང་རིང་ཐུང་གིས་སྒྲ་རྣམས་ཐོས་སོ། མདོར་ན་སྲོག་ཆགས་སྦྲང་མའི་སྒྲ་ནས་བཟུང་སྟེ། སངས་
རྒྱས་བཅོམ་ལྡན་འདས་ཀྱིས་གསུངས་དབྱངས་ཡན་ལག་གིས་སྒྲ་མན་ཆད་འཁོར་འདས་ཀྱིས་བསྡུས་པའི་སྒྲ་ཐམས་ཅད་ཀྱིས་རྣམ་པ་འདྲ་བ་རྣམས་ཐོས་སོ། །
དེ་བཞིན་དུ་དྲི་བཟང་ངན་བསམ་གྱིས་མི་ཁྱབ་པའི་རྣམ་པ་འདྲ་བ་རྣམས་བསྣམས་པ་དང་། རོ་བཟང་ངན་བསམ་གྱིས་མི་ཁྱབ་པའི་རྣམ་པ་འདྲ་བ་རྣམས་མྱོང་བ་
དང་། རེག་བྱ་བསམ་གྱིས་མི་ཁྱབ་པའི་རྣམ་པ་འདྲ་བ་རྣམས་རེག་པ་སྟེ། མདོར་ན་འདོད་པའི་ཡོན་ཏན་བསམ་གྱིས་མི་ཁྱབ་པ་ལོངས་སྤྱོད་པའི་རྣམ་པ་འཆར་
རོ༑ ཁམས་ཀྱི་ཡོན་ཏན་ཐམས་ཅད་མངོན་སུམ་རྩལ་རྫོགས་པའི་སྐབས་ལ། ཤེས་བྱ་ཡུལ་དུ་ཡོད་ཚད། སྲིད་ཚད་ཀྱི་བྱེ་བྲག་བསམ་གྱིས་མི་ཁྱབ་པའི་
རྣམ་པ་འཆར་སྟེ། རྣམ་སྨིན་ཨ་འཐས་ཀྱི་བག་ཆགས་དངོས་པོ་གདོས་བཅས་ཀྱི་སྣང་བ་མ་ཡིན་པ་སྟེ། དེ་དང་རྣམ་པ་འདྲ་བའི་འདྲ་བ་རྣམ་པ་ཡི་གེར་ཡང་བྲི་མི་

བཏུབ་སྟེ། ཀློང་ཡང་ཤཀ་ཐུབ་དགོང་ཁྲིད་ལས། སྟོང་པ་དབྱིངས་ཀྱི་རང་གཟུགས་ཤེས་བྱ་ལ་སྲིད་ཚད་འཆར་སྟེ་ནམ་མཁའི་མཐའ་ཁྱབ་ཚད་དུ་འཁེང་པ་འཕེལ་བ་
འགྱུར་རོ། དེ་ལྟར་ཀྱང་། །ཅང་མེད་དངོས་པོའི་རང་གཟུགས་ཀུན། །ནམ་མཁའ་སྟོང་པའི་དཀྱིལ་དུ་སྦས། ཅེས་པ་དང་། དམ་ཚིག་རྡོ་རྗེ་གསལ་བཀྲ་ལས། 
རྒྱལ་བ་ཉིད་ཀྱི་བརྗོད་ལ་འདས། ཅེས་གསུང་པའི་དོན་ནོ། གཉིས་པ་བྱེ་བྲག་ལ་མངོན་སུམ་སྣང་ཚུལ་ངོས་བཟུང་བ་ནི། གྲུབ་མཐའི་བློ་མི་གནས་པ་སོ་སོའི་སྐྱེ་བོ་དག་ལས། 
རྩ་དངས་པའི་སྟོབས་ཀྱི་ཁ་དོག་ལྔ་ལྡན་དང་། ཁ་དོག་རེ་རེ་བ་དང་། ལྷ་འདྲེའི་སྣང་བ་དང་། གཞན་ཡང་དག་མ་དག་ལ་ངེས་པར་འཆར་རོ། གྲུབ་མཐའ་ཅན་ཀྱིས་གནད་
ཉམས་སུ་བླང་བ་དུས་སུ། དང་པོ་ངོ་སྤྲོད་པའི་ཡེ་ཤེས་ཀྱི་སྣང་བ་ཕྲ་བ་ལས་མེད་ཅིང་སྣང་ཉམས་མངོན་སུམ་ཀྱི་ཡེ་ཤེས་གོང་ནས་གོང་དུ་མཆེད་དེ། རིག་པ་ཚད་ཕེབས་
ཀྱི་སྐབས་ལ་ཁམས་ཀྱི་ཡོན་ཏན་ཡོངས་སུ་རྫོགས་པར་འཆར་རོ། ལུས་བརྟེན་བོར་སྟེ་བར་དོའི་སྐབས་ལ་ཁམས་ཀྱི་ཡོན་ཏན་ཐམས་ཅད་ཡོངས་སུ་རྫོགས་པར་འཆར་

༄༅། །རོ༑ མཐར་ཐུགསངས་རྒྱས་ཀྱིས་ས་ནི་ཚད་ཕེབས་ཀྱིས་སྐབས་སུ་བསྟུའོ། འགྲོ་བ་གཞན་འགའ་ཞིག་ལ་ཡང་འཆར་བར་བཤད་དོ། ལུས་བརྟེན་
བོར་ནས་འཆར་བ་ཡང་བར་དོའི་སྐབས་སུ་བསྡུའོ། འདིར་ངོས་ཟིན་ཀྱིས་ཕྱིར་རག་པ་ཆེ་ལུང་ཙམ་བྲིས་པ་ཡིན་ནོ། དེ་རྣམས་ཀྱི་མངོན་སུམ་འགྱུར་མེད་རང་སྣང་གིས་ངོ་
བོ་གང་ཡིན་ངོས་བཟུང་བའི་སྐབས་གྷ་ཞིག་ཐལ་ལོ། །སྤྱི་དོན་གསུམ་པ་མངོན་སུམ་ཡེ་ཤེས་ཀྱིས་སྣང་བའི་བྱེ་བྲག་གང་ཡིན་པ་དེ། གསུང་རབ་རྣམས་ཀྱི་དགོངས་
དོན་ཆོས་ཉིད་དོན་དམ་པའི་གནས་ལུགས་སྐུ་གསུམ་རྒྱལ་བའི་དགོངས་པ་ཡིན་པར་ངོ་སྤྲོད་པ་ནི། གནད་ཟབ་ལམ་འོད་གསལ་ཉམས་སུ་བླང་བའི་རྣལ་འབྱོར་པ་
གཅིག་གིས་མུན་པ་གསུམ་རིམས་ཀྱིས་བསྒྲིབ་པ་དང་། འབྱུང་བ་དངས་མ་ཉི་ཟླའི་མདང་ལ་འབེན་དུ་བྱས་པའི་ཚེ། གདོས་བཅས་ཀྱི་སྣང་བ་བསྒྲིབ་པའམ། །
འགག་ན་མི་མཐོང་བའི་སྐབས་ལ། ལུས་ངག་ཡིད་གསུམ་དུར་ཁྲོད་ཀྱིས་རོ་བཞིན་བསྐྱུར་སྟེ། རྩོལ་མེད་ཐོགས་མའི་འདུག་ཚུལ་ཀྱིས་ངང་དུ་ཕོགས་པའི་ཚེ། །

བསྒྲིབ་མེད་ཟངས་ཐལ་ཀྱིས་ཡེ་ཤེས་རྣམ་པ་རང་སྣང་གིས་བྱེ་བྲག་རྩོལ་མེད་རང་ལུགས་གིས་འཆར་ཚུལ། ལྷུན་གྲུབ་སྐུ་གསུམ་ཀྱི་སྣང་བ་ཐམས་ཅད་རྣམ་པ་ཡུལ་ན་
མེད་པའི་བློ་འདས་སྐད་ཅིག་མའི་རང་མདང་དོན་འགྱུར་མེད་གཅིག་དུ་ངོ་སྤྲོད་པ་ལ་གསུམ་སྟེ། ཅི་སྣང་ཐམས་ཅད་བློ་འདས་རང་སྣང་ཉག་གཅིག་ལས་གཞན་མེད་
ཚུལ་ཀྱིས་མདོར་བསྟན། མདོ་རྒྱུད་ཐེག་པ་ཐམས་ཅད་དགོངས་དོན་ཟབ་མོ་བཅུད་དུ་འགྲིལ་ཚུལ་ཀྱིས་ངོ་སྤྲོད་རྒྱས་པར་དག །ཟབ་མོ་སྙིང་ཐིག་གིས་གསེབ་ལམ་
རྩོལ་མེད་མངོན་སུམ་ངོ་སྤྲོད་ལ་འདུས་ཚུལ་ཀྱིས་དོན་བསྡུ་བའོ། དང་པོ་རྩོལ་མེད་བློ་འདས་ཀྱི་སྣང་བ་བྱེ་བྲག་བཟང་ངན་གྱིས་རྣམ་པ་ཐམས་ཅད་རང་སྣང་ཡེ་ཤེས་ཀྱི་ངོ་
བོ་ཉིད་ལས་གཞན་ཀྱི་སླད་རྡུལ་ཙམ་ཡང་མི་སྲིད་དེ། རྒྱུད་སྒྱུ་འཕྲུལ་ལས། །ཅི་སྣང་ཅི་རིག་རང་རིག་ཉིད། །དེ་ནི་ལུང་གིས་ཚད་མར་བཞག །ཅེས་སོ། །
འོ་ན་བྲལ་བའི་འབྲས་བུ་གཞན་ཀྱིས་ཡེ་ཤེས་དེ་རང་སྣང་གིས་ཆ་ལ་མཐོང་ངམ་ཞེ་ན། དེ་ནི་མཐོང་མེད་དོ། རང་སྣང་གིས་ལུགས་སུ་བཞག་ན། ཐམས་ཅད་རང་སྣང་

༄༅། །མིན་པ་མེད་པ་ནི། རྒྱ་འགྲིལ་སྤར་ཁབ་ལས། རང་རིག་པའི་ལུགས་ཀྱིས་ཅིར་ཡང་སྣང་བ་དེ་དག་རང་རིག་པ་ཉིད་ཀྱིས་ཕྱིར། ཅེས་སོ། །རང་
སྣང་གིས་དཀྱིལ་འཁོར་དེ་རྣམས་ཀྱང་འདུ་ཤེས་ཀྱིས་རྩོལ་རྟོག་ཆ་ཕྲ་བ་དང་བཅས་པ་བྲལ་ནས་རྩོལ་མེད་རང་བཞིན་ཀྱིས་ཤར་སྟེ། རྒྱ་འདྲིལ་ལས། རང་རིག་པ་ཐམས་
ཅད་དུ་རྩལ་མ་འགག་པར་སྣང་བ་ནི། རང་བཞིན་ཀྱིས་སྣང་བ་སྟེ། ཅེས་སོ། ཟབ་ལམ་ཐབས་མཁས་པའི་གནད་ཀྱིས་ཉམས་ལེན་དོན་དུ་གཉེར་བའི་ཚེ། ཉི་མའི་
དཀྱིལ་དུ་མུན་པ་མི་རིག་པ་བཞིན་ཐམས་ཅད་ཡེ་ཤེས་ཀྱི་སྣང་བ་ལས། གཞན་གྱིས་ཞན་འཛིན་དང་གདོས་བཅས་ཀྱིས་སྣང་བ་མིང་ཡང་མི་སྲིད་དེ། སློབ་དཔོན་
སྒེག་པ་རྡོ་རྗེས་གསལ་བཀྲ་ལས། །ཐབས་མཁས་རང་རིག་ཡེ་ཤེས་སྟེ། །ཉི་མའི་དཀྱིལ་ན་མུན་མེད་ལྟར། །ཡེ་ཤེས་རང་སྣང་མ་རྟོག་པ། །ཉོན་མོངས་འཁོར་
 བ་ངང་གིས་མེད། ཅེས་གསུངས་སོ། སྣང་བ་འདིའི་བྱེ་བྲག་རྣམས་ནི། ཐོག་མའི་ཆོས་ཁམས་བདེ་གཤེགས་སྙིང་པོའི་ཡོན་ཏན་ལྷུན་གྲུབ་རང་སྣང་གིས་

མདང་མངོན་སུམ་བར་གསལ་བ་ཙམ་ལས། གཞན་གང་ནས་བརྩལ་ཞིང་བསྒྲུབ་དུ་མེད་པ་ནི། དབང་རྣམ་པར་དབྱེ་བ་ལས། འཁོར་བ་ངན་སོང་རོལ་བ་ཡེ་ཤར་ལ། །ཡང་དག་སངས་རྒྱས་འདོད་པ་ཡང་རེ་
འཁྲུལ། ཅེས་གསུངས་སོ། དེས་ན་སྣང་བ་དེ་རྣམས་ཀྱི་བཟང་ངན་ཕན་གནོད་མེད་པའི་ཕྱིར། སྤང་བླང་དགག་བསྒྲུབ་ཀྱིས་ཞེན་པ་མེད་པར་མཁས་དགོས་པ་ནི། སེམས་ཉིད་ངལ་བསོ་ལས། 
སྣང་བ་དངོས་ཀྱི་ཕན་གནོད་གཉིས་དང་བྲལ། དེར་འཛིན་ཞུག་ན་སྲིད་པར་འཆིང་བའི་རྒྱུ། ཅེས་པ་དང་། ཏེ་ལོ་པའི་ཞལ་ནས། །སྣང་བས་མ་འཆིང་ཞེན་པས་འཆིང་། །ཞེན་པ་ཆོད་ཅིག་ན་རོ་བ། ཅེས་པ་
དང་། རྒྱ་འདྲིལ་ལས། སྣང་བ་དང་པོ་ལ་མ་གོལ་མེད་ཀྱང་། ཞེན་པས་གོལ། ཞེས་གསུང་པའོ། དེ་རྣམས་ཀྱིས་སྣང་བའི་ངོ་བོ་ཕན་གནོད་མེད་པའི་རོལ་པ། 
དགག་སྒྲུབ་མེད་པའི་ཆོས་ཉིད། རྣམ་པ་ཀུན་ལྡན་ཀྱིས་སྟོང་པ་ཆེན་པོ། མ་འཁྲུལ་བའི་སེམས་ཅན། མ་གྲོལ་བའི་སངས་རྒྱས། ལམ་མེད་པའི་ལམ་སྣང་། །
ཚ་བསྲེགས་མེད་པའི་མེ། རླན་གཤེར་མེད་པའི་ཆུ། མི་སྟོང་བའི་ནམ་མཁའ། སྲ་འཁྲེགས་མེད་པའི་ས། དངོས་པོ་འདེག་མི་ནུས་པའི་རླུང་། སྡུག་བསྔལ་

༄༅། །མེད་པའི་དམྱལ་བ། བཀྲེས་སྐམ་མེད་པའི་ཡི་དྭགས། གླན་རྨུག་མེད་པའི་དུད་འགྲོ། བྲེལ་འཕོང་མེད་པའི་མིའི་སྡེ་རིག །མཁོན་སེམས་
ཕྲག་དོགས་མེད་པའི་ལྷ་མ་ཡིན་ཀྱི་བྱེ་བྲག། །དགའ་སེམས་འདོད་འཇོ་མེད་པའི་ལྷའི་ཚོགས་ར། འདྲེན་སྟོན་མི་ནུས་པའི་སྟོན་པ། གསུང་མི་ཤེས་པའི་ཆོས་འཆད། 
ཡོན་ཏན་འགོས་མི་ཤེས་པའི་ཆོས་ཉན། བཟང་ངན་མེད་པའི་སྟོན་འཁོར། རྣམ་པ་ཡུལ་ན་མེད་པའི་འཇིག་རྟེན་གཡོ། ཞེས་པ་ལྟ་བུའི་དོན་དེ་ཉིད་ཆོས་ཐམས་ཅད་
ཀྱིས་ཆོས་ཉིད་དེ་ཁོ་ན་ཉིད་ཡིན་པའི་ཕྱིར། མདོ་རྒྱུད་རྣམས་ཀྱིས་ངེས་པའི་ཐེ་ཚོམ་མེད་ཚུལ་ཀྱིས་ཁུང་དྲང་ན། ཏེ་ལོ་པས། སྣང་བ་དགག་བསྒྲུབ་མི་བྱ་རང་སར་
བཞག ཅེས་པ་དང་། སྒྱུ་འཕྲུལ་ལས། རྣམ་པ་ཀུན་ལྡན་སྟོང་ཆེན་འཆང་། ཅེས་པ་དང་། མ་རྒྱུད་ཀློང་གསལ་ལས། འཁོར་འདས་ཀུན་གྱིས་བྱེད་ལས་
དང་ལྡན་ཡང་། །སྟོབས་རྩལ་དེའི་རྗེས་སུ་མི་འབྲང་བ། ཅེས་པ་དང་། ཟབ་དོན་རྒྱ་མཚོའི་སྤྲིན་ལས། མ་འཁྲུལ་བའི་སྣང་བ། གྲོལ་མ་མྱོང་བའི་ཡེ་ཤེས་

ཅེས་པ་དང་། འཕགས་པ་བློ་གྲོས་མི་ཟད་པས་བསྟེན་པའི་མདོ་ལས། །ཆོས་ཀྱ་དབྱིངས་ས་ཡི་ཁམས་ཡིན་མོད་ཀྱི། །ཆོས་དབྱིངས་ཕྲ་བའི་མཚན་ཉིད་ནི་མ་ཡིན་
ནོ༑ །ཆོས་དབྱིངས་ཆུའི་ཁམས་ཡིན་མོད་ཀྱིས། ཆོས་དབྱིངས་བརླན་པའི་མཚན་ཉིད་ནི་མ་ཡིན་ནོ། ཅེས་སོགས་མང་དུ་གསུངས་པ་དང་། །རྗེ་ཤ་བ་རི་
པས། །དེ་ནང་འགྲོ་དྲུག་ལ་སོགས་པ། །ཤིན་ཏུ་ཕྲ་བའི་སྤྲུལ་སྐུ་དང་། །ལོངས་སྐུ་དུ་མར་མཐོང་གྱུར་པ། །སྣ་ཚོགས་གཟུགས་ཅན་འོད་གསལ་ཡིན། 
ཅེས་གསུང་པའི་གནད་དུ་བབ་པའོ། མདོ་དཀོན་མཆོག་བརྩེགས་པ་ལས། །ངས་ནི་རྨི་ལམ་ལྟ་བུའི་འགྲོ་བ་ལ། །རྨི་ལམ་ལྟ་བུར་སྦྲུལ་ནས་ཆོས་སྟོན་ཡང་། །
ངོ་བོ་མེད་དེ་རང་བཞིན་གཉིས་སུ་མེད། ཅེས་པ་དང་། སྒྱུ་འཕྲུལ་ལམ་རིམ་ལས། །འཇིག་རྟེན་བརྟེན་གཡོ་ལ་སོགས་པ། །སྣང་བ་ཉིད་ན་ངོ་བོ་མེད། །དེ་ཉིད་
ཆོས་སྐུ་ཆེན་པོ་ཡིན། ཅེས་གསུང་སོ། ད་ལྟ་གློ་བུར་བག་ཆགས་གིས་འཁྲུལ་གཟུགས་སྒོ་ལྔ་རྣམས་ཀྱི་གསལ་ཆ། ས་ཆུ་མེ་རླུང་གི་གཟུགས་ཅན། རྣམ་ཤེས་

༄༅། །འཕྲུལ་སྣང་གིས་ངོ་བ་ཙམ་ལས་གཞན་ཕྱི་ནང་བར་གསུམ་གང་ན་ཡང་མི་སྲིད་པ་ནི། ཀློང་ཆེན་རབ་འབྱམས་བཟང་པོའི་ཞལ་ནས། འདི་ལྟར་
སྣང་བ་བག་ཆགས་འཁྲུལ་པའི་གཟུགས། །སེམས་ལ་སྣང་ཡང་སེམས་སུ་མ་གྲུབ་པ། །སེམས་ལས་གཞན་དུའང་ཅུང་ཟད་མེད་པ་སྟེ། །ཅི་ལྟར་དྷ་དུ་
རའི་སྣང་བ་ཙམ། །བད་ཀན་དབང་གིས་ཉ་ལྕགས་སྐྲ་ཤད་བཞིན། །གང་ན་མེད་ལ་སྣང་བར་ཤེས་པར་མཛོད། ཅེས་པའི་དོན་སྟེ། གནས་ལུགས་རང་སྣང་
གིས་བྱེ་བྲག་རྣམས་ནི། གཉེན་པོས་བཤིགས་དུ་མེད་ཅིང་འགྱུར་བ་མེད་ལ། རྣམ་ཤེས་འཁྲུལ་སྣང་གིས་ལུས་གཟུགས་བག་ཆགས་སེམས་ཀྱི་སྣང་བ་འདུས་ས་
བྲལ་བའི་ཆོས་ཅན། དཔྱད་མི་བཟོད་གློ་བུར་ཀྱིས་མཚན་ཉིད་ཅན་ཡིན་པའི་ཕྱིར། འདི་མ་ནོར་བར་ངོ་སྤྲོད་དགོས་པ་ནི། སེང་གེ་རྩལ་རྫོགས་ལས། །ཀུན་
གྱི་སེམས་ཀྱི་རྩ་བ་དང་། །རང་རིག་ཡུལ་ཀྱི་རྩ་བ་གཉིས། །འདྲ་གཞི་གཅིག་ལ་གོལ་ས་ཆེ། ཅེས་པ་དང་། རྒྱུད་ཀློང་དྲུག་པ་ལས། །རང་རིག་བསམ་པ་

བྲལ་བ་དང་། །སེམས་ཀྱི་བྱུང་ཚོར་སྣ་ཚོགས་གཉིས། །འདྲའོ་འདྲའོ་ནོར་ལ་རེ། །ཤེས་རབ་རང་རྩལ་རྫོགས་པ་དང་། །ཡིད་ཀྱི་དྲན་པ་ཕྱི་ཤོར་གཉིས། །འདྲའོ་
འདྲའོ་ནོར་ལ་རེ། ཅེས་གསུངས་པའི་དོན་ནོ། དེ་རྣམས་ཀྱི་བྲལ་འབྲས་ལ་འཁོར་འདས་ཀྱི་རྣམ་པ་དོན་དམ་རང་སྣང་གིས་ཆོས་ཉིད་ལས་གཞན་མེད་ཚུལ་མདོ་རྩེ་
གཅིག་བཤད་ཟིན་ཏོ། ད་ནི་དོན་གཉིས་པ་གྲུབ་མཐའ་སོ་སོའི་མདོ་རྒྱུད་རྣམས་ཀྱི་བརྗོད་བྱ་དོན་ཀྱི་དགོང་པ་རྣམས། རྒྱས་པར་ངོ་སྤྲད་པ་ལ་བཅུ་གསུམ། དང་
པོ་འཁོར་འདས་ཀྱི་རྣམ་པ་ཐམས་ཅད་ཡེ་ཤེས་སྒྱུ་མར་ངོ་སྤྲད་པ་ནི། རྣལ་འབྱོར་པའི་རྨི་ལམ་སྦྱང་བའི་མན་ངག་གམ། སྦྱོར་བའི་ཡན་ལག་གིས་བཅིང་པའམ། 
གནད་ཟབ་མོ་གང་ལ་བསྟེན་སྟེ། ཉམས་སུ་བླང་བའི་སྐབས་སུ་ཕྲ་བའི་ཡེ་ཤེས་ནས་ངོས་བཟུང་སྟེ། རག་པའི་ཡེ་ཤེས་འཁོར་འདས་ཀྱི་རྣམ་པའི་བྱེ་བྲག་སྣང་བ་ནི། །
འཁྲུལ་སྣང་བག་ཆགས་ཀྱི་གཟུགས་རྫུན་སྣང་ལོག་པའི་སྒྱུ་མ་ཡིན་ཏེ། དག་པ་ཡེ་ཤེས་སྒྱུ་མ་རང་སྣང་ཆོས་ཉིད་ཀྱི་དོན་དུ་ངོ་སྤྲད་དེ། འདི་གནས་ལུག་གཞིའི་

༄༅། །སྐབས་ལ་འོད་གསལ་ཡེ་ཤེས་ཀྱི་སྒྱུ་མའི་དོན་ཐབས་ཟབ་མོའི་དོན་དུ་གཉེར་བའི་ཚེ། རྣམ་པའི་སྣང་བ་ཐམས་ཅད་གདོད་མ་ནས་གནས་པའི་དོན་
མངོན་སུམ་སྣང་བ་ཡིན་སྟེ། སྒྱུ་འཕྲུལ་ལམ་རིམ་ལས། །སྲིད་གསུམ་སྒྱུ་མ་འདྲ་བ་ནི། །རྫོགས་པའི་བྱང་ཆུབ་མཁས་པས་ཤེས། །འགྲོ་བ་དེ་ལྟར་སྔར་ནས་
ཤེས། ཅེས་སོ། དེ་ཡང་ཁམས་གསུམ་དང་འདས་པའི་སྣང་བ་ཐམས་ཅད་བློ་འདས་ཡེ་ཤེས་ཀྱི་རང་གདང་ཡིན་པའི་ཕྱིར་རོ། རྒྱུ་རྐྱེན་ལས་མ་བྱུང་ཞིང་
གཉེན་པོ་གང་གིས་ཀྱང་བཤིག་དུ་མེད་པ་ནི། ལམ་རིམ་ལས། སྒྱུ་མ་རྡོ་རྗེ་བཙན་པོའི་མཆོག །ཅེས་སོ། ལམ་བདེན་ཐམས་ཅད་ཀྱི་དངོས་གཞི་ཡང་
འདི་ཡིན་སྟེ། སྒྱུ་མ་ལམ་རིམ་ལས། ཆོས་ཉིད་སྒྱུ་མ་ཐོབ་དོན་དུ། །ཚོགས་བསགས་པས་ན་ཚོགས་ལམ་མོ། ཅེས་སོ། སྒྱུ་མའི་ཆོས་ཉིད་འདི་ལས་སྦྱོར་
བའི་ཕྱིར། སྦྱོར་ལམ་ཞེས་གསུང་སྟེ། དེ་ཉིད་ལས། མཐོང་ལམ་མི་རྟོག་སྒྱུ་མ་ལས། །སྦྱོར་བའི་ཕྱིར་ན་སྦྱོར་ལམ་ལོ། ཅེས་སོ། སྒྱུ་མ་ཡུལ་སྣང་གིས་

མཁན་པོ་རྡལ་བའི་སྐད་ཅིག་ཕྱིར་ལོག་དུ་བློ་འདས་རང་སྣང་གིས་སྒྱུ་མ་བཟོ་བཅོས་བྲལ་བའི་ཡེ་ཤེས་མངོན་སུམ་རྟོག་པའི་ཕྱིར། ལམ་བདེན་འགྱུར་བ་མེད་
པའི་དོན་མཐོང་བ་ནི་མཐོང་ལམ་མོ། དེ་ཉིད་ལས། །ཆོས་མཆོག་སྐད་ཅིག་ཕྱི་མ་ལ། །མཐོང་ལམ་རྣམ་པར་མི་རྟོག་པའི། །ཡེ་ཤེས་སྒྱུ་མ་རང་བཞིན་
ཉིད། །ཕྱིན་ཅི་མ་ལོག་མཚན་ཉིད་ཅན། །སྔར་མ་མཐོང་བ་མཐོང་བས་ན། །མཐོང་བ་ལམ་ཀྱི་ཡེ་ཤེས་སོ། ཅེས་སོ། ཁམས་ཀྱི་ཡོན་ཏན་མངོན་གསུམ་
མཐོང་བའི་རྟག་དང་། སའི་ཡོན་ཏན་ཐམས་ཅད་གོང་ནས་གོང་དུ་འཕེལ་སྟེ། རྣམ་པ་ཐམས་ཅད་མཁྱེན་པའི་བར་དུ་རང་སྣང་ཡེ་ཤེས་སྒྱུ་མ་འདི་ཉིད་གམ་འདྲིས་
བྱེད་པ་ལས་གཞན་མེད་པ་ནི། དེ་ཉིད་ལས། སྒྱུ་མ་ལྟ་བུར་བསྒོམ་བྱས་ན། །སྒྱུ་མ་ལྟ་བུར་མངོན་སངས་རྒྱས། ཅེས་སོ། རྟག་དང་སའི་ཡོན་ཏན་རྣམས་
ཅི་སྙེད་མཁྱེན་པའི་ཡེ་ཤེས་ཀྱི་བར་ཡེ་ཤེས་སྒྱུ་མའི་གསལ་སྣང་མཆེད་པ་ཁོ་ན་སྟེ། དེ་ཉིད་ལས། །སྒྱུ་མ་གསལ་སྟོང་ཤེས་པའི་རྟག །གཉིད་ཀྱི་དུས་དང་

༄༅། །གཞན་དུ་འང་། །སྐད་ཅིག་ཡུད་ཙམ་ཐང་གཅིག་ལ། །ཡོན་ཏན་བརྒྱ་ཕྲག་བཅུ་གཉིས་སྟེ། །ཏིང་འཛིན་བརྒྱ་ལ་སྙོམ་འཇུགས་དང་། །སངས་
རྒྱས་བརྒྱ་ཡི་ཞལ་ལྟ་ཞིང་། །སངས་རྒྱས་བརྒྱ་ལ་ཆོས་ཉན་དང་། །འཇིག་རྟེན་ཁམས་བརྒྱ་སྤྱོད་པ་དང་། །སངས་རྒྱས་ཞིང་བརྒྱ་འགྲོ་བ་དང་། །ཞིང་བརྒྱར་འོད་ཀྱིས་
སྣང་བྱེད་དང་། །སེམས་ཅན་བརྒྱ་ནི་སྨིན་བྱེད་དང་། །ཆོས་ཀྱི་སྒོ་བརྒྱ་འགྱེད་པ་དང་། །བསྐལ་པ་བརྒྱན་ནི་གནས་པ་དང་། །སྔོན་དང་ཕྱི་མཐའ་བརྒྱ་འཇུགས་
དང་། །ལུས་ཀྱི་སྤྲུལ་བརྒྱར་འགྱེད་ནུས་དང་། །ལུས་རེ་ལ་ཡང་འཁོར་བརྒྱའི། །ཡོངས་སུ་བསྐོར་བར་སྟོན་པར་བྱེད། །ཆོས་ཕྱིར་སྲོག་ཀྱང་བཏང་ཕྱིར་རོ། །
ཅེས་སོ། ཁམས་ཀྱི་ཡོན་ཏན་མཐོང་བའི་ཕྱིར། འཁོར་བའི་ཆོས་ཀྱི་མཚན་ཉིད་ཤེས་ཞིང་། ཕྱིར་མི་ལྡོག་པའི་གདིང་ཐོབ་པ་ནི། དེ་ཉིད་ལས། །མཐོང་བའི་
ལམ་ཀྱི་ཡེ་ཤེས་དེ། །ཕྱིར་མི་ལྡོག་པའི་རྟག་སུ་བཤད། ཅེས་སོ། དེས་ན་འཁོར་འདས་ཀྱི་རྣམ་པ་ཐམས་ཅད་ཡེ་ཤེས་སྒྱུ་མའི་ངང་དུ་བཟང་ངན་མེད་པར་རོ་གཅིག་

དུ་ཐེ་ཚོམ་མེད་པར་བྱས་སྟེ། ཉམས་ལེན་ཀྱི་གནད་དུ་དྲིལ་སྟེ། ཐར་པ་དོན་གཉེར་ཅན་རྣམས་ཀྱི་བརྩོན་གཅིག་པར་གདམ་པའོ། དེ་རྣམས་ཀྱི་ཆོས་ཉིད་སྒྱུ་མའི་ངོ་སྤྲོད་ཀྱི་གནད་
གྷ་ཞིག་ཐལ་ལོ། ད་ནི་དོན་གཉིས་པ་ཟབ་མོ་འོད་གསལ་ཀྱི་ཆོས་ཁམས་རང་བྱུང་རིག་པའི་འོད་གསལ་རྣམས་ཀྱི་ངོ་སྤྲོད་གྷ་ཞིག་བཤད་དེ། གོང་དུ་ངོས་བཟུང་བའི་འོད་
གསལ་སྟེ། རེག་ནག་པོའམ་དུ་བ་ལྟ་བུ་དང་ཐིག་ལེ་ཐིག་ཕྲན་ཀྱིས་སྣང་བ་ནས་བཟུང་སྟེ། འཁོར་འདས་ཀྱི་སྣང་བ་ཡེ་ཤེས་རྫོགས་པའི་བར་ཟབ་མོ་ཁམས་ཀྱི་
ཡོན་ཏན་རང་བཞིན་ཀྱི་འོད་གསལ་སྟེ། སེམས་ཀྱི་གནས་ལུགས་རིག་པའི་བཞུགས་ཚུལ་ནི་འདུས་མ་བྱས་སྟོང་གསལ་རང་རིག་འོད་གསལ་ཀྱི་ཕུང་པོ་དང་། 
དུས་གསུམ་དུས་མེད་ཀུན་ཀྱིས་གནས་ལུགས་འགྱུར་མེད་གཅིག་ཏུ་བཞུགས་སྟེ། ཅི་སྐད་དུ། །སེམས་ཀྱི་རང་བཞིན་འོད་གསལ་གང་ཡིན་པ། །དེ་ནི་ནམ་
མཁའ་བཞིན་དུ་གནས་མེད་གསུངས། ཅེས་པ་དང་། མ་ཧཱ་མ་ཡ་ལས། །ཆོས་རྣམས་རང་བཞིན་འོད་གསལ་བ། །གདོད་ནས་རང་བཞིན་རྟོགས་པ་མེད། །

༄༅། །ཅེས་པ་དང་། ཐལ་འགྱུར་ལས། ཡེ་ཤེས་ཡེ་ནས་འོད་གསལ་བ། །མ་རིག་པའི་སྒྲིབ་པ་མེད། །གདོད་ནས་མྱ་ངན་འདས་པ་སྟེ། །
མྱ་ངན་འདས་པ་ཀུན་ཀྱིས་རྟེན། ཅེས་པ་དང་། ཡུམ་ལས། སེམས་ནི་སེམས་མ་མཆིས་སྟེ། སེམས་ཀྱི་རང་བཞིན་ནི་འོད་གསལ་བའོ། ཅེས་པས། 
དོན་དེ་ད་ལྟ་འགྲོ་བ་རྣམས་ཀྱི་སྙིང་ལ་གནས་པ་སྟེ། སྒྲོན་མ་རྣམ་བཀོད་ལས། །སེམས་ཅན་ཀུན་གྱིས་སྙིང་ནང་ན། །གདོད་མའི་མགོན་པོ་འོད་མི་འགྱུར། 
ཞེས་གསུང་པ་དེའི་རང་མདང་འོད་གསལ་རྣམས་ལུས་ཀྱི་རྩ་ཁམས་ཀྱི་རྟེན་འབྲེལ་རྣམས་གནད་ཀྱི་མན་ངག་ཟབ་པ་དང་ཉེ་བར་ཟབ་པ་དང་། ཤིན་ཏུ་ཟབ་པ་རྣམས་ཀྱི་རྣལ་
འབྱོར་མངོན་སུམ་དང་། རང་རིག་མངོན་གསུམ་དུ་ཁ་དོག་དང་དབྱིབས་ཀྱི་རྣམ་པ་ཅན་བཀྲག་མདང་འོད་དུ་འབར་སྟེ། ཡུལ་མེད་བློ་འདས་རང་བཞིན་འོད་གསལ་
བའི་དོན་དུ་ཉམས་སུ་ལེན་པ་ནི་རྣལ་འབྱོར་སྤྱོད་པའི་དགེ་སློང་ཞེས་གསུང་སྟེ། ཉི་མ་རབ་ཏུ་སྣང་བྱེད་ཀྱི་མདོ་ལས། རྣལ་འབྱོར་ཞེས་བྱ་བ་གང་ཞེ་ན། སེམས་

ཀྱི་རང་བཞིན་འོད་གསལ་མ་བྱས་པ། མ་བཅོས་པ། མ་བསླད་པ། རྣལ་མ་དེ་ལ་བྱའོ། སྤྱོད་པ་ཞེས་བྱ་བ་གང་ཞེ། དེ་མ་ནོར་བར་ཉམས་སུ་ལེན་པ་ལ་
ཟེར། དེ་ལྟར་ཉམས་སུ་ལེན་པ་དེ་ལ་ནི། དགེ་སློང་རྣལ་འབྱོར་སྤྱོད་པ་ཞེས་གསུང་པའོ། ཅེས་སོ། དེ་ཡང་ཁ་དོག་ནག་པོ་དཀར་སེར་དམར་ལྗང་སྔོན་
པོ་རྣམས་བཀྲག་མདང་སྨིན་པ་མ་སྨིན་པའི་བྱེ་བྲག་ཅི་ཡང་སྣང་སྟེ། གཙུག་ཏོར་ཆེན་པོའི་མདོ་ལས། དེ་སེམས་སྐད་ཅིག་ཙམ་གཅིག་ཕྱོགས་བཅུའི་ནམ་མཁའ་
ལ་རིན་པོ་ཆེ་སྣ་བདུན་གྱི་ཁ་དོག་དུ་འགྱུར་རོ། བར་བར་ནི་ཁ་དོག་སྣ་བརྒྱན་ཡང་འགྱུར། ཡང་ཁྱབ་པར་གམ་པ་ནི། སྔོན་པོ། སེར་པོ། དམར་པོ། དཀར་པོ་
རྣམས་སོ་སོར་འདྲེས་པ་ལྟ་བུར་སྣང་སྟེ། ཅེས་པ་དང་། འགྲེལ་ཆེན་དྲི་མེད་འོད་ལས། ནག་པོ་འབར་བ་དང་། དམར་པོ། དཀར་པོ། སེར་པོ། ལྗང་ཀུ། སྔོན་པོ། 
ཅེས་སོ། འོ་ན་ཁ་དོག་དེའི་དབྱིབས་ཀྱི་བྱེ་བྲག་ཅི་ལྟར་འཆར་ཞེ་ན། དག་མ་དག་གིས་རྣམ་པ་མ་ངེས་པར་འཆར་སྟེ། ཡང་། གཙུག་ཏོར་ཆེན་པོའི་མདོ་ལས། ལུས་

༄༅། །ཀྱི་ནང་དངས་ཞིང་གསལ་བ་ལས། རང་གིས་ལུས་ཀྱི་ནང་ན། སྲིན་གྲོལ་མ་གློ་བུར་དུ་བྱུང་ན་ཡང་། ལུས་ཀྱི་རང་བཞིན་ཅི་ལྟ་བ་བཞིན་སྟེ། སྨས་ཤིང་ཉམས་པ་མེད་པ་ཡི་མཐོང་ཡང་། 
སེམས་དེ་གསལ་ཞིང་ས་ལེར་བའི་ངང་ནས། སྐད་ཅིག་ཙམ་ཞིག་འོད་བྱུང་སྟེ། ཕྱོགས་་བཅུར་ཁྱབ་པ་འཛམ་གླིང་གསེར་གྱི་ཁ་དོག་དུ་གྱུར་སྟེ། རྣམ་པ་སྣ་ཚོགས་ཐམས་ཅད་ཀྱང་། དེ་བཞིན་གཤེགས་པའི་སྐུར་གྱུར་
ནས། རྣམ་པར་སྣད་མཛད་དེ་བཞིན་གཤེགས་པ་ལྷའི་འོད་བརྩེགས་པའི་ཁང་པ་ན་བཞུགས་སྟེ། སངས་རྒྱས་བཅུའི་འཁོར་ཀྱིས་བསྐོར་ཞིང་ས་ཡ་ཕྲག་བརྒྱའི་ཞིང་། པདྨོར་བཅས་པ་ལྟ་བུར་འབྱུང་བར་སྣང་ངོ་། ་ཡང་བྷམ་
པ་ལས། སེམས་སྐད་ཅིག་ཙམ་ཞིག་ཁང་གཞི་ཡང་ཙ་ཤིང་དང་འདྲ་བར་མཐོང་སྟེ་མེས་བསྲེགས། མཚོན་ཆས་གཏུབ་ཀྱང་མི་ཚོར་ཞིང་། མེའི་བོད་ཀྱིས་མཆེད་ཀྱང་ཚིགས་པར་མི་འགྱུར་ལ། ཤ་བཅད་ན་ཡང་ཤིང་གཞོགས་
བ་དང་མཚུངས་སོ། ཡང་སེམས་དེ་སྐད་ཅིག་ཙམ་ཞིག །ཕྱོགས་བཅུའི་ས་ཆེན་པོ་དང་། རི་དང་། ཆུ་ཀློང་མཐོང་སྟེ། དེ་དག་ཀྱིས་སངས་རྒྱས་ཀྱི་ཞིང་དུ་གྱུར་ནས། རིན་པོ་ཆེ་སྣ་བདུན་དང་ལྡན་ཞིང་། འོད་
སྣང་བསམ་གྱིས་མི་ཁྱབ་པས་གང་བ་དང་། ཡང་གང་གྷའི་ཀློང་གི་བྱེ་མ་སྙེད་ཀྱི། དེ་བཞིན་གཤེགས་པའི་སངས་རྒྱས་དམ། །སྟེང་གིས་ཕྱོགས་སུ་ལྷའི་གཞལ་མེད་ཁང་

རྣམས་བསྒྲིབ་པ་མེད་པ་ལྟ་བུར་མཐོང་ངོ་། ཡང་སེམས་དེ་ཡུན་རིང་དུ་བྷམ་པ་ལས། སྐད་ཅིག་ཙམ་ཞིག་ནམ་ཀྱི་གོང་ལ། རྒྱང་རིང་པོ་ནས་ཚང་དུས་དང་གྲོང་
ཁྱེར་དང་། གཉེན་བཤེས་ཀྱང་མཐོང་ངོ་། བར་བར་གཏམ་ཟེར་བའི་སྒྲ་ཡང་ཐོས་ཤིང་། བར་ཆོད་ཀྱི་ཕྱི་རོལ་ན་འདུག་པ་ལྟ་བུར་ཡང་མཐོང་ངོ་། ཅེས་སོ། དག་པ་སྐུ་ཡེ་
ཤེས་ཀྱི་སྣང་བ་ནི། སྒྲོན་མ་འབར་བའི་རྒྱུད་ལས། །ཡེ་ཤེས་ཆོས་ཀྱི་སྐུ་རུ་སྨིན། །དེའི་ཡེ་ཤེས་རྒྱུན་མི་ཆད། ཅེས་སོ། དེ་ཡང་རྟག་ཆད་ལས་འདས་པའི་འོད་
གསལ་ཡེ་ཤེས་ཀྱི་སྐུ་ཡིན་ཏེ། སྒྲོན་མ་རྣམ་བཀོད་ལས། །རྟག་པ་མ་ཡིན་ངོ་བོ་མེད། །ཆད་པ་མ་ཡིན་འོད་གསལ་སྐུ། །ཉི་མ་འཇའ་ཚོན་ནམ་མཁའ་བཞིན། །
ཅེས་སོ། སྐུ་གསུམ་ཀྱི་འོད་ནི། ཀློང་གསལ་ལས། །གདོད་ནས་དག་པའི་ངོ་བོ་ལ། །དམིགས་སུ་མེད་པ་ཆོས་སྐུའི་འོད། །ཡེ་ནས་ལྷུན་གྲུབ་ལོངས་སྐུའི་
ཀུན་ལ་ཁྱབ་པ་སྤྲུལ་སྐུའི་འོད། ཅེས་སོ། སྐུ་ལྔའི་འོད་ནི། ཐལ་འགྱུར་ལས། མདངས་ཀྱི་སྐུ་ནི་རྣམ་པ་ལྔ། །སོ་སོའི་རིགས་ཀྱི་མཚན་ཉིད་འཛིན། ཅེས་

༄༅། །པ་དང་། དོན་གསལ་མེ་ལོང་ལས། །སྟོང་པའི་རིགས་པ་གསལ་བར་གནས་སོ། །གསལ་བའི་རིགས་པ་སྐུ་རུ་གནས་སོ། སྐུའི་རིགས་པ་སྣང་
སྟོང་དུ་གནས་སོ། ཅེས་པ་དང་། ཐུགས་ཀྱི་མེ་ལོང་ལས། །ཆོས་སྐུའི་ཡེ་ཤེས་བསམ་འདས་བརྗོད་མེད་ངང་། །ལོངས་སྐུ་ཡེ་ཤེས་ཁ་དོག་མ་འདྲེས་གསལ། 
སྤྲུལ་སྐུའི་ཡེ་ཤེས་ཅིར་ཡང་བསྒྱུར་དུ་བཏུབ། ཅེས་སོ། དེའི་དོན་འོད་གསལ་ཀྱིས་སྣང་བ་གནད་ལ་བརྟེན་ཏེ་མངོན་སུམ་དུ་གྱུར་པ་ནི། སྣོད་བཅུད་ཀྱི་རྣམ་པ་ས་ཆུ་མེ་
རླུང་ས་རྡོ་རི་བྲག་རྩི་ཤིང་ནག་ཚལ་རིས་དྲུག་གིས་སྣང་བ་ལུས་ལོངས་སྤྱོད་ཐམས་ཅད། གདོས་བཅས་ཐོག་བཅས། ཕན་ཚུན་བསྒྲིབ་པར་བྱེད་པ་ནི་མ་ཡིན་ཏེ། །
ཐམས་ཅད་འོད་གསལ་ཀྱིས་ངོ་བོ། །འོད་གསལ་ཀྱིས་རྣམ་འགྱུར། འོད་གསལ་ཀྱིས་བྱེ་བྲག །འོད་གསལ་ཀྱིས་ཁྱད་པར། འོད་གསལ་ཀྱིས་རྣམ་པ། ཟག་
བ་མེད་པའི་ཡེ་ཤེས། བདུད་རྩི་ལྟ་བུའི་ཆོས་དོན་ཁུང་དུ་ཆུད་པ་སྟེ། རྒྱ་ཆེ་རོལ་བའི་མདོ་ལས། །ཟབ་ཅིང་སྤྲོས་བྲལ་འོད་གསལ་འདུས་མ་བྱས། །བདུད་རྩི་ལྟ་

བུའི་ཆོས་གཅིག་ཁོ་བོས་རྙེད། ཅེས་སོ། སེམས་ཉིད་རང་བཞིན་ཀྱིས་འོད་གསལ་རྣམ་པ་མི་འདྲ་བའི་བྱེ་བྲག་དེ་རྣམ་པ་ཡུལ་གང་དུ་སྣང་ཞེ་ན། མུན་ཁང་གླ་གབ་ཅན་
སུམ་གསུམ་རིམ་རྡུལ་འདུས་ཀྱི་སྣང་བ་མེད་པའི་ནམ་མཁའ་དང་། གླ་གབ་མེད་པ་སྤྲིན་དང་ཁུ་རླུང་བྲལ་བའི་ནམ་མཁའ་མངོན་གསུམ་གསལ་སྟེ། མདོ་ཕལ་པོ་ཆེ་
ལས། །འོད་ཀྱི་དཀྱིལ་འཁོར་རྣམ་པར་བཀྲ། །ལ་ལ་ནམ་མཁའི་དབྱིངས་སུ་བཀྲ། །ཞེས་གསུང་བའི་དོན་དེ་ཡང་གཞོན་ནུ་མ་ལ་པྲ་བབས་པའམ། མིག་གིས་
ལྟར་ཡོད་པ་བཞིན་གསལ་སྟེ། དྲི་མེད་འོད་ལས། ཕྲ་རབ་རྡུལ་གྱིས་ཆོས་ཉིད་འདས། །པྲ་ཕབ་པའི་རིམ་པ་རྣམ་པ་ཀུན་གྱིས་མཆོག་ལྡན་
པ༑ རྒྱུད་ལས། གཟུགས་རྣམས་ཐམས་ཅད་སྣང་བའི་དཔལ། །གཟུགས་རྣམས་སྣ་ཚོགས་ཀུན་ཏུ་སྟོན། །གཟུགས་ཅན་མ་ལུས་འཆང་བ་པོ། ཅེས་གསུངས་
སོ༑ འོ་ན་རང་ལ་ཤར་བའི་འོད་གསལ་ཀྱིས་བྱེ་བྲག་འདི་རྣམས་སྡུག་བསྔལ་ལས་གྲོལ་བའི་སྣང་བའི་ཆོས་ཉིད་དེ་ཁོ་ན་ཉིད་ཡིན་ནམ། ཡང་ན་གློ་བུར་བསླུ་བའི་ཆོས་

༄༅། །ཅན་གཅིག་སྲིད་དམ་སྙམ་ན་མ་ཡིན་སྟེ། རྣམ་གྲོལ་ཐར་བའི་གནས། རང་སྣང་བདེ་བའི་ཞིང་། འགྱུར་མེད་དོན་གྱི་ངོ་བོ་ཡིན་པ་ནི། རྒྱུད་རྡོར་
ཕྲེང་ལས། །འོད་གསལ་གོང་འཕང་གསལ་བ་ནི། །ཤིན་ཏུ་རྣམ་དག་ཆོས་དབྱིངས་སྟེ། ཅེས་པ་དང་། རྡོ་རྗེ་འཆང་གིས་ཞལ་ཆེམ་ལས། སྐྱེ་འཆི་མེད་པའི་
སྲོག་འཛིན་སར་འདོད་ན། རྡོ་རྗེ་ལུ་གུ་རྒྱུད་གསལ་བའི་འོད་ལ་ལྟོས་གཅིག །ཞེས་པའོ། དེའི་ཕྱིར་ངེས་པ་དོན་ཀྱིས་ཏིང་ངེ་འཛིན་དེ་དག་ཚད་མ་ཡིན་ངེས་པའི་ལུང་
བཀའ་མདོ་རྒྱུད་བསྟན་བཅོས་མན་ངག་ཀྱི་གནད་ལ་དབབ་སྟེ་ངོས་བཟུང་ན། མྱ་ངན་འདས་མདོ་ལས། ཐམས་ཅད་སྔོན་པོར་སྣང་བའི་ཏིང་ངེ་འཛིན་དང་། ཐམས་
ཅད་སེར་པོ། ཐམས་ཅད་དཀར་པོ། ཐམས་ཅད་དམར་པོ། རྣམ་པ་སྣ་ཚོགས་པའི་ཏིང་ངེ་འཛིན་དང་། ཅེས་གསུང་པའི་དོན་སྟེ། བྲལ་འབྲས་ཁམས་ཀྱི་ཡོན་ཏན་
བློ་འདས་ཟབ་མོའི་སྣང་བ་འོད་དང་འོད་ཀྱིས་བྱེ་བྲག་བསམ་གྱིས་མི་ཁྱབ་པ་སྨིན་པའི་ཕྱིར། འགྱུར་མེད་བློ་འདས་ཀྱི་ཉམས་དུ་བརྩོན་དགོས་པ་ནི། ཤེས་རབ་

སྙིང་པོ་ལས། ཟབ་མོ་སྣང་བ་ཞེས་གསུང་བའི་ཏིང་ངེ་འཛིན་ལ་སྙམ་པར་འཇུགས་སོ། ཅེས་པ་དང་། འབུམ་པ་ཉི་ཁྲི་ལས། འོད་ཟེར་རབ་ཏུ་དགྱེས་པ་
ཞེས་བྱ་བའི་ཏིང་ངེ་འཛིན་དང་། འོད་མཐའ་ཁྱབ་པའི་ཏིང་ངེ་འཛིན་དང་། འོད་འབྱེད་པའི་ཏིང་ངེ་འཛིན་དང་། འོད་ཀུན་ཏུ་སྣང་བའི་ཏིང་ངེ་འཛིན་དང་། །
འོད་དྲི་མ་མེད་པའི་ཏིང་ངེ་འཛིན་དང་། སྣང་བ་གསལ་བའི་ཏིང་ངེ་འཛིན་དང་། སྣང་བར་བྱེད་པའི་ཏིང་ངེ་འཛིན་དང་། རྣམ་པ་ཐམས་ཅད་དུ་འོད་འབྱེད་པ་
ཞེས་བྱ་བའི་ཏིང་ངེ་འཛིན་ཡོད་དེ། ཏིང་ངེ་འཛིན་དེས་རྣམ་པར་སྤྱོད་པའི་བྱང་ཆུབ་སེམས་དཔའ་སེམས་དཔའ་ཆེན་པོ་ནི། མྱུར་དུ་བླ་ན་མེད་པར་ཡང་དག་པར་རྫོགས་
པའི་བྱང་ཆུབ་ཏུ་མངོན་པར་རྫོགས་པར་འཚང་བར་འགྱུར་རོ། ཅེས་པ་དང་། ཡང་། དྲི་མ་མེད་པའི་སྒྲོན་མ་ཞེས་བྱ་བའི་ཏིང་ངེ་འཛིན་དང་། ཤེས་རབ་
སྒྲོན་མ་ཞེས་བྱ་བའི་ཏིང་ངེ་འཛིན་དང་། སྒྲོན་མ་འབར་བའི་ཞེས་བྱ་བའི་ཏིང་ངེ་འཛིན་དང་། ཅེས་པ་དང་། གློག་གིས་སྒྲོན་མ་ཞེས་བྱ་བའི་ཏིང་ངེ་འཛིན་

༄༅། །དང་། གློག་གིས་ལྕེ་ཞེས་བྱ་བའི་ཏིང་ངེ་འཛིན་ཡོད་དེ། ཏིང་ངེ་འཛིན་དེས་འདྲེས་སོ། ཅེས་བ་དང་། དེ་ཉིད་ལས། ཟླ་བ་བཟང་པོ་ཞེས་
བྱ་བའི་ཏིང་ངེ་འཛིན་དང་། ཟླ་ལ་རྒྱལ་མཚན་ཞེས་བྱ་བའི་ཏིང་ངེ་འཛིན་དང་། ཟླ་བ་དྲི་མ་མེད་པ་འོད་ཅེས་བྱ་བའི་ཏིང་ངེ་འཛིན་དང་། ཏིང་ངེ་འཛིན་དེས་འདྲེས་སོ། །
ཅེས་པ་དང་། རྒྱུད་ལས། འགྲོ་བའི་མར་མེ་ཡེ་ཤེས་སྒྲོན། ཅེས་པའི་དོན་ཡིན་ནོ། གཞན་ཡང་ཁམས་ཀྱི་ཡོན་ཏན་ཀྱི་འོད་ལ་མ་དག་པའི་རྣམ་པ་བསམ་
གྱིས་མི་ཁྱབ་པར་སྨིན་སྟེ། གུར་ལས། །འཇིག་རྟེན་ཁམས་ནི་ཐམས་ཅད་དུ། །ཅི་སྲིད་རྡ་རྗེའི་ལུས་ལྡན་པར། །ཁམས་གསུམ་རྒྱུ་བཅས་མི་རྒྱུ་བ། །
མ་ལུས་ལུས་པ་མེད་པར་འགྲུབ། ཅེས་པ་དང་། རྟག་གཉིས་ལས། །ང་ལ་འཁོར་བ་ཐམས་ཅད་བྱུང་། །ང་ལ་གནས་གསུམ་པོ་ཡང་བྱུང་། །ངའི་འདི་
ཀུན་ཁྱབ་པ་སྟེ། །འགྲོ་བའི་རང་བཞིན་གཞན་མ་མཐོང་། ཅེས་གསུང་པའི་ཕྱིར་སྣང་བ་ཐམས་ཅད་ཏིང་ངེ་འཛིན་ཀྱི་གནད་དུ་འགྲོ་བ་ནི། ལྷུན་གྲུབ་ཀྱི་སྒོའི་

མཛོད་ལས། བུད་མེད་ཀྱི་གཟུགས་ཏིང་ངེ་འཛིན་དུ་རྟོག་པར་བྱའོ། སྐྱེས་པའི་གཟུགས་ཏིང་ངེ་འཛིན་དུ༴ ཁྱེའུའི་གཟུགས༴ བུ་མོའི་གཟུགས༴ ལྷའི་
གཟུགས༴ གནོད་སྦྱིན་གྱིས༴ དྲི་ཟའི༴ ལྷ་མ་ཡིན་གྱིས༴ ནམ་མཁའ་ལྡིང་གིས༴ མིའམ་ཅིའི༴ ལྟོ་ཕྱེ་ཆེན་པོའི༴ སེམས་ཅན་དམྱལ་བའི༴ དུད་
འགྲོ་མངལ་སྐྱེས་ཀྱི༴ དུད་འགྲོ་སྒོང་སྐྱེས་ཀྱི༴ གཤིན་རྗེའི༴ འཇིག་རྟེན་ཀྱི༴ ཞེས་པ་དང་། བྱེ་བྲག་དུ་རྣམ་པ་མང་དུ་སྨིན་ཚུལ་ནི། མཁའ་འགྲོ་
རྒྱ་མཚོའི་རྒྱུད་ལས། ཀུན་ནི་ཡེ་ཤེས་ལྔའི་ངོ་བོ། དོན་དམ་ཆོས་ཉིད་ཀྱི་ཁམས་གསུམ་པོ་ཐམས་ཅད་འོད་གསལ་ཀྱིས་སྣང་བ་དང་། ཡེ་ཤེས་ཀྱིས་ལྷར་གསུང་
བ་འདི་ལྟ་སྟེ། ཡང་སོས་མ་དང་། ཐིགས་ནག་མ་དང་། བསྡུས་འཇོམས་མ་དང་། ངུ་འབོད་མ་དང་། ངུ་འབོད་ཆེན་པོ་མ་དང་། ཚ་བ་དང་། རབ་ཏུ་ཚ་བ་
དང་། མནར་མེད་དང་། ལྟུང་བ་མོ་དང་། འབར་མེད་མོ་དང་། བུང་མོ་དང་། གཤིན་རྗེ་མོ་དང་། མེ་བདག་མོ་དང་། ཅེས་པས། བསམ་གྱིས་མི་ཁྱབ་པར་

༄༅། །སྣང་བ་ཐམས་ཅད་རང་སྣང་འོད་གསལ་ཏིང་ངེ་འཛིན་གྱི་གནད་དུ་ཤེས་པར་གྱིས་ཤིག །གཞན་ཡང་ཁམས་ཀྱི་ཡོན་ཏན་རང་སྣང་འོད་གསལ་
ཀྱི་འཆར་སྒོ་ལ་དུར་ཁྲོད་ཀྱི་གླིང་བྷ་ཞིག་དུ་སྣང་བ་སྟེ། རོ་གསར་རྙིང་ཤ་དང་། རུས་དུམ་རྣམས་ཀུན་ཏུ་འཐོར་བ། སྟག་གཟིག་དུག་སྦྲུལ་རྣམས་ཀྱི་བྱེ་
བྲག་མཁའ་འགྲོ་ཤ་ཟའི་རིགས་རྣམས་ཀྱིས་རྫུ་འཕྲུལ་གར་དང་། ཚོགས་རའི་རྣམ་འགྱུར་བྱེ་བྲག་བསམ་གྱིས་མི་ཁྱབ་པར་སྣང་སྟེ། བློ་འདས་རང་སྣང་
གིས་ཏིང་ངེ་འཛིན་དུ་དོན་གཉེར་བྱེད་པ་ནི། མཁའ་འགྲོ་རྒྱ་མཚོའི་རྒྱུད་ལས། མགོ་མེད་རྒྱུག་དང་གཞན་ཡང་ནི། །མགོ་བོ་མེད་པའི་གར་བྱེད་དང་། །
ཉལ་བ་དང་ནི་རྐང་མེད་དང་། །མགོ་དང་ལག་སོར་བཏུབ་པ་སྟེ། །ཏིང་ངེ་ཆེན་པོ་རྒྱུའི་ནི། །དེ་རྣམས་དགའ་བཅས་གར་བྱེད་དོ། ཅེས་པ་དང་། རྟག་
གཉིས་ལས། དང་པོ་རོ་ནི་རྣམས་བྷམ་པ། །ཆོས་ཀྱི་དབྱིངས་ཀྱི་བདག་ཉིད་བརྗོད། ཅེས་པ་དང་། །རྣལ་འབྱོར་མ་བརྒྱད་ཡང་བསྐོར་ནས། །དུར་ཁྲོད་དུ་

ནི་མགོ་བོ་རོལ། །དབུག་སོང་ཞེས་བྱའི་རིག་པ་འདི། །དུར་ཁྲོད་ཞེས་ནི་མངོན་པར་བརྗོད། ཅེས་སོ། གཞན་ཡང་ཁམས་འདུས་མ་བྱས་པའི་རང་གཟུགས་ལ་
ལྷ་དང་ལྷ་མིན་ཀྱི་སྣང་བ་རྣམས་འཆར་སྟེ། འཇིགས་སུ་རུང་བ་དུ་མ་བཤོམ་པ་དང་། གཡུལ་འགྱེད་པ་དང་། འཁྲུགས་ཅིང་ཤི་བསད་ཀྱི་རྣམ་པ་ལྟ་བར་མི་
བཟོད་ཅིང་སྐྱི་ཡ་བ་དུ་མ་དང་། ཁྲིམས་ར་ཆེན་པོར་ཁྲིམས་གཅོད་པ་དུ་མས་གང་བ། ཆད་པ་བཅད་ལུགས་སྣ་ཚོགས་པ། བཅིང་བ་ལྔས་བཅིང་བ། མགོ་གཅོད་
པོ། རྣ་བ་གཅོད་པ། སྣ༴ ལག་པ༴ རྐང་པ༴ མིག་བྲུ་བ། སྙིང་འབྱིན་པ༴ ནང་རོལ་འདོན་པ༴ ལྤགས་པ་བཤུ་བ༴ གཞོག་ནས་བཀྲལ་བ༴ ལྕགས་ཀྱི་
མགར་བས་ཟང་ཞུན་ལུས་ལ་བྱུག་པ༴ ཆུ་ཚན་དང་མེ་ཚན་དུ་བསྒྱུར་བ་དང་། དུང་དུ་བཅུག་པ་དང་། ཁྲིམ་ཤིང་ལ་བཏག་པ་དང་། ལྕགས་གི་གསལ་ཤིང་བཙུག་
པ་ལ་སོགས་ཉམས་ང་ཞིང་ཡིད་དབྱུང་བ༴ སྐྱི་ལུགས་ཅིང་ཡིད་སྐྱོ་བ༴ སྙིང་དྲང་ལྷང་ལྷང་པོར་བྱེད་ཅིང་། མིག་སྣང་བསྒྱུར་བའི་རྣམ་འགྱུར་སྣ་ཚོགས་པ་ཚད་

༄༅། །མེད་པ། མགོའི་ཕུང་པོ། རྣ་བའི་ཕུང་པོ། སྣའི༴ རྐང་ལག་ཀྱི་ཕུང་པོ༴ སྙིང་གིས༴ ཡན་ལག་གི་ཕུང་པོ་དུ་མ་དང་༴ ཁྲག་གི་མཚོ་ལ་
སོགས་པ། ཡང་ཞིང་བག་ཆགས་འཁྲུགས་པར་བྱེད་པའི་རྣམ་པ་འཆར་སྟེ། སྡུད་པ་ལས། དཔེར་ན་སྒྱུ་མ་མཁན་ཀྱིས་བཞི་མདོར་སྤྲུལ་བྱས་སྟེ། །སྐྱེ་བོ་
ཕལ་ཆེར་མགོ་མང་བྱེ་བ་གཅོད་བྱེད་པའི། །བསད་བྱ་དེ་དག་ཅི་འདྲར་དེ་འདྲ་བྱང་ཆུབ་སེམས། །འགྲོ་ཀུན་སྤྲུལ་འདྲར་རབ་ཤེས་དེ་ལ་འཛིན་པ་མེད། །
ཅེས་གསུངས་པའི་དོན་ནོ། ཡང་ཁམས་ཀྱི་ཡོན་ཏན་ཟབ་མོ་འོད་གསལ་ཀྱི་གསལ་ཆ་ལས། དག་པའི་སྣང་བ་འོག་མིན་ལོངས་སྐུའི་ཞིང་ཁམས་སྟོན་འཁོར་
ཚོམ་བུ་ལྔ་ལྡན་ཀྱིས་དཀྱིལ་འཁོར་བསམ་གྱིས་མི་ཁྱབ་པ་དང་། ཕྱོགས་ཕྱོགས་སུ་བདེ་བ་ཅན་ཀྱིས་ཞིང་ཁམས་རྣམས་དང་། གཞན་ཡང་འགྲོ་འདུལ་སོ་སོའི་
སྟོན་འཁོར་སྡིག་སྤང་གིས་ཚུལ་ཅན། དག་མ་དག་གིས་རྣམ་པ་བརྗོད་འདས་པར་སྣང་བ་དང་། གཞན་ཡང་གྲུབ་ཐོབ་ཕོ་མོ་རྣམས་དང་། དཔའ་བོ་དང་། རྣལ་

འབྱོར་མ་དང་། རིགས་བཞིའི་མཁའ་འགྲོའི་སྡེ་ཚན་ཆོས་སྐྱོང་ཕོ་རྒྱུད་མོ་རྒྱུད་དམ་ཅན་རྣམས་ཀྱིས་སྡེ་ཚོགས་བསམ་ཀྱིས་མི་ཁྱབ་པ་ཐམས་ཅད་ཡེ་ཤེས་འོད་གསལ་
སྒྱུ་མའི་རང་མདང་བཟང་ངན་མེད་པའི་གནད་གཅིག་ལ་ཉམས་སུ་བླང་དགོས་སྟེ། ཡི་གེ་མེད་པའི་རྒྱུད་ལས། ཅི་ཡང་མེད་པའི་བསྟན་པས་བཀའ་རྩལ་པ། །
མེད་བཞིན་སྣང་བའི་འཁོར་རྣམས་ཉོན་ཅིག །ཅེས་གསུང་པའི་དོན་དང་། ཐིག་ལེ་རྩ་བའི་རྒྱུད་ལས། སྣ་ཚོགས་རང་མདང་འཁོར་རྣམས་ཉོན། ཅེས་
གསུང་པའི་དོན་དང་། རྟག་གཉིས་ལས། སྟོན་པ་པོ་དང་ཆོས་རྣམས་ཀྱང་། །རང་གིས་འཁོར་ཚོགས་ལྡན་ཉན་པ། །འཇིག་རྟེན་འཇིག་རྟེན་འདས་པ་དང་། 
འཇིག་རྟེན་སྟོན་པ་བསྒྲུབ་བྱ་དང་། །ལྷན་ཅིག་སྐྱེས་དགུའི་རང་བཞིན་དང་། ཅེས་སོ། གཞན་ཡང་ལོག་ལྟའི་ཚུལ་ཅན་ཕྱུ་དང་དབང་ཕྱུག་ལ་སོགས་ཕྱི་རོལ་
པའི་གྲུབ་མཐའ་འཛིན་པའི་སྟོན་འཁོར་གྱིས་ཚུལ་ཅན་རྣམས་ཡང་། འོད་གསལ་ཡེ་ཤེས་ཀྱི་སྣང་ཆ་ལས་ཐམས་ཅད་རང་སྣང་ཤིག་གེར་སྣང་བ་ནི། རྟག་

༄༅། །གཉིས་ལས། །སྐྱེ་དགུའི་སྔོན་རབ་དབང་ཕྱུག་དང་། །བདག་དང་གསོ་བ་སེམས་ཅན་དང་། །དུས་དང་གང་ཟག་ཉིད་དང་ནི། །དངོས་པོ་
ཀུན་ཀྱིས་རང་བཞིན་འདི། །སྒྱུ་མའི་གཟུགས་ཀྱི་རྣམ་པར་གནས། ཅེས་གསུང་པའི་དོན་དེ་ཁོ་ན་ཉིད་དོ། རྒྱུད་ཀློང་ཡང་ལས། སྟོན་པ་རིག་སྟོང་ཀུན་ཏུ་
བཟང་པོ་ཉིད། མ་བཅོས་སྤྲོས་བྲལ་བྱང་ཆུབ་སྙིང་པོའི་ངང་ལ་རང་ཤར་སྟེ། ཞལ་ཕྱག་གིས་རྣམ་པར་བཞེང་ནས། མངོན་དུ་འབྱུང་བའི་འཁོར་ནི། ཉིད་
ཀྱིས་ངོ་བོ་ཆོས་སྐུ་དང་། ཉིད་ཀྱིས་རང་བཞིན་ལོངས་སྤྱོད་རྫོགས་པའི་སྐུ་དང་། ཉིད་ཀྱི་ཐུགས་སྤྲུལ་པའི་སྐུ་དང་། ཞི་ཁྲོ་སངས་རྒྱས་དཔག་ཏུ་མེད་པ་དང་། ཁྱད་
པར་སྐུའི་འཁོར་རྡོ་རྗེའི་རིགས་དང་། རིན་ཆེན་རིགས་དང་། པདྨའི་རིགས་དང་། ལས་ཀྱི་རིགས་དང་། བདེ་བར་གཤེགས་པའི་རིགས་དང་། སངས་རྒྱས་དང་། 
ཆོས་དང་། དགེ་འདུན་དང་། བྱང་ཆུབ་སེམས་དཔའ་དང་། ས་ཆུ་མེ་རླུང་ནམ་མཁའ་དང་། འདོད་ཁམས་དང་། གཟུགས་ཁམས་དང་། གཟུགས་མེད་ཁམས་

དང་། ཤིན་ཏུ་རྣལ་འབྱོར་དང་། ཡོངས་སུ་རྣལ་འབྱོར་དང་། སེམས་དཔའི་རྣལ་འབྱོར་དང་། འདས་པ་དང་། མ་འོང་པ་དང་། ད་ལྟ་བ་དང་། དག་པ་དང་། མ་
དག་པ་དང་། སྒྲོ་བསྐུར་ཅན་དང་། ཕྱི་པའི་འཁོར་དང་། ཕྱ་དང་། དབང་ཕྱུག་ཆེན་པོ་དང་། མུ་སྟེགས་པ་དང་། རྨུ་རྡུག་པ་དང་། རྒྱང་འཕེན་དང་། ལྷ་
དང་། ལྷ་མ་ཡིན་དང་། མི་དང་། དྲི་ཟར་བཅས་པའོ། ཅེས་ཡང་གམ་པ་ལམ་ཁྱེར་མེད་པའི་རྣལ་འབྱོར་པ་ལ། ཡིད་སྐད་ཅིག་མ་ཙམ་དུ་ཟབ་མོ་ཆོས་ཀྱི་
ཁམས་སྣ་ཚོགས་འཆར་བ་ཡོད་དེ། སྔར་རྒྱུས་མེད་པའི་གྲོང་ཡུལ་སྣ་ཚོགས་དང་། མི་སྣ་ཚོགས་དང་། གཞན་ཡང་འགྲོ་བའི་རིགས་མི་འདྲ་བ་སྣ་ཚོགས། སྤྱོད་
ལམ་མི་འདྲ་བ་སྣ་ཚོགས་པའི་བྱེ་བྲག་སྐད་ཅིག་མའི་ཡུན་ཐང་ཅིག་ཡུད་ཙམ་རེ། གསལ་སྣང་མངོན་གསུམ་ཝ་ལ་ལ་འཆར་སྟེ། བག་ཆགས་ཡུལ་ཞན་ཀྱིས་
རྣམ་རྟོག་ཡིན་ནམ་སྙམ་དུ་འོང་སྟེ། སྐྱོན་དང་ཡོན་ཏན་ཀྱི་བྱེ་བྲག་མི་འབྱེད་པའི་སྐབས་ཡིན། འདིའི་དུས་སུ་ཟབ་མོ་གནད་ལ་མཁས་པའི་ཉམས་རྟོག་

༄༅། །ཅན་གྱིས་ངོ་སྤྲད་གནད་ལ་གཟེར་བ་གལ་ཆེ་སྟེ། དེའི་དོན་ངོ་སྤྲོད་ན་དང་པོ་གསལ་སྟོང་ཤར་མ་ཐོགས་གིས་སྐད་ཅིག་མ་དེ་ཟབ་མོ་གདོད་ནས་
བཞུགས་ཚུལ་ཀྱིས་གསལ་སྣང་ཡིན་ལ། དེ་འདྲ་བ་ཅི་ཡིན་གང་ན་ཡོད་པ་ཡིན་སྙམ་པའི་ཕྱིར་ལོག་གིས་རྟོག་པ་དེ་གཉིས་འཛིན་བསྒྲིབ་བྱེད་ཡིན་པའི་ཕྱིར་དང་
དང་པོའི་དང་པོའི་གསལ་སྣང་དེ་བསྒྲིབ་ནས་མེད་དོ། རྣམ་རྟོག་གིས་ངོ་བོ་ལ་ལྷུན་གྲུབ་གིས་སྣང་བ་མངོན་གསུམ་ཀྱི་གདང་ཡོད་མི་སྲིད་དོ། རྣམ་རྟོག་ནི་བག་
ཆགས་གིས་དྲན་གཟུགས་བློ་རྩོལ་སེམས་ཀྱི་སྣང་བ་ལས་མངོན་སུམ་ཡེ་ཤེས་ཀྱི་མདང་མེད་པ་ནི། ཚད་མ་རྣམ་འགྲེལ་ལས། རྣམ་རྟོག་རྗེས་སུ་འབྲེལ་པ་ལས། །
དོན་གསལ་སྣང་བ་ཡོད་མ་ཡིན། ཅེས་པའི་དོན་ནོ། ཡང་ཅུང་ཞིག་འོད་གསལ་འབྱང་བ་ལས། བར་བར་དུ་དང་པོའི་སྣང་བ་འོད་གསལ་མཆེད་པ་ལ་ཡིན་མིན་
བློ་སེམས་མ་སྐྱེས་པའི་སྐབས་ཀྱིས་ངང་དེ་ཐོགས་དུ་ཧད་དེ་བཞག་པ་གཅིག་འོང་དེ་དྲན་རིག་སད་དེ་ག་རེ་ང་གཉིད་དུ་སོང་སྟེ་རྨི་ལམ་ཀྱི་སྣང་བ་ཡིན་ནམ། ཅི་ཡིན་

སྙམ་པའི་སྐབས་ལ་ངོ་སྤྲད་ཀྱི་གནད་ཐེབས་པ་གལ་ཆེའོ། དེ་ཡང་འདི་ལྟ་སྟེ་འོད་གསལ་ཀྱི་སྣང་བ་དེ་ལ། གཉིད་མ་གཉིད་ཀྱི་ཐ་དད་མེད་དེ་བློ་འདས་ཟབ་མོའི་སྣང་
བ་ཡིན་པའི་ཕྱིར་རོ། དེ་ལ་དྲན་པའི་ཤེས་པ་བྱེ་བྲག་མ་ཕྱེད་དེ། ཐེ་ཚོམ་ཀྱི་མཁན་པོ་དག་བྱའི་སྐྱོན་ངོས་བཟུང་བའོ། རྒྱུད་རྟག་གཉིས་ལས། གཉིད་ལོག་སད་
པར་མི་བྱེད་པར། །རྟག་ཏུ་རྨི་ལམ་འདྲ་བར་འཇུག །ཞེས་པའི་དོན་དེ་ཁོ་ནའོ། ཡང་གཉིད་ལོག་སྟེ། ལུས་སེམས་ཆེད་དུ་རྩོལ་བའི་བྱེད་པ་ཐམས་ཅད་རང་
སར་ཞིག་སྟེ། རྣམ་ཤེས་རྨི་ལམ་ཀྱི་བག་ཆགས་མ་ལྡང་བའི་བར་ལ་བློ་འདས་ཆོས་སྐུའི་རང་མདང་ཁ་དོག་དབྱིབས་ཀྱི་བྱེ་བྲག་དུ་སྨིན་པ་ནི། འགྱུར་མེད་བློ་
འདས་ཀྱི་དོན་དུ་ངོ་སྤྲད་ལ། རྗེན་ཀྱི་རྨི་ལམ་ནི་ངོ་བོ་འོད་གསལ་ལ་རྣམ་ཤེས་གློ་བུར་ཀྱིས་དྲི་མས་མ་གོས་སྟེ། དོན་གྱི་དབང་དུ་བྱས་ན། གློ་བུར་ཀྱི་རྣམ་ཤེས་
ཕྱི་ནང་བར་གསུམ་ག་ན་ཡང་མེད་པའི་མན་ངག་གནད་ཀྱིས་ཉམས་སུ་བླངས་ནས་གཉིད་འོད་གསལ་དུ་མཁྱེན་པའི་གདམ་པ་སྟེ། ན་རོ་པན་ཆེན་ཀྱི་མར་པ་

༄༅། །ལོ་ཙ་ལ་གདམ་པ། །གཉིད་དང་རྨི་ལམ་མཚམ་ཤེད་ན། །གཏི་མུག་ཆོས་སྐུའི་ངོ་བོ་ཅན། །བརྗོད་མེད་འོད་གསལ་བདེ་བའི་ཉམས། །
རྗེས་ལ་འོད་གསལ་རྒྱས་མི་འདེབས། །མིང་ཡང་འོད་གསལ་ཀྱི་གདམ་པ་ཟེར། །སེམས་སྐྱེ་མེད་དུ་གོའམ་ལོ་ཙ་བ། ཅེས་གསུང་བའི་དོན་འགྱུར་བ་མེད་དོ། །
དེ་ཡང་ནམ་སྟོད་ཀྱི་དུས་དང་། ཟས་ཁམས་ཀྱི་རོས་དག་པའི་སྐབས་དང་། གཉིད་ནམ་སྲབ་པའི་སྐབས་ཀུན་ཏུ་འོད་གསལ་ཆོས་སྐུའི་བཀྲག་མདང་སྨིན་པའི་
ཚེ། ངོ་ཤེས་ཀྱི་གདམ་པ་གནད་ཀྱི་ཟིན་པའི་གཉིད་འདི་མི་སྤང་ཞིང་དང་དུ་བླང་བ་ནི། གྲུབ་ཐོབ་ལ་བ་པའི་གཉིད་ཀྱི་ལོ་རྒྱུས་བཞིན་སྟེ། བརྟག་གཉིས་
ལས། །གཉིད་ནི་སྤང་བར་མི་བྱ་སྟེ། །དབང་པོ་རྣམས་ནི་མི་འགག་གོ །ཅེས་སོ། གཉིད་དེ་ལྟར་ཉམས་སུ་བླང་ན་རྨི་ལམ་འདྲ་བའི་ཆོས་ཁམས་བསམ་
གྱིས་མི་ཁྱབ་པ་འཆར་སྟེ། མངོན་རྟོག་རྒྱན་ལས། རྨི་ལམ་ན་ཡང་ཆོས་རྣམས་ཀུན། །རྨི་ལམ་ལྟ་བུར་ལྟ་ལས་སོ། ཞེས་པའི་དོན་ནོ། དེ་ལ་གཉིད་འོད་གསལ་དུ་

ཟིན་པ་དང་། སློང་བ་དང་ཆོད་པའི་བྱེ་བྲག་རྣམས་སྟེ། མར་པ་ལོ་ཙའི་ཞལ་ནས། །རང་བྱུང་ལྷན་ཅིག་སྐྱེས་པའི་ཉམས། །འོད་གསལ་མི་ལྟོག་ཁམས་ནས་
ཤར། །བག་ཆགས་གཉིད་ཀྱི་འཁྲུལ་པ་དང་། །འོད་གསལ་ལམ་ཀྱི་ངོ་བོར་རྟོག །ཞེས་སོ། རྨི་ལམ་འོད་གསལ་དུ་ཟིང་ཅིང་ཆོད་ན། བར་དོ་ཆད་པའི་
རྟག་ཚད་ཡིན་སྟེ། སྒྱུ་མ་ལམ་རིམ་ལས། །རྨི་ལམ་ཟིན་ན་ལྷའི་སྐུ། །རང་ཤར་ཡུད་ཙམ་བྱུང་གྱུར་ན། །བར་དོ་ཟིན་པར་ཐེ་ཚོམ་མེད། ཅེས་སོ། འདི་ལྟ་
བུའི་ཉམས་ལེན་བྱེད་པའི་དུས་སྐབས་ཀུན་ཏུ་ལུས་དྲང་པོར་འདུག་སྟང་གིས་གནད་དང་ལྡན་པ། དབུག་ཕྱི་ནང་གིས་རྒྱུ་བ་དལ་བའི་གནད་ལ་བསླབ། སེམས་
དྲན་རྩོལ་གྱི་ཐགས་པ་རྒྱུན་བཅད་དེ་སྣལ་དབབ་བཞིན་བྱའོ། དེ་ལྟར་བྱས་ན་བློ་འདས་རང་རིག་པ་ལ་བསྒྲིབ་བྱེད་མེད་པའི་གནད་དུ་འགྲོ་ཤིང་ཁམས་ཀྱི་ཡོན་ཏན་
ཟབ་མོའི་སྣང་བ་ཉེ་བར་མཆེད་དེ། ནམ་ཞིག་སྣང་སྲིད་འོད་གསལ་སྟུག་པོ་བཀོད་པའི་ཞིང་དུ་གྲོལ་བ་ལ་ཐེ་ཚམ་མེད་པ་ནི། མདོ་ཕལ་པོ་ཆེ་ལས་བཤད་དེ། བྱང་

༄༅། །ཆུབ་སེམས་དཔའ་ནོར་བཟང་གིས། དགེ་སློང་རྒྱ་མཚོའི་རྒྱལ་མཚན་མཐོང་བ་འདི་ལྟ་སྟེ། །ལུས་ནི་དྲང་བས་དྲན་པ་མངོན་བྱས་ན། །དབུག་
ནི་ཕྱི་ནང་རྒྱུ་མེད་མི་གཡོ་ཞིང་། །ཏིང་ངེ་འཛིན་ལ་མཉམ་བཞག་སྤྲོས་མེད་ལས། །མཐའ་ཡས་སྤྲུལ་པ་དཔག་མེད་འགྱེད་པ་མཐོང་། རྣམ་ཐར་བསམ་གྱི་མི་
ཁྱབ་པའི་མཐུའི་སེམས་ཀྱི་སྐད་ཅིག་རེ་རེ་ལ། སེམས་ཅན་ཡང་སྨིན་བདེ་བར་གཤེགས་ཀུན་མཆོད། སངས་རྒྱས་ཞིང་ཀུན་དག་པ་དང་། འགྲོ་བའི་བདེ་སྡུག་
བསྒྲུབ་དང་བཟློག་ཅིང་ཐམས་ཅད་མཁྱེན་པ་ལ་དགོད་པའི་ཕྱིར། ཆོས་ཀྱི་སྐུ་ལ་རྣམ་འཕྲུལ་སྣ་ཚོགས་ཆོས་དབྱིངས་རྒྱས་པར་འདི་ལྟར་འགིང་། དེའི་རྐང་པའི་མཐིལ་
གཉིས་ལས། གྲངས་མེད་ཞིང་གི་རྡུལ་སྙེད་ཀྱི། ཚོང་དཔོན་འཁོར་མང་འབྱོར་ལྡན་པ། །བྱུང་བ་ནོར་བཟང་འཕགས་པས་མཐོང་། །དེའི་བོལ་གཉིས་དག་པ་
ལས། །བྲམ་ཟེ་ཁྱིམ་བདག་དེ་ཉིད་བྱུང་། །སྣ་ཚོགས་ཟས་དང་འདོད་ཡོན་ཀྱིས། །ཕྱོགས་བཅུ་བཀང་སྟེ་འགྲོ་བར་མཐོང་། །དེའི་པུས་མོའི་ལྷ་ངར་གཉིས་

ནས་ཀྱང་། །འགྲོ་བ་ཀུན་ཀྱི་གཟུགས་འཛིན་མཁས་པས་གཟིགས། །གྲང་མེད་ཞིང་གི་རྡུལ་སྙེད་རྣམས་བྱུང་ཞིང་། །ཕྱོགས་བཅུ་བཀང་སྟེ་གནོད་པའི་ཕན་བསྒྲུབ་
མཐོང་། དེའི་དཀྱིལ་འཁོར་ནས། །དྲང་སྲོང་འགྲོ་ཀུན་ལུས་དབྱིབས་ཅན། །དེ་སྙེད་བྱུང་ནས་དཀོན་མཆོག་གིས། །སྒྲ་བརྗོད་ཞི་ཕན་བྱེད་པ་མཐོང་། །རྩིབ་
ལོག་གཉིས་ནས་ཀླུའི་བུ་མོ་སེམས་ཅན་དྲང་དང་མཉམ་པ་མཐོང་། །རིན་ཆེན་སྤོས་དང་མེ་ཏོག་ཕྲེང་བ་གདུག་དང་རྒྱལ་མཚན་དང་། །འཕགས་འཕྲུལ་སྣ་ཚོགས་
རྒྱལ་སྲས་ལྷ་དང་ལྷ་མོས་ཆོས་དང་མེ་ཏོག་དང་། རིན་ཆེན་སྤྲིན་གྱི་ཆར་འབེབས་ལེགས་བརྒྱན་ཆོས་དབྱིངས་རྒྱས་པར་འགེང་པར་མཐོང་། །ཐོང་ཀའི་དཔལ་གྱིས་
བེའུ་ནས་ཀྱང་ལྷ་མིན་དབང་པོ་དེ་སྙེད་བྱུང་། རྒྱབ་གཞུང་ནས་ཀྱང་ཉན་རང་དེ་སྙེད་བྱུང་ནས། སྲིད་བཟློག་ཞི་ཆོས་སྟོན། འཕྲག་པའི་ལྷུ་གཉིས་ནས་ཀྱང་གནོད་
སྦྱིན་སྲིན་པོའམ་དབང་པོ་དེ་སྙེད་བྱུང་། མདུན་གྱི་ལྟོ་བ་ནས་མིའམ་ཅི་དང་དྲི་ཟའི་དབང་པོ་དེ་སྙེད་བྱུང་། ཁའི་སྒོ་ནས་འཁོར་ལོ་བསྒྱུར་རྒྱལ་དེ་སྙེད་བྱུང་། མིག་

༄༅། །གཉིས་ནས་ཀྱང་ཉི་མའི་དཀྱིལ་འཁོར་དེ་སྙེད་བྱུང་། སྨིན་མཚམས་མཛོད་སྤུ་ནས་ཀྱང་ཟླ་བའི་དེ་སྙེད་བྱུང་། དཔྲལ་བ་ནས་ཀྱང་ཚངས་པ་དེ་སྙེད་
བྱུང་། མགོ་ནས་རྒྱལ་སྲས་གྲངས་མེད་ཞིང་གིས་རྡུལ། །དེ་སྙེད་དང་མཚུངས་ཕྲག་བཅུ་བྱུང་ནས་ནི། །དུས་གསུམ་ཀྱིས་བསྡུས་རྒྱལ་དང་རྒྱལ་སྲས་ཀྱི། །ཕ་རོལ་
ཕྱིན་བཅུའི་རྣམ་ཐར་རྒྱ་མཚོ་སྟོན། །གཙུག་ཏོར་ནས་ཀྱང་བདེར་གཤེགས་དེ་སྙེད་བྱུང་། །མཚན་དཔའི་རྣམས་བརྒྱན་འོད་ནི་ཕྱོགས་བཅུར་འབར། །ཆོས་དབྱིངས་
རྒྱས་འགེང་གསུང་མངའ་སངས་རྒྱས་ཀྱི། །རྣམ་འཕྲུལ་མཐའ་དབུས་མེད་པར་ཡང་སྟོན་པ། །འགྲོ་བ་ཀུན་ལ་མཚུངས་པར་ཆོས་ཆར་འབེབས། །རྒྱལ་སྲས་
ཀུན་ལ་རང་མཚམས་ཆོས་ཆར་འབེབས། །ལྷ་དང་ལྷ་མིན་གནོད་སྦྱིན་དྲི་ཟ་དང་། །མིའམ་ཅི་དང་ནམ་མཁའ་ལྡིང་དང་ཀླུ། །ལྟོ་འཕྱེ་དམྱལ་བ་ཡི་དྭགས་དུད་
འགྲོའམ། །གནས་སུ་ཆོས་སྒོ་ཐ་དད་དུ་མའི་ཆར། །འབེབས་པས་ཆོས་དབྱིངས་རྒྱས་པར་འགེང་པར་མཐོང་། །དེའི་བ་སྤུ་ཀུན་ནས་སྤུ་རེའི་སྒོ་ནས་ཀྱང་། །

འོད་ཟེར་དྲ་བ་གྲངས་མེད་གྲང་དང་རྒྱན་གྱིས་གང་། །བྱེ་བ་སྣ་ཚོགས་གྲང་མེད་བྱེད་ལ་ཉེ་བར་གནས་གནས་པས། །ཕྱོགས་བཅུའི་ཆོས་དབྱིངས་རྒྱས་པར་
འགིང་པར་མཐོང་། །བ་སྤུ་སོ་སོའི་འོད་ཟེར་དྲ་བ་ལས། །ཐ་དད་སོ་སོར་དུས་གསུམ་རྒྱལ་སྲས་ཀྱི། །སྦྱིན་དང་ཚུལ་ཁྲིམས་བཟོད་དང་བརྩོན་འགྲུས་
དང་། །བསམ་གཏན་ཤེས་རབ་ཐབས་དང་སྨོན་ལམ་དང་། །སྟོབས་དང་ཡེ་ཤེས་ཕ་རོལ་ཕྱིན་པའི་སྤྱོད་པ་དཔག་མེད་སྦྱོར་བ་མཐའ་ཡས་པ། །
མེ་ལོང་ནང་གི་གཟུགས་བརྙན་ཅི་བཞིན་དུ། །མ་འཆལ་མ་འདྲེས་མ་བསྒྲིབ་སོ་སོར་སྣང་། །གཟུགས་ཅན་མ་ལུས་འཆང་བའི་ཡེ་ཤེས་ལུས་དངོས་ཅན། 
སྒྱུ་མའི་རྒྱ་མཚོ་ཆོས་དབྱིངས་འགེང་པར་རྒྱས་འགེང་པ། །དགེ་སློང་རྒྱ་མཚོའི་རྒྱལ་མཚན་མཉམ་བཞག་ལ། །ནོར་བཟང་སེམས་ཞིང་རྗེས་དྲན་རྣམ་ཐར་
དེར་འཇུག་ཕྱིར། །དེའི་མདུན་དུ་ཟླ་དྲུག་ཞག་དྲུག་བར་དུ་ལོན། ཅེས་སོགས་མང་དུ་གསུང་པ་དང་། དེ་ཡང་བསྒྲིབ་པ་ཆ་ཙམ་དག་པ་དེ་བཞིན་དུ་དག་

༄༅། །པའི་བསོད་ནམས་མངོན་དུ་བྱས་སྟེ། རང་ལ་བཞུགས་པའི་རྒྱལ་བ་རྣམས་མངོན་དུ་གྱུར་སྟེ། ཆོས་དབྱིངས་བསྟོད་པར། །ཅི་ལྟར་མར་ངོའི་
བཅུ་བཞི་ལ། །ཟླ་བ་ཅུང་ཟད་མཐོང་བ་ལྟར། །དེ་བཞིན་ཐེག་མཆོག་མོས་རྣམས་ལ། །སངས་རྒྱས་སྐུ་ནི་ཅུང་ཟད་སྣང་། །ཅི་ལྟར་ཚེས་པའི་ཟླ་བ་ལ། 
སྐད་ཅིག་སྐད་ཅིག་རྒྱས་པར་མཐོང་། །དེང་ནི་ས་ལ་ཞུགས་རྣམས་ལ། །རིམ་ཀྱི་རིམས་ཀྱི་རྒྱས་པར་མཐོང་། །ཅི་ལྟར་ཡར་ངོའི་བཅོ་ལྔ་ལ། །ཟླ་བ་
རྫོགས་པར་འགྱུར་བ་ལྟར། །དེང་ནི་སའི་མཐར་ཐུག་ལ། །ཆོས་ཀྱི་སྐུ་ཡང་རྫོགས་ཞིང་གསལ། ཅེས་པ་དང་། ཡང་། ལྷུན་གྲུབ་ཀྱིས། སེམས་ཅན་བསོད་
ནམས་བྱས་རྣམས་ལ། །འོད་ཀྱིས་གསལ་ཞིང་དཔལ་ལྡན་པ། །སུམ་ཅུ་རྩ་གཉིས་མཚན་འབར་བ། །སངས་རྒྱས་དེའི་མདུན་ན་བཞུགས། ཅེས་པ་དང་། ཡང་
བྱང་ཆུབ་སེམས་དཔའ་རྟག་དུ་ངུའི་ཟབ་མོ་མཉམ་པར་བཞག་པའི་ཚེ། སངས་རྒྱས་ཀྱི་གཟུགས་ནམ་མཁའ་གང་བར་སྣང་ཞིང་རྗེས་སྣང་ལ་མེད་པའི་ཚེ། །

ཆོས་འཕགས་ལ་དྲིས་སྟེ། ཆོས་འཕགས་ཀྱིས་ངོ་སྤྲད་པ་བཞིན་ནོ། དེ་ལྟར་སྣང་བའི་སྣང་སྲིད་འཁོར་འདས་ཀྱི་རྣམ་པ་ཐམས་ཅད་ཡེ་ཤེས་རང་སྣང་གིས་ 
གནས་དྲུག་ཁོ་ན་ལས། གློ་བུར་གཉིས་སྣང་གདོས་བཅས་ཀྱི་ཞན་པའི་བསྒྲིབ་པས་གོས་པ་མེད་པ་ནི། སེམས་ཉིད་ངལ་བསོ་ལས། །བདེན་བརྫུན་གཉིས་
མེད་ཡུལ་སེམས་འབྲལ་མེད་དེ། །གཅིག་གིས་ཅིག་ལ་མ་གོས་གཟུང་འཛིན་མེད། ཅེས་པ་དང་། ཡི་གེ་མེད་པའི་རྒྱུད་ལས། སེམས་ཅན་ཐམས་ཅད་
འཁོར་བ་ན་གནས་ཀྱང་། འཁོར་བ་ཉིད་སྔར་མ་མཐོང་། ད་ལྟ་མི་མཐོང་། ཕྱིས་མཐོང་བར་མི་འགྱུར་རོ། ཅེས་པ་དང་། བསྟན་པ་བུ་གཅིག་པའི་རྒྱུད་ལས། 
རང་གིས་ཤེས་རིག་གིས་སྙིང་པོ་འདིས། རྣམ་པར་སྨིན་པའི་ལུས་ཤ་ཁྲག་གིས་མི་གཙང་བ་སྣ་ཚོགས་ཀྱི་བཏུམ་ཞིང་དྲིལ་ཏེ། ལྕགས་ཀྱི་ཁང་པ་དགུ་རིམས་
ཀྱི་ནང་དུ་བཅུག་ཀྱང་རང་གིས་རིགས་པ་དངོས་མེད་འདི་མི་འཐུམ་པར་འཆར་བ་དེ་སངས་རྒྱས་རང་གིས་རིགས་པ་ལ་རང་ཤུགས་སུ་ཟང་ཐལ་དུ་སྣང་བ་ཡིན་ནོ། 

༄༅། །ཞེས་པའོ། གློ་བུར་དངོས་ཞན་ཀྱིས་བསྒྲིབ་པ་ནམ་ཡོད་པའི་སྐབས་ཀུན་ཏུ་རང་སྣང་ཡེ་ཤེས་ཀྱི་འཆར་གཟུགས་མི་གསལ་བ་ནི། ལྷུན་གྲུབ་
 ཀྱི་ཆོས་དབྱིངས་བསྟོད་པར། །དེ་བཞིན་ཉོན་མོངས་གི་གཡོག་པའི། །ཆོས་དབྱིངས་ཤིན་ཏུ་དྲི་མེད་པའང་། །འཁོར་བར་འོད་ནི་གསལ་མ་ཡིན། །མྱ་ངན་
འདས་ན་འོད་གསལ་འགྱུར། ཅེས་པ་དང་། ཚད་མ་རྣམ་འགྲེལ་ལས། །སེམས་འདིའི་རང་བཞིན་འོད་གསལ་སྟེ། །དྲི་མ་རྣམས་ནི་གློ་བུར་པ། ཅེས་
སོ༑ གདོས་བཅས་དངོས་ཞན་ཀྱིས་སྣང་བ་འདི་ཟད་པ་དང་བསྒྲིབ་པ་དང་། རྟེན་བོར་བའི་སྐབས་ཀུན་ཏུ་མ་དག་པའི་རྣམ་པ་ལ་སོགས་སྣང་བ་ཐམས་ཅད་ཟབ་
མོ་བློ་འདས་སྐད་ཅིག་མའི་ཡོན་ཏན་ཀྱིས་མདང་ཁ་དོག་དང་དབྱིབས་ཀྱི་རྣམ་པ་མི་འདྲ་བར་སྨིན་པ་ནི། ཞེན་སྣང་གདོས་བཅས་འཁྲུལ་གཟུགས་དང་མ་ནོར་བར་
ཤན་འགྱེད་སྟེ། ཉམ་ལེན་ཟབ་མོའི་གནད་དུ་ཤེས་དགོས་པར་གདམ་པ་ནི། འཕགས་པ་བློ་གྲོས་མི་བཟད་པའི་བསྟན་པའི་མདོ་ལས། ཆོས་དབྱིངས་སའི་

ཁམས་ཡིན་མོད་ཀྱི། ཆོས་དབྱིངས་སྲ་བའི་མཚན་ཉིད་ནི་མ་ཡིན་ནོ། ཆོས་དབྱིངས་ཆུ་ཡི་ཁམས་ཡིན་མོད་ཀྱི། ཆོས་དབྱིས་རླན་པའི་མཚན་ཉིད་ནི་མ་ཡིན་ནོ། །
ཆོས་དབྱིངས་མེ་ཡི་ཁམས་ཡིན་མོད་ཀྱི། ཆོས་དབྱིངས་སྨིན་པར་བྱེད་པའི་མཚན་ཉིད་ནི་མ་ཡིན་ནོ། ཆོས་དབྱིངས་རླུང་གིས་ཁམས་ཡིན་མོད་ཀྱི། ཆོས་ དབྱིངས་གཡོ་བར་བྱེད་པའི་མཚན་ཉིད་ནི་མ་ཡིན་ནོ། ཆོས་དབྱིངས་མིག་གིས་ཁམས༴ ཆོས་དབྱིངས་ལྟ་བའི་མཚན་ཉིད༴ ཆོས་དབྱིངས་རྣ་བ་དང་། སྣ་དང་། 
ལྕེ་དང་། ལུས་དང་། ཡིད་དང་། མིག་གིས་རྣམ་པར་ཤེས་པ་དང་། རྣ་བའི་རྣམ་པར་ཤེས་པ་དང་། སྣའི་རྣམ་པར་ཤེས་པ་དང་། ལྕེ་ཡི་རྣམ་པར་ཤེས་པ་དང་། 
ལུས་ཀྱི་རྣམ་པར་ཤེས་པ་དང་། ཡིད་ཀྱི་རྣམ་པར་ཤེས་བའི་ཁམས་ཡིན་མོད་ཀྱི། ཆོས་དབྱིངས་ཉན་པ་དང་། བསྣམས་པ་དང་། མྱོང་བར་བྱེད་པ་དང་། སྣམ་
པ་དང་། རྣམ་པར་རིག་པ་དང་། གཟུགས་རྣམ་པར་རིགས་པ་དང་། སྒྲོན་རྣམ་པར༴ དྲི་རྣམ་པར༴ རོ་རྣམ་པར༴ རེག་བྱ༴ ཆོས་ཀྱི་རྣམ་པར་རིགས་པའི་ཙམ་

༄༅། །ཀྱི་མཚན་ཉིད་ནི་མ་ཡིན་ནོ། ཆོས་ཀྱི་དབྱིངས་གཟུགས་ཀྱི་ཁམས་དང་། སྒྲ་དང་། དྲི་དང་། རོ་དང་། རེག་བྱ་དང་། ཆོས་ཀྱི་ཁམས་ཡིན་
མོད་ཀྱི། མིག་གིས་རྣམ་པར་ཤེས་པ་དང་། རྣ་བའི༴ སྣ་ཡི༴ ལྕེ་ཡི༴ ལུས་ཀྱི༴ ཡིད་ཀྱི་རྣམ་པར་ཤེས་པས། རྣམ་པར་རིགས་པར་བྱ་བའི་མཚན་ཉིད་ནི་
མ་ཡིན་ནོ། ཅེས་པ་དང་། དེ་བཞིན་དུ་དོན་དམ་ཀྱིས་ས་ཡིན་ཡང་ཀུན་རྫོབ་ཀྱི་སའི་མཚན་ཉིད་སྲ་བ་མེད་པའི་ཕྱིར། ཀུན་རྫོབ་ཀྱི་ས་མ་ཡིན་པ་དང་། དེ་
བཞིན་དུ་དོན་དམ་ཀྱི་ཆུ་དང་། མེ་རླུང་ཡིན་ཀྱང་ཀུན་རྫོབ་ཀྱི་ཆུ་རླུང་གིས་མཚན་ཉིད་བཤེར་བ་དང་། བསྲེགས་པ་གཡོ་བ་མེད་པའི་ཕྱིར། ཀུན་རྫོབ་ཀྱི་ཆུ་དང་། 
མེ་དང་། རླུང་མ་ཡིན་པ་དང་། དེ་བཞིན་དུ། དབང་པོ་ཡུལ་དང་བཅས་པའི་ཁམས་དོན་དམ་ཀྱི་ཆོས་དབྱིངས་ཡེ་ཤེས་ཡིན་ཡང་ཀུན་རྫོབ་ཀྱི་དབང་པོ་
ཡུལ་དང་བཅས་པའི་ཁམས་བཅོ་བརྒྱད་ཀྱིས་མཚན་ཉིད་དང་རྫས་མེད་པའི་ཕྱིར། ཀུན་རྫོབ་ཀྱི་དབང་ཡུལ་དང་བཅས་པའི་ཁམས་བཅོ་བརྒྱད་མ་ཡིན་

སྟེ། དཔལ་ལྡན་རྒྱུད་ལས། སའི་རྣམ་པ་སྲ་བ་མིན་ཞིང་ཞུ་བ་ལུས་ཀྱི་ཁུ་བ་མིན་ཏེ། བཤེར་བཉིད་མིན་པའི་ཕྱིར། མེའི་རྣམ་པ་མེ་ཡིན་ཏེ། གཡོ་བ་རླུང་
གིས་ལུས་ནི་གང་ཞིག་གཡོ་བ་མེད་པས་རླུང་མ་ཡིན་ནོ། །སྟོང་པའི་རྣམ་པ་ཡིན་ཡང་ལྟ་བྱ་དཀར་བ་དང་། ལྗང་བ་དང་། ཁ་དོག་སྣ་ཚོགས་ཆེན་པོ་ཁ་དོག་
མིན། རྣམ་པ་ཀུན་ལྡན་ཡིན་ཡང་མཐོང་བ་མིན་སྟེ། རང་སྙིང་དྲི་མ་ཉོན་མོངས་བདུད་ཀྱི་མཐུ་ལགས་སོ། ཞེས་པའི་དོན་ནོ། གཞན་ཡང་རྒྱུད་བོང་མཛོད་
ལས། །བློས་བཏག་ཆོས་ཀྱི་སྟོང་པས་ན། །རང་སྣང་ངོ་བོར་སྟོང་མ་མྱོང་། ཅེས་སོ། དེའི་ཕྱིར་གདོས་བཅས་དངོས་ཞེན་མེད་པ་དག་པ་ཡེ་ཤེས་ཀྱི་
གཟིགས་སྣང་བྷ་ཞིག་དུ་བསྟན་པ་ནི། བསྒེག་པ་རྡོ་རྗེས། དམ་ཚིག་རྡོ་རྗེ་ལས། །ཡེ་ཤེས་རང་སྣང་མ་རྟོག་པ། །ཉོན་མོངས་འཁོར་བ་ངང་གིས་མེད། 
ཅེས་པ་དང་། རྒྱུད་བླ་མ་ལས། སེམས་ཀྱི་རང་བཞིན་འོད་གསལ་བས་ན་ཉོན་མོངས་ངོ་བོ་མེད་གཟིགས་པ། ཅེས་པ་དང་། ས་ར་ཧའི། བདེ་ཆེན་མཆོག་

༄༅། ནི་ནམ་མཁའི་ཁམས་སུ་ཡང་མི་ཤོང་། ཅེས་གསུང་བའི་ཕྱིན་ཐོག་མེད་ནས་བསགས་པའི་བག་ཆགས་དངོས་སྣང་གིས་སྒྲིབ་པ་ཚན་པོ་ཆེ་
ཐམས་ཅད་ཟབ་ལམ་འོད་གསལ་ཀྱི་སྐབས་ལ་མེད་དེ་དག་པ་ནི། ཏེ་ལོ་པས། དེ་བཞིན་རང་རིག་འོད་གསལ་སྐད་ཅིག་གིས། །བསྐལ་པར་བསགས་པའི་
སྡིག་སྒྲིབ་མ་ལུས་པའི། ཞེས་གསུང་སྟེ། ཅིའི་ཕྱིར་ན། རང་རིག་ཡེ་ཤེས་འོད་གསལ་འདི། རྒྱུ་ཅན་དང་བྲལ་བ་མ་འཁྲུལ་བའི་སངས་རྒྱས་དེ་ཁོ་ན་ཉིད་དེ། 
སྙིང་གིས་མེ་ལོང་ལས། མ་འཁྲུལ་བའི་ཆོས་ཉིད། ཕྱི་རྒྱ་མ་རལ་བ། ནང་ཡེ་ཤེས་ཀྱི་འོད་ལྔ་མ་ལྷག་པ། ཅེས་སོ། དེ་ལྟ་བུའི་སྣང་བ་ནི། མ་བཀོད་
པའི་སྣང་བ་ཆེན་པོ། མ་བཟོས་པའི་རབ། མ་བྲིས་པའི་མུ་ཁྱུད། གཞན་ནས་མེད་པའི་ཡུལ་སྣང་། བཟང་ངན་མེད་པའི་སྟོན་འཁོར། རྣམ་པ་ཡུལ་ན་
མེད་པའི་གསལ་ཆ། རང་གདང་བློ་འདས་ཀྱི་ཁྱབ་ཚུལ། སྐྱེ་མེད་མངོན་གསུམ་ཀྱི་སངས་རྒྱས་ཉག་གཅིག་གིས་སྣང་བ་སྟེ། ཡི་གེ་མེད་པའི་གསང་

རྒྱུད་ལས། དབྱིངས་ཀྱི་སྒྲོན་མ་རྣམ་པར་དག་པ་འདི་ལྟ་སྟེ། ཁྱབ་པ་མེད་པའི་རང་གདང་དང་བཅས་པ། ཡུལ་མེད་པའི་གསལ་ཆ་དང་བཅས་པ། མ་བྱས་
པའི་ར་བ་དང་བཅས་པ། མ་བྲིས་པའི་མུ་ཁྱུད་དང་བཅས་པ། མ་བཀོད་པའི་སྣང་བ་དང་བཅས་པའོ། ཅེས་པ་དང་། དེ་ཉིད་ལས། ཆོས་ཉིད་མ་ལ་དཀྱིལ་
དང་འཁོར་དུ་སྣང་། །སྐྱེ་བ་མེད་པའི་མངོན་གསུམ་སངས་རྒྱས་ཀྱི། །ཡུལ་མེད་རྣམ་པར་དག་པའི་སྣང་བ་མཐོང་། ཅེས་གསུང་པ་དང་། སློབ་དཔོན་སངས་
རྒྱས་གསང་བས། །ལྟ་དང་ལྟ་བར་བྱར་མེད་པའི། །ཡེ་ཤེས་སྒྲོན་མེ་བསྒྲེང་བ་འདི། །ཕྱོགས་བཅུའི་ཞིང་ཁམས་ཐམས་ཅད་མཐོང་། །གང་དུའང་མ་མཐོང་
སྤྱན་ཀྱི་མཆོག །ཅེས་པའི་དོན་ནོ། དེ་ལྟར་བཤད་པའི་མདོ་རྒྱུད་ཀྱི་དགོང་དོན་ཟབ་མོ་མངོན་གསུམ་ཀྱི་སྣང་བ་ཐམས་ཅད་འོད་གསལ་ཀྱི་ཞིང་སྣང་སྟེ། རང་
ལ་གདོད་མ་ནས་གནས་པའི་ཆོས་ཁམས་དགེ་བའི་ཚོགས་ཆེན་དེ་ད་ལྟ་མན་ངག་ཀྱི་ལམ་ཟབ་མོ་དག་གིས་ངོ་ཤེས་ཐེ་ཚོམ་ཆོད་པ་སྟེ། ལང་ཀར་གཤེགས་པ་ལས་

༄༅། །དེ་བཞིན་གཤེགས་པའི་སྙིང་པོ་དེ་དག་རྟོག་གེ་ཅན་ཀྱིས་སྤྱོད་ཡུལ་མིན། ཅེས་སོ། ཐོག་མའི་དགེ་བ་དེ་འགྱུར་མེད་དེ་ཁོ་ན་སྟེ། མངོན་པ་ཀུན་
བཏུས་ལས། དོན་དམ་པའི་དགེ་བ་གང་ཞེ་ན་དེ་བཞིན་ཉིད་དོ། ཅེས་པའི་དོན་གདོད་མའི་དགེ་བ་གནད་ཀྱི་ཟབ་ལམ་དག་གིས་མངོན་དུ་སྣང་སྟེ། ས་ལམ་ཀྱི་ཡོན་ཏན་
སྐུ་གསུམ་རྒྱལ་བའི་དགེ་ཚོགས་རྣམས་མངོན་སུམ་རང་གིས་རང་ལ་སྟོན་པར་མཛད་དེ། རྒྱན་སྟུག་པོ་བཀོད་པའི་མདོ་ལས། །ས་རྣམས་སྣ་ཚོགས་ཀུན་ནི་དེ། /
བདེ་བར་གཤེགས་པའི་དགེ་བའང་དེ། །སྙིང་པོ་དེ་ལ་ཀུན་ནིའི་སྒྲས། །དེ་བཞིན་གཤེགས་རྣམས་སྟོན་པར་མཛད། །སྙིང་པོ་ཀུན་ནིར་བསྒྲགས་པ་ཡང་། །བློ་
ཞན་རྣམས་ཀྱིས་མི་ཤེས་སོ། ཅེས་སོ། ཐོགས་མའི་ཁམས་ཀྱིས་ཡོན་ཏན་དགེ་བའི་ཚོགས་ཀྱི་བདེན་པ་དེ་ལམ་གནས་འཕགས་པའི་རྣལ་འབྱོར་པ་རྣམས་ཀྱི་
མངོན་སུམ་དུ་བྱས་ཞིང་བདེན་པ་མཐོང་བའི་སྐབས་སྟེ། ལྷུན་གྲུབ་ཀྱིས། ཅི་ལྟར་གནས་པའི་དངོས་པོ་ནི། །དེ་ལྟར་འཕགས་པའི་སྤྱོད་ཡུལ་ཡིན། །ཅི་ལྟར་བྱི་

སྦར་མི་སྣང་བར། །དེ་ལྟར་མཁས་ལ་སྣང་བ་ཡིན། ཅེས་སོ། དེ་ཡང་གང་ཞེན། ཆོས་རྗེ་མཁས་གྲུབ་པས་བསྟོད་གསོལ་་བས། རྡོ་རྗེ་གླིང་དུ་མན་ངག་
གསན་པའི་ཚེ། །ཁྱེད་ཐུགས་འོད་གསལ་སྣང་ཆ་མཆེད་པ་ལས། །སངས་རྒྱས་ཞིང་དང་དམྱལ་བའི་གཟུགས་སོགས་གཟིགས། །ཀུན་གཟིགས་མཁྱེན་པ་ཅན་ལ་
གསོལ་བ་འདེབས། ཅེས་པ་དང་། །ཁྱེད་ནི་རྣལ་སད་ཐོ་རེང་ཆ་ཉིད་ནས། །སྣ་ཚོགས་དཔག་མེད་ཐིག་ལེའི་ནང་དག་དུ། །བྱམས་པའི་སྒྲོ་མཛད་སྐུ་ནི་དཔག་མེད་
སྣང་། །སྣང་བ་ཆོས་སྐུར་ཤར་ལ་གསོལ་བ་འདེབས། ཅེས་པ་དང་། ཆོས་རྗེ་ཤང་སྟོན་པའི། ཆོས་དྲུག་གིས་ཁྲིད་སྐྱོང་བས། རྨི་ལམ་སྦྱངས་སྤེལ་སྤྲུལ་བསྒྱུར་
ནུས་པའི་ཚེ། ཡུལ་སྣང་འོད་གསལ་འདྲེས་པའི་སྣང་ཆ་ལས། དབུས་གཙང་གིས་ས་རྡོ་རི་བྲག་ཆེ་ཆུང་མེད་པ་རྗེན་པར་མཐོང་གསུང་། འདི་ཡང་ཁམས་བློ་
འདས་ཟབ་མོའི་རང་སྣང་ཡིན་ཀྱིས། ལས་སྣང་འཕྲུལ་པའི་དབུས་གཙང་དང་མི་ནོར་བ་གལ་ཆེའོ། ཡང་ཁམས་ཀཿཐོག་པའི་བླ་མ་ཤར་པ་ཚང་གིས་ཐུགས་དམ་ཟབ་མོའི་

༄༅། །ཞལ་གཟིགས་ལ་བསྟོད་གསོལ་བྱས་པས། ལྷུན་གྲུབ་རང་གསལ་བཀོད་པ་ཡོངས་ཀྱི་བདག། །མཁའ་མཉམ་སྐུ་མཆོག་གཟིགས་ལ་གསོལ་བས་
འདེབས། །རང་གསལ་རིགས་པའི་རྒྱ་མཚོ་དངས་པ་ལ། །སྣ་ཚོགས་བཀོད་པའི་བྱེ་བྲག་ཕྱི་དང་ནང་། །ཕྲག་བརྒྱ་ཅི་སྙེད་རྒྱལ་བ་རྒྱ་མཚོའི་ཚོགས། །གྲང་སྙེད་ཀུན་
མཁྱེན་གཟིགས་ལ་གསོལ་བས་འདེབས། ཅེས་སོགས་མང་དུ་གསུང་སྟེ། དོན་དམ་ཆོས་ཉིད་ཀྱི་སྣང་བ་ལས་ལམ་བདེན་མངོན་སུམ་ཀྱི་ཡེ་ཤེས་རང་བྱུང་སངས་རྒྱས་
ཀྱི་ངོ་བོ་ཡིན་དེ་དངོས་སྣང་ཉོན་མོངས་བྲལ་བའི་རང་སྣང་དེ་ལས་གཞན་ནས་སངས་རྒྱས་འོས་མེད་པ་ནི། ཆོས་དབྱིངས་བསྟོད་པར། །ཉོན་མོངས་དྲ་བས་གཡོགས་པ་
ན༑ །སེམས་ཅན་ཞེས་ནི་བརྗོད་པར་བྱ། །དེ་ཉིད་ཉོན་མོངས་བྲལ་གྱུར་ན། །སངས་རྒྱས་ཞེས་ནི་བརྗོད་པར་བྱ། ཅེས་སོ། དེ་ཡང་མན་ངག་ཟབ་པའི་གནད་ཀྱི་སྐྱོན་
མེད་སངས་རྒྱས་ཀྱི་ཡོན་ཏན་ཐམས་ཅད་ལུས་ཀྱི་བཅུད་ནས། གནད་མན་ངག་གིས་མངོན་སུམ་དུ་ཕྱུང་སྟེ། མྱང་འདས་ཟབ་དོན་སངས་རྒྱས་རང་ཞལ་མཇལ་ཏེ་

འགྱུར་མེད་འབྲས་བུ་ཐག་ཆོད་ཀྱི་ཚད་ཟིན་པ་ནི། ཟད་ཡིག་ཅན་ལས། གྲོགས་མེད་གཅིག་པུར་བསྡད་པས་རང་རྣམས་གྲོགས་ཀྱི་མཆོག །འགྱུ་བ་འགྲོ་འོད་བཅད་པས་ཤེས་པ་རང་སོར་གནས། 
འདུག་སྟང་རྣམ་གསུམ་བསྟེན་པས་གྲོལ་ས་ཅེར་ཚོད་ཟིན། །མིག་དང་ངོ་བོ་འབྲེལ་པས་རྟོག་མེད་ཕུག་སུ་ཚུད། །རིག་པ་རང་ངོར་འཕྲོད་པས་ཆོས་ཅན་དུམ་བུར་བརྟེག །ལུས་ཀྱི་བཅུད་རྣམས་
ཕྱུང་བས་འབྲས་བུ་ཚད་དང་ལྡན། ཅེས་སོ། མངོན་སུམ་ཀྱི་ཡེ་ཤེས་ངོ་འཕྲོད་རང་ཞལ་བ་དེ་ལས། གཞན་དུ་སངས་རྒྱས་མི་ཚུལ་བ་ནི། རྟག་གཉིས་ལས། །འཇིག་རྟེན་ཁམས་ནི་གང་དུ་
ཡང་། །སངས་གཞན་དུ་རྙེད་མི་འགྱུར། སེམས་ཉིད་རྫོགས་པའི་སངས་རྒྱས། སངས་རྒྱས་གཞན་ནས་བསྟེན་དུ་མེད། ཅེས་པ་དང་། སྒྱུ་འཕྲུལ་རྩ་རྒྱད་ལས། ཕྱོགས་བཅུ་དུས་བཞི་གང་ནས་
ཀྱང་། རྫོགས་པའི་སངས་རྒྱས་རྙེད་མི་འགྱུར། སེམས་ཉིད་རྫོགས་པའི་སངས་རྒྱས་དེ་སངས་རྒྱས་གཞན་དུ་མ་ཚོལ་ཅིག། ཅེས་པ་དང་། ས་ར་ཧས། །སེམས་གཅིག་པུ་ཀུན་ཀྱི་ས་བོན་སྟེ། །གང་ལ་སྲིད་དང་
མྱ་ངན་འདས་འཕྲོ་བ། །འདོད་པའི་འབྲས་བུ་སྟེར་བར་བྱེད་པ་ཡི། །ཡིད་བཞིན་ནོར་འདྲའི་སེམས་ལ་ཕྱག་འཚལ་ལོ། །དེ་ལ་འཁོར་དང་མྱ་ངན་འདས་སྣང་སྟེ། །སྲིད་པ་སྣ་ཚོགས་

༄༅། །དེ་ལས་འཕྲོས་པ་ཡིན། འཕྲོས་པ་དེ་ཉིད་ཆོས་ཀྱི་སྐུ་ཡིན་སྟེ། །ཆོས་ཀྱི་སྐུ་ལ་སྣང་བ་གཞན་མེད་དོ། །རྟོག་པས་མྱོང་བ་ཉིད་ཡིན་སྟེ། །འདོད་པའི་འབྲས་བུ་སྟེར་བར་བྱེད་པ་ནི། །ཡིད་
བཞིན་ནོར་བུ་མཆོག་ལེགས་འབྱུང་བ་བཞིན། །མན་ངག་མཆོག་ཕུལ་སེམས་ལ་ནོར་བུའི་ཚུལ། །རྣལ་འབྱོར་ཁྱད་པར་སེམས་ལ་ཕྱག་འཚལ་ལོ། ལོ་ཙཱའི་འགྱུར་ཚུལ་མ་ངེས་པ་འདི་འདྲ་འདུག་གོར༴ །དེ་
ལ་འཁོར་དང་མྱ་ངན་འདས་སྣང་སྟེ། །སྲིད་པ་སྣ་ཚོགས་དེ་ལས་འཕྲོས་པ་ཡིན། །འཕྲོས་པ་དེ་ཉིད་ཆོས་ཀྱི་སྐུ་ཡིན་སྟེ། །ཆོས་ཀྱི་སྐུ་ལ་སྣང་བ་གཞན་མེད་དོ། །རྟོག་པས་མྱོང་བ་ཉིད་ཡིན་སྟེ། །འདོད་
པའི་འབྲས་བུ་སྟེར་བར་བྱེད་པ་ནི། །ཡིད་བཞིན་ནོར་བུ་མཆོག་ལེགས་འབྱུང་བ་བཞིན། །མན་ངག་སེམས་ཕུལ་སེམས་ལ་ནོར་བུའི་ཚུལ། །རྣལ་འབྱོར་ཁྱད་པར་སེམས་ལས་ཕྱག་འཚལ་ལོ། ལོ་ཙཱའི་
འགྱུར་ཚུལ་མ་ངེས་པ་འདི་འདྲ་གདབ། ཅེས་སོ། དེའི་ཕྱིར་ཐར་པ་དོན་གཉེར་ཀྱིས་བུ་རྣམས། འཇིག་རྟེན་རྣམ་གཡེང་གི་ཚོགས་ཐ་དག་སྤང་ནས། དབེན་པའི་གནས་སུ་བསྡད་སྟེ། ཟབ་མོ་མངོན་
སུམ་ཀྱི་ཡེ་ཤེས་རང་ཞལ་རང་གིས་མཇལ་བ་ལ་གཞན་གྱི་ཐོབ་བྱ་མི་སྲིད་པའི་ཕྱིར། དེ་ཉིད་ཀྱི་ངང་ལ་གོམ་འདྲིས་སུ་བརྩོན་པ་ནི། ཟབ་ལམ་མན་ངག་ཀྱི་འབྲས་བུ་ལམ་དུ་བྱེད་ཅེས་པའི་

དོན་སྟེ། སྒྱུ་འཕྲུལ་ལས། འབྲས་བུ་ལམ་དུ་གྱུར་ན་དུས་གཅིག་མཉམ་པོར་སྦྱོར། ཅེས་པ་དང་། ས་ར་ཧས། བསམ་དུ་མེད་པའི་རང་བྱུང་ཡེ་ཤེས་གང་བྷམ་
བ༑ །དེས་ནི་འབྲས་བུ་མ་ལུས་བྷམ་པར་འགྱུར་བ་ཡིན། ཐེག་པ་ཆེན་པོ་བླ་མེད་སྙིང་པོའི་ལམ་འདི་ནི། །འབྲས་བུ་ལམ་དུ་ཁྱེར་བ་གདོད་ནས་འབྲས་བུར་
གནས། ཅེས་པའི་དོན་ནོ། དེ་ལྟར་གང་དུ་བཤད་པའི་བྱེ་བྲག་ཀྱི་རྣམ་པ་ཐམས་ཅད་དོན་གྷག་པོ་གཅིག་དུ་དྲིལ་ཏེ་ངོ་སྤྲོད་ན། དངོས་ཞན་འཁྲུལ་གཟུགས་བག་
ཆགས་བསྒྲིབ་གསུམ་གིས་དྲི་མ་ཐམས་ཅད་རྩ་བ་ནས་བྲལ་བའི་འབྲས་བུ། དོན་དམ་བློ་འདས་ཀྱི་སྐད་ཅིག་མ་སོ་སོ་རང་རིག་པའི་རང་མདང་གིས་གཟུགས་ཅན་
ལ། བཟང་ངན་ཉེ་རིང་སྔ་ཕྱིའི་རྣམ་པ་ཅན་གྱིས་བྱེ་བྲག་སྟེ། ཤེས་བྱ་ལ་སྲིད་དོ་ཆོག་གིས་ཁ་དོག་གི་རྣམ་པ་འདྲ་བ་རྣམས། མེ་ལོང་དང་པའི་གཟུགས་ཅན་
བཞིན་སྣང་བ་ནི། ཐམས་ཅད་གྷག་མི་སྲིད་པ་དང་མི་ཤོང་བ་མེད་པ་ནི། གནས་ལུགས་བློ་འདས་སྐད་ཅིག་མའི་སྒོ་ཡང་པ་སྟེ། ཐམས་ཅད་རང་རིག་དོན་གྱི་འོག་མིན་

༄༅། །རོལ་པ་ཡེ་ཤེས་ཀྱི་འཆར་གཟུགས་བྱེ་བྲག་བརྗོད་ཀྱི་མི་ལང་བ་སྟེ། རྡོ་རྗེ་བདུད་འདུལ་རྩལ་གྱིས། ཞལ་གདམས་སྙིང་གིས་སྒྲོན་མའི་ནང་དུ་
དྲང་བའི་ལུང་ལས་ཀྱང་། སྟོང་གསུམ་དག་ནི་ཐམས་ཅད་དུ། །མགོ་ལུས་ཁ་ལྕེ་ཀུན་རྫོགས་པའི། །བསྐལ་པར་བརྗོད་ཀྱང་རྫོགས་མི་འགྱུར། ཞེས་
པའི་དོན་སྟེ། མ་རྒྱུད་ཀློང་གསལ་ལས། །རིགས་མདང་མཁའ་ལ་སྒོ་ཕྱེ་བའི། །རིག་རྩལ་ཐུགས་རྗེ་རླམ་ཀྱིས་ཤར། །ལྷུན་གྲུབ་འོད་མེར་རེ་གསལ། 
ཅེས་པ་དང་། ལྷུན་གྲུབ་ནི་ཤེས་བྱ་འཁོར་འདས་ཀྱི་རྣམ་པ་སྟེ། དེ་ཉིད་ལས། རིག་པ་ཡེ་ཤེས་མུ་མེད་པར། །མི་ཤོང་བ་ནི་གཅིག་ཀྱང་མེད། །རིགས་པ་
ཡེ་ཤེས་མི་འགགས་པས། །མ་རིག་པ་ནི་གཅིག་ཀྱང་མེད། །ཏིལ་འབྲུའི་ནང་དུ་སྲིད་གསུམ་ཤོང་། །ཞལ་གཅིག་ནི་བརྒྱ་སྟོང་ངམ། །ཞལ་བརྒྱ་ཕྱག་
གཅིག་ལ་སོགས་པའི། །གང་ལྟར་སྟོང་གཟུགས་རྟག་པར་འཆར། ཞེས་གསུངས་པའི་དོན་ཐེ་ཚམ་བཅད་དོ། དེ་འདྲ་བའི་རྣམ་པ་ཐམས་ཅད་ཁ་ཕྱིར་

ལྟས་ཀྱི་ཤེས་པ་ཡུལ་གཞན་ཞིག་གུད་དུ་མ་བཅད་པ་གལ་ཆེ་སྟེ། རྣམ་པ་ཅི་དང་ཅིར་སྣང་བ་ཐམས་ཅད། བློ་འདས་སྐད་ཅིག་མའི་རང་ངོ་ཁོ་ན་ལས། གཞན་གུད་
དུ་སྦུ་འཇག་ཉག་གཅིག་རྩེ་གཅིག་ཀྱང་གཡོས་ཞིང་སོང་བ་མེད་དོ། རྣམ་པ་ཡུལ་དུ་ཡོད་མི་སྲིད་པའི་གསལ་ཆ་སྟེ། ཡུལ་མེད་བློ་འདས་ཀྱི་རིག་པ་སྐད་ཅིག་མ་ཁོ་
རང་གིས་རང་མདང་དབྱིབ་དང་། ཁ་དོག་ཀྱི་བཀྲགས་མདངས་སུ་སྨིན་པའི་གསལ་ཆ་ཙམ་སྟེ། དགག་བསྒྲུབ་སྤྲོ་བསྡུ་མེད་པར་དགེ་སྦྱོར་ཀྱི་གནད་དུ་ཤེས་དགོས་
པ་ནི། སེང་གེ་རྩལ་རྫོགས་ལས། ཨེ་མ་ཧོ། རང་རིགས་ཉིད་ལས་སངས་རྒྱས་རྣམས་ཀྱི་སྐུ་ཤར་བ། འདུ་ཤེས་ཡུལ་དུ་མེད་པའི་ཆོས་ཉིད་ཞི་བའི་ངང་། །སྣང་བ་
རང་ལ་རྙེད་པའི་རང་ཉིད་ཟང་ཐལ་ཉིད། །རྟོག་པའི་ཕྱོགས་སུ་མ་ལྷུང་རང་རིག་གདང་ལ་འདུག །སེམས་བྲལ་ཆོས་ཉིད་རང་ལ་སྤྱོད་པའི་དོན། སྤྲོ་བསྡུ་མ་བྱེད་
རིགས་པའི་ངང་ལ་ལྟ་བར་བྱ། ཅེས་པ་དང་། འདས་རྗེས་ལས། །སྣང་བ་ཕྱི་རུ་བཟོ་མི་བཅོས། །རིགས་པ་ནང་དུ་བརྩིས་མི་འདེབས། །སྣང་རིགས་བར་ན་

༄༅། །ཧྲིག་གེ་བ། །དབྱིངས་ཆེན་ནང་ནས་ལྷམ་མེ་བ། རྐྱེན་བྲལ་ཕུག་དུ་ཁྱུག་གེ་བ། ཅེས་པ་དང་། སྒྲོན་མ་སྣང་བྱེད་ལས། །སངས་རྒྱས་ཉིད་ཀྱི་ 
མཛད་པ་དུ་མ་ཡང་། །རིག་པའི་རྩལ་ཏེ་དེ་ཉིད་རང་གིས་གདང་། ཅེས་སོ། རྒྱུ་རྐྱེན་སྐྱེ་འཇིགས་ལས་འདས་པའི་རང་བྱུང་བློ་འདས་ཀྱི་ཡེ་ཤེས་སྐད་ཅིག་མའི་
གཟུགས་ཅན་ལ་འཁོར་འདས་ཀྱི་རྣམ་པ་གང་འཆར་ཡང་། གསང་སྔགས་རྡོ་རྗེ་ཐེག་པའི་སྣང་བ་ཡེ་ཤེས་ཀྱི་རང་སྣང་གིས་གཟུགས་ཅན་ཁོ་ནའི་ཕྱིར། གསང་
བ་སྤྱི་རྒྱུད་ལས། གཟུགས་རྣམས་ཐམས་ཅད་སྣང་བའི་དཔལ། །གཟུགས་རྣམས་ས་ཚོགས་ཀུན་ཏུ་སྟོན། །གཟུགས་ཅན་མ་ལུས་འཆང་བ་པོ། ཅེས་
པའོ། དེ་ཡང་བློ་འདས་ཡུལ་མེད་རང་སྣང་གིས་སྐད་ཅིག་མ་འཁོར་འདས་ལྷུན་གྲུབ་ཀྱི་རོ་བཅུད་དང་ལྡན་པ། ཐོགས་མཐའ་བར་གསུམ་དུ་རྣམ་པ་ཐམས་ཅད་
མཁྱེན་པའི་བདག་ཉིད། རྩོལ་མེད་ལྷུན་གྲུབ་ཀྱི་ངང་། རང་ལུགས་གཅིག་གིས་ཡེ་ཤེས་སྟེ། སྤྱི་རྒྱུད་ལས། །རྣམ་པར་རྟོག་མེད་ལྷུན་གྱིས་གྲུབ། །དུས་

བཞིན་གཤེགས། ཅེས་པ་དང་། ས་ར་ཧས། མ་བཅོས་ཤེས་པ་སྐད་ཅིག་མ། །ལྷུན་གྱི་གྲུབ་སངས་རྒྱས་ཡིན། ཅེས་པ་དང་། རྒྱ་འདྲིལ་སྤར་ཁབ་ལས། ཐམས་
ཅད་ཀྱི་རོ་མྱོང་ཡང་རིགས་པ་བདག་ཉིད་ཆེན་པོའི་ཕྱིར། ཅེས་སོ། བློ་འདས་དོན་དམ་ཀྱི་རང་སྣང་ཉག་གཅིག་གིས་ངོ་བོ་ཉིད་ད་ལྟ་ལུས་ལ་གནས་པའི་ཕྱིར་
འདུག་སྟང་གིས་ལུས་གཅུན་པ་དང་། མངོན་གསུམ་དུ་སྣང་སྟེ། བློ་འདས་ཡེ་ཤེས་ཀྱི་ངོ་བོ་ནི་ལུས་ལ་མ་སྐྱེས་ཤིང་འབྲེལ་པ་ཡང་མེད་པའི་ཕྱིར། བློ་འདས་
ཡེ་ཤེས་ཀྱི་གསལ་ཆ་ཙམ་ལས་གཞན་གང་ན་ཡང་མེད་པའི་གཅིག་ལ་ངོ་སྤྲད་དགོས་པའི་གནད་ནི། རྟག་གཉིས་ལས། །ལུས་ལ་ཡེ་ཤེས་ཆེན་པོ་གནས། 
རྟོག་པ་ཐམས་ཅད་ཡང་དག་སྤང་། །དངོས་པོ་ཀུན་ལ་ཁྱབ་པ་པོ། །ལུས་ལ་གནས་ཀྱང་ལུས་སྐྱེས་མིན། ཅེས་པའི་དོན་དེ་ཁོ་ན་ཉིད་དོ། དེ་རྣམས་ཀྱི་ཆོས་

༄༅། །ཉིད་ཟབ་མོའི་རང་སྣང་ཉག་གཅིག་གིས་སྟོང་གཟུགས་རྣམ་པ་ཀུན་ལྡན་ཀྱིས་སྟོང་ཆེ་ན་ཆོས་སྐུ་ཡེ་ཤེས་རང་སྣང་དུ་ངོ་སྤྲོད་པ་རྣམས་གྷ་ཞིག་བ་ཤད་ཟིན་ཏོ། ད་
ནི་ཟབ་མོ་བློ་འདས་ཆོས་ཉིད་ཀྱིས་རང་སྒྲ་རྣམས་བཤད་དེ། སྐབས་འདིར་གསལ་སྣང་ཡེ་ཤེས་ཀྱི་སྟོང་གཟུགས་རང་སྣང་མངོན་སུམ་ཀྱི་ལམ་ཁྲིད་ཟབ་མོའི་ངོ་སྤྲོད་རྣམས་གཙོ་བོར་གཉེར་བའི་
ཆ་རྐྱེན་ཤུག་ལ། ཆོས་ཉིད་སྟོང་པའི་རང་སྒྲ་རྣམས་དང་། སྟོང་བའི་རང་དྲི་རྣམས་དང་། རང་སྣང་གིས་རོ་རྣམས་དང་། རང་སྣང་གིས་རེག་བྱ་རྣམས་ཀྱི་ངོ་སྤྲོད་མདོ་ཙམ་གཅིག་བཤད་དེ། །
བློ་འདས་ཟབ་མོའི་དོན་ལ་མན་ངག་གནད་ཀྱི་འཇོགས་ཅིང་ཉམས་སུ་ལེན་སྐབས་རྣམས་སུ་བློ་འདས་ཟབ་མོ་ཆོས་ཉིད་སྟོང་པའི་རང་སྣང་ཡེ་ཤེས་ཀྱི་སྒྲ་ཐོས་པའི་རྣམ་པ་ཡོད་དེ་རྩ་ཁམས་
ཀྱི་རྐྱེན་ཀྱི་སོ་སོའི་སྐྱེ་བོ་རྣམས་ལ་ཡང་མ་ངེས་པའི་སྒྲ་རེས་གྷ་འཆར་བ་ཡོད་ཅིང་། ཉམས་སུ་ལེན་པ་པོ་རྣམས་ལ་ཐོས་པ་ནི་ཡིད་དུ་འོང་བ་དང་། མི་འོང་བའི་སྒྲའི་བྱེ་བྲག་སྲོག་ཆགས་
དུད་འགྲོ་མི་འདྲ་བ་རྣམས་ཀྱི་སྒྲ་ལེན་རེ་ཐོས་པ་དང་། ལེན་འགའ་ཐོས་པ་དང་། མང་དུ་ཐོས་པ་རྣམས་ཡོད་དེ། རྟག་གཉིས་ལས། ངང་པ་དང་ནི་འབོད་བའི་སྒྲ། །གླུ་ཡི་མཐའ་ནས་

མཉེན་པར་བྱ། །བ་གླང་ཚོའི་སྒྲ་ཡང་ནི། ཅེས་པའི་དོན་ཡིན་ནོ། ཡང་ཉམས་ལེན་གྱི་གནད་ལ་བརྩོན་པའི་སྐབས་སུ་རེས་གྷ་ལས་ཆུ་མེ་རླུང་གླིང་བུ་པི་ཝཾ་རྔ་
དུང་རྣམས་ཐོས་སྟེ། །བམ་པོའི་སྒྲའི་བྱེ་བྲག་མི་འདྲ་བ་རྣམས་ཐོས་པ་ཡོད་དེ། འབུམ་དང་ཉི་ཁྲི་ལས། སྒྲ་དབྱངས་ཀྱི་ཡི་གེ་བྲལ་བ་ཞེས་བྱ་བའི་ཏིང་ངེ་འཛིན་ཡོད་
དེ༑ ཏིང་ངེ་འཛིན་དེ་ལ་རྣམ་པར་དཔྱོད་པའི་བྱང་ཆུབ་སེམས་དཔའ་ཆེན་པོ་ནི། མྱུར་དུ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་
པར་འཚང་རྒྱ་བར་འགྱུར་རོ། ཞེས་པའོ། ཡང་ཉམས་སུ་བླང་པས་འགྲོ་དྲུག་གིས་སྒྲ་མི་འདྲ་བ་རྣམས་དང་། སངས་རྒྱས་བྱང་སེམས་ཉན་རང་རྣམས་ཀྱི་ཆོས་
སྒྲ་ཡང་ཐོས་པ་ཡོད་དེ། ཡུམ་དང་ཉི་ཁྲི་ལས། ཚིགས་བླ་དག་ལ་འཇུག་པ་ཞེས་བྱ་བའི་ཏིང་ངེ་འཛིན་ཡོད་དེ། ཏིང་ངེ་འཛིན་དེས་འདྲེས་སོ། ཅེས་པ་དང་། 
ཡང་ཟབ་མོ་ལམ་དོན་ལ་བརྩོན་སྟེ། སྐབས་སུ་བེམ་པོ་དང་རིག་པ་ཅན་རྣམས་ཀྱི་སྒྲ་མི་འདྲ་བའི་བྱེ་བྲག་རྣམས་ཐོས་ཞིང་། ཕལ་ཆེར་ངེས་པའི་ཚིག་སྒྲ་དོན་

༄༅། །འབྲེལ་པ་ཅན་རྣམས་ཐོས་སྟེ། ཡུམ་ལས། ངེས་པའི་ཚིགས་ལ་གདོན་མི་ཟ་བར་འཇུག་པ་ཞེས་བྱ་བའི་ཏིང་ངེ་འཛིན་ཡོད་དེ། ཏིང་ངེ་འཛིན་
དེས་འདྲེས་སོ། ཅེས་སོ། གཞན་ཡང་བླ་མ་དང་ཡི་དམ་མཁའ་འགྲོ་དམ་ཅན་ཆོས་སྐྱོང་གིས་ཚོགས་དང་། སངས་རྒྱས་བྱང་སེམས་ཉན་རང་རྣམས་དང་། །
གཞན་ཡང་རྡོའི་བྱེ་བྲག་རྩ་ཤིང་ལྗོན་པའི་བྱེ་བྲག་ཉི་ཟླ་རླུང་དང་སྐར་མའི་བྱེ་བྲག་རྣམས་སྣང་ནས་ཆོས་སྟོན་པའི་སྒྲ་རྣམས་ཐོས་པ་ཡོད་དེ། ཡུམ་ལས། ཆོས་
ཐམས་ཅད་ཀྱི་ཚིག་རབ་ཏུ་འབྱེད་པ་ཞེས་བྱ་བའི་ཏིང་ངེ་འཛིན་ཡོད་དེ། ཅེས་གསུངས་སོ། རང་བཞིན་ཀྱི་ནམ་མཁའི་ཁམས་ནས་ཀྱང་དྲང་དོན་དང་། ངེས་དོན་ཀྱི་
ཆོས་ཀྱི་སྒྲ་བསམ་གྱིས་མི་ཁྱབ་པ་རྣམས་ཐོས་སྟེ། སྤྱོད་འཇུག་ལས། །ནམ་མཁའ་ལས་ཀྱང་ཆོས་ཀྱི་སྒྲ། །རྒྱུན་མི་ཆད་པ་ཐོས་པར་ཤོག །ཅེས་པའི་
དོན་ནོ། ཡང་ལམ་བདེན་ཀྱི་ཡོན་ཏན་རྣམས་གོམ་ཤིང་འདྲེས་པའི་སྐབས་སུ། རང་རང་ཅི་ལྟར་འདོད་པའི་ཆོས་སྒྲ་ཐོས་སྟེ། ཚིགས་ནར་མར་རྒྱུན་ཆགས་པ་རྣམས་

དང་། ཚིགས་བཅད་པ་སྟེ་དཔེ་རྒྱན་དངོས་རྒྱན་སྡེབ་ཅན་དུ་སྦྱོར་བའི་སྒྲ་བཟང་པོ་ལེགས་པ་སྟེ་ལོ་པན་མཁས་གྲུབ་རྣམས་ཀྱི་བསྒྱུར་ཞིང་སྡེབ་པའི་སྒྲ་འདྲ་བ་
རྣམས་དང་། བོད་རྒན་པོའི་ངག་ཚིག་རྣམས་སྟེ་སྒྲ་མི་བཟང་བའི་རྣམ་པ་སྟེ་སྒྲ་དེ་རྣམས་ཀྱི་ཆོས་ཟབ་པ་དང་ཉེ་བར་ཟབ་པ་དང་། ཤིན་ཏུ་ཟབ་པ་དང་། ལོངས་སུ་
ཟབ་སྟེ་ངོ་སྤྲད་གནད་དུ་ཕོགས་ངེས་པའི་སྒྲ་རྣམས་སྟེ། ལ་ལ་ནམ་མཁའ་ནས་གྲགས་པའི་རྣམ་པ་དང་། ལ་ལ་རིག་པ་ཅན་རིས་དྲུག་གིས་གཟུགས་རྣམས་ཀྱི་
ཆོས་ཀྱི་སྒྲ་དེ་རྣམས་གསུང་པའི་རྣམ་པ་ཅན་དང་། ལ་ལ་འདས་པའི་སངས་རྒྱས་རྣམས་དང་། ལམ་དུ་གནས་པའི་བྱང་ཆུབ་སེམས་དཔའ་རྣམས་དང་། གནས་
སྐབས་འབྲས་བུའི་གོ་འཕང་སྟབ་པ་ཉན་རང་གིས་དགྲ་བཅོམ་ཐོབ་པའི་རྣམ་པ་ཅན་སྟེ། དེ་རྣམས་ཀྱི་ཆོས་སྒྲ་བསམ་གྱིས་མི་ཁྱབ་པའི་བྱེ་བྲག་ཐོས་པ་ནི། །
གཙུག་ཏོར་ཆེན་པོའི་མདོ་ལས། སེམས་དེ་ཡུན་རིང་དུ་མཉམ་པར་བཞག་པ་ལས། སྐད་ཅིག་ཙམ་གཅིག་ནམ་མཁའ་སྟོང་པ་ལས་གཅིག་ཆར་དུ། ཕྱོགས་བཅུ་

༄༅། །ནས་ཟབ་མོའི་དོན་འཆད་ལྟ་བུའི་སྒྲ་ཐོས་སྟེ། ཅེས་པ་དང་། མདོ་ཕལ་བོ་ཆེ་ལས། །ལྷའི་སྐད་དང་ཀླུ་དང་གནོད་སྦྱིན་སྐད། །གྲོལ་བུམ་
དག་དང་མིའི་སྐད་རྣམས་དང་། །འགྲོ་བ་ཀུན་ཀྱི་སྒ་སྐད་ཅི་ཙམ་པར། །ཐམས་ཅད་སྐད་དུ་བདག་གིས་ཆོས་སྟོན་ཏོ། །དེས་ཤིང་ཕ་རོལ་ཕྱིན་ལ་རབ་རྩོན་
སྟེ། །བྱང་ཆུབ་སེམས་ནི་ནམ་ཡང་བརྗེད་མ་གྱུར། ཅེས་པ་སྟེ། རང་ལ་གདོད་མ་ནས་གནས་པའི་ཞིང་ཁམས་དག་མ་དག་རྣམས་སུ་རིས་དྲུག་གིས་གཟུགས་
རྣམས་དང་། སངས་རྒྱས་བྱང་སེམས་བླ་མ་ཡི་དམ་མཁའ་འགྲོ་དམ་ཅན་རྒྱ་མཚོའི་ཚོགས་རྣམས་ཀྱི་དྲང་དོན་ངེས་དོན་སྤང་བྱའི་རྣམ་དབྱེ་རྟོག་པ་དོན་གྱི་ངོ་
སྤྲོད་དང་། གཞན་ཡང་ཡི་དམ་དང་མཁའ་འགྲོོ་རྣམས་ཀྱི་ལེགས་ཉེས་ཀྱི་ལུང་བསྟན་པའི་སྒྲ་རྣམས་དང་། ཞིང་སྐྱོང་དམ་ཅན་རྣམས་ཀྱི་བར་ཆད་མི་གཏོང་ཁྱོད་
ཀྱི་བསྟན་པ་སྲུང་། ཅི་བཅོལ་པའི་ལས་བྱེད། ཅེས་དེ་ལྟར་ཟེར་བའི་སྒྲ་རྣམས་སྟེ། འདི་དག་ཁམས་ཀྱི་ཡོན་ཏན་ལྷུན་གྲུབ་ཀྱི་ཆོས་སུ་ཡེ་ནས་གནས་པའི་

ཕྱིར། སློབ་མ་སྣོད་ལྡན་གཅིག་ལ། བླ་མ་མན་ངག་ལག་ལེན་ལ་མཁས་པ་གཅིག་གིས་རང་ལ་གདོད་མ་ནས་ཅི་ལྟར་གནས་པའི་ཁམས་ཀྱི་ཡོན་ཏན་རྣམས། གནས་
ཀྱི་མན་ངག་ལ་བརྟེན་ཏེ་ངོ་སྤྲད་པའི་ཚེ། སློབ་མ་དེའི་ངོ་ཅི་བཞིན་པ་འཕྲོད་དེ་ས་ལམ་ཀྱི་ཡོན་ཏན་རྣམས་གཞན་ཞིག་ན་ཡོད་པ་རྣམས། རང་གིས་ཐོབ་འདོད་དང་། 
ཞུ་འདོད་ཀྱི་རེ་ཐགས་རྩ་བ་ནས་ཆད་དེ། དབེན་གནས་ཐ་དག་དུ་འདྲིས་སྟེ་མན་ངག་གནད་ཀྱི་དོན་ལ་བསྒྲུབ་པ་ལྷུར་ལོན་སྟེ་བརྩོན་ནོ། ཅི་ལྟར་བརྩོན་བཞིན་དུ་རང་
ལ་གནས་པའི་འཁོར་འདས་ཀྱི་གཟུགས་རྣམས་ཀྱི་བློ་འདས་ཟབ་མོའི་རང་སྒྲ་ལས། སྤང་རྟོགས་ཀྱི་དྲང་ངེས་མང་དུ་ཐོས་སྟེ། སྤང་བྱ་གཞན་སྣང་གི་བློ་སྣང་དག །
རྟོག་བྱ་འཁོར་འདས་ཀྱི་གཟུགས་སྣང་ཐམས་ཅད་རང་སྣང་རིག་པའི་རང་གདང་སུ། སྒྲོ་འདོག་ཆོད་པར་བྱེད་པའི་ངོ་སྤྲོད་ཀྱི་སྒྲ་རྣམས་ཐོས་པའི་རྐྱེན་གྱིས། དག་བྱའི་
གཉིས་འཛིན་རྣམས་དག །རྟོག་བྱའི་ཁམས་ཀྱི་ཡོན་ཏན་རང་ངོ་། རང་གདངས་སུ་ཐོབ་སྟེ། མཐར་ཐུག་འགྱུར་མེད་གདོད་མའི་ངང་དུ་བཙན་ས་ཟིན་པ་ལ་ཐེ་ཚོམ་

མེད་པ་དེ་ཁོ་ནའོ། དེ་ཁོ་ནའོ། དེ་ཁོ་ནའོ། ཞེས་ནན་ཆགས་ཀྱི་གདམས་པའི་གནད་ནི། ཆོས་རྗེ་ཟུར་མོ་བའི་ཞལ་ནས། གཤིས་སྟོང་ཉིད་ཀྱི་ཆོས་
སྒྲ་བསམ་གྱིས་མི་ཁྱབ། ཕྱི་འཇིག་རྟེན་གྱི་སྒྲ་སྐད་གྲང་ལ་འདས། ནང་སྟོང་ཉིད་བླ་མའི་རང་གསུང་ཡིན། དོན་སྒྲ་གྲགས་སྣང་སེམས་རང་སྒྲར་འདུག །དཔེ་སྣང་
སྟོང་དབྱེར་མེད་བརྡའ་སྟོན་ལགས། འདི་རྟོག་ན་ཤེས་བྱའི་བློ་ཁ་འབྱེད། ཅེས་སོ། འོ་ན་རྒྱུད་མ་འདྲེས་པའི་གཞན་རྐྱེན་ཀྱིས་བླ་མ་གཅིག་རྟིང་ནས་མི་དགོས་སམ་
སྙམ་ན་མ་ཡིན་ཏེ། རང་སྣང་གཉིས་མེད་ལྷུན་གྲུབ་ཀྱི་གནས་ལུགས་ངོ་མ་འཕྲོད་པའི་རིང་ལ་གཉིས་སྣང་གིས་སྤྱོད་ཡུལ་ཁོ་ན་ལས་མེད་པའི་ཕྱིར། རྒྱུད་གཞན་
གྱིས་བསྡུས་པའི་ཕྱི་ངོ་སྤྲོད་ཀྱི་བླ་མ་གཅིག་རྟིང་ནས་དགོས་སྟེ། ཡིད་བཞིན་ཀྱི་ནོར་བུ་བས་ཀྱང་བརྩིས་ཆེ་བར་བཟུང་གཅིག ཅེས་གདམ་སྟེ་གནད་གལ་བ་ཆེའོ། 
གལ་ཏེ་གཤིས་ཀྱི་འདུག་ཚུལ་ཆོས་ཁམས་ཐོག་མའི་དགེ་བ། འདས་པའི་སངས་རྒྱས་ཀྱི་ཡོན་ཏན་མ་ལུས་པ་ཀུན་ཀྱིས་འབྱུང་གནས་ཆེན་མོ་རང་བྱུང་བློ་འདས་ཀྱི་

སྐད་ཅིག་མའི་དོན་ཅི་ལྟ་བ་བཞིན་ངོས་འཕྲོད་པ་ཙམ་ཀྱིས་རྒྱུད་གཞན་ཀྱིས་བསྡུས་པའི་རྣམ་པ་ཅན་གཉིས་སྣང་གིས་ཤེས་པ་མེད་དམ་སྙམ་ན་མ་ཡིན་སྟེ། སེམས་
ཞན་འཛིན་ཀྱི་ཆ་ཤས་དང་བཅས་པ་དག །ཕྱི་ནང་གིས་གདོས་བཅས་ཐམས་ཅད་འཇའ་ལུས་སུ་ཡལ། ཉིན་མཚན་དང་སྐྱེ་འཆིའི་སྣང་བ་ངོ་མི་ཤེས། ཁམས་
ཀྱི་ཡོན་ཏན་མ་ལུས་པ་ཐམས་ཅད་མངོན་གསུམ་དུ་རྩལ་རྫོགས་སྟེ། ལམ་བདེན་ཀྱིས་ཡོན་ཏན་ཐམས་ཅད་ཚད་ལ་མ་ཕེབས་ཀྱི་བར་དུ་ཞེན་འཛིན་ཨ་འཐས་ཀྱི་
སྣང་བ་ཡད་ཡུམ་ཙམ་དང་། ཡུན་རིང་ཅི་རིགས་པ་རྣམས་ཡོད་དོ། དེའི་ཚེ་བླ་མ་དགོས་སམ་སྙམ་ན་མི་དགོས་སྟེ། ཆོས་ཐམས་ཅད་ཀྱི་བརྗོད་བྱའི་དོན་མ་
ནོར་བ་གཅིག་ནང་ནས་སྒྲོ་འདོག་ཆོད་པའི་ཕྱིར། ཅི་སྐད་དུ་ལུང་ལས། །རྒྱལ་པོའི་སྲས་དང་ཤིང་སྣའི་མེ། །རང་མཚན་མཐོང་ཡང་སྟོབས་མ་རྫོགས། ཅེས་
པ་དང་། སྤྲིན་གསེབ་ཉི་འདྲ་གསལ་ཡིད་ཆེས། ཞེས་གསུང་པའི་དོན་སྟེ། ཚུལ་དེ་འདྲའི་བཤེས་གཉེན་རྣམས་ནི་ལམ་ས་ཚོད་ཀྱིས་མཐོ་དམན་གང་ཡིན་པ་དང་། 

༄༅། །ས་ལམ་ཀྱི་ཡོན་ཏན་ཅི་ཙམ་པ་དང་། ཐོབ་བྱའི་སངས་རྒྱས་གང་ན་ཡོད་པ་རྣམས་རང་རང་གནས་ལུགས་གིས་མཚང་རིག་ནས་མི་ཤེས་པ་མེད་དོ། །
དེའི་ཕྱིར་གཞན་རྐྱེན་གིས་བླ་མ་ལ་རག་མི་ལས་སོ། རྗེ་བཙུན་གོང་མ་རྣམས་ཀྱི་གསུང་སྒྲོས་གྲ་ཞིག་ལས། ཕྱི་དྲང་དོན་བརྡའ་སྤྲོད་ཀྱི་བླ་མ་མེད་ཀྱང་། ཟབ་མོ་རང་སྣང་
གིས་བླ་མ་གཅིག་ནང་ནས་འཆར་རོ། ཅེས་གསུང་པའི་དོན་ནོ། གཉིས་སྣང་ཨ་འཐས་ཀྱི་ཞན་པ་ཅི་རིག་པར་ཡོད་ཀྱང་། མེད་ལ་ཡོད་འཛིན་གཉིས་སྣང་གིས་བག་
ཆགས། མི་བདེན་བསླུ་བའི་ཆོས་ཅན་དུ་རིག་ནས་ཚད་མི་བྱེད་དོ། ལར་སྙིག་མའི་སྐབས་འདིར་སངས་རྒྱས་ཀྱི་བསྟན་པའི་ཉི་མ་འགྲིབ་སྟེ། ལོག་རྟོག་མུན་པའི་
སྲོས་སུ་སོང་བའི་དུས་འདིར། བླ་མ་ཙམ་གཅིག་ཤིན་ཏུ་ཡང་མང་བར་གདའ་སྟེ། ལམ་བསྐྱེད་རྫོགས་གིས་དགོངས་དོན་ཟབ་མོ་གཤིས་ཀྱི་འདུག་ཚུལ། མདོ་རྒྱུད་
ཀུན་ཀྱི་བརྗོད་བྱ་མ་ནོར་བ་གཅིག་ངོ་འཕྲོད་དེ་སྒྲོ་འདོག་ནང་ནས་ཆོད་པའི་བླ་མ་ནི། རེ་རེ་ཙམ་གྷ་ཙམ་སྟེ་ཤིན་ཏུ་ཉུང་བར་ཟད་དོ། ཅི་ནས་ཀྱང་མ་ནོར་བ་གཅིག་མོད་ཆེ་སྟེ། 

མདོ་རྒྱུད་རྣམས་ཀྱི་ནང་ནས་གསལ་བ་དང་། སྟོང་པ་དང་བློ་འདས་རང་བྱུང་རྣམས་གསུང་པ་རྣམས་དང་ཕྱོགས་འདྲ་ལ་ནོར་དུ་སོང་སྟེ། གསལ་བ་ཕྱོགས་འདྲ། སྟོང་པ་
ཕྱོགས་འདྲ། བློ་འདས་ཕྱོགས་འདྲ། རང་བྱུང་ཕྱོགས་འདྲ་བ་གཅིག་ཡིད་ཡུལ་དུ་བཞག་སྟེ་མཐར་ཐུག་མ་ནོར་བ་ཡིན་ནོ་སྙམ་པའི་བླ་མ་ནི་མང་ངོ་། ཚུལ་དེ་འདྲ་བ་
རྣམས་ཡང་དག་པའི་ལམ་མ་ཡིན་དེ། རིན་ཆེན་སྤུང་པའི་རྒྱུད་ལས། །བློའི་བྱས་པའི་གོ་བ་ལ། །མཐར་ཐུག་ཡིན་ནམ་སྙམ་ན་གོལ། །བདེ་གསལ་མི་
རྟོག་ཉམས་མྱོང་ལ། །ཆོས་སྐུ་ཡིན་ནོ་སྙམ་ན་གོལ། ཞེས་གསུང་པའི་དོན་བླང་བར་བྱའོ། གཞན་ཡང་ཟབ་དོན་ཆོས་ཉིད་ཀྱིས་རང་སྒ་ལས། སྒྲ་ཆེ་བ་ཁྲོ་བོའི་
རྔམས་སྐད་འབྲུག་སྟོང་ལྡིར་བ་ཙམ་དང་། ཞི་བའི་དབྱངས་གླུ་ཡིད་དུ་འོང་བ་རྣམས་དང་། གཞན་ཡང་ཡིག་གེ་འདུས་པ་རྐྱང་པ་རྣམས་དང་། རང་རང་ལས་ཐོབ་
པའི་སྒྲ་འཐུག་པོ་དང་རིང་ཐུང་གིས་བྱེ་བྲག་སྟེ་བརྡའ་རུ་མཚོན་བྱེད་ཀྱི་སྒ་རྣམས་ཐོས་སྟེ། མྱ་ངན་འདས་མདོ་ལས། འབྲུག་སྒྲའི་ཏིང་ངེ་འཛིན་ཐོབ་པ་དང་། 

༄༅། །ཅེས་པ་དང་། འབུམ་དང་ཉི་ཁྲི་ལས། བརྡའ་དང་སྒྲ་ལས་འཇུགས་པ་ཞེས་བྱ་བའི་ཏིང་ངེ་འཛིན་ཡོད་དེ། ཏིང་ངེ་འཛིན་དེས་འདྲེས། ཅེས་པ་
དང་། རྗེ་བཙུན་པད་འབྱུང་གིས་ཐོས་གྲོལ་དུ་གསུང་པ། །ཆོས་ཉིད་རང་སྒྲ་འབྲུག་ཙམ་ལྡིར་ཙམ་ན། །ཐེགས་ཆེན་ཆོས་ཀྱི་སྒྲ་རུ་འགྱུར་བར་ཤོག །ཅེས་པའི་
དོན་སྟེ་ཐམས་ཅད་བློ་འདས་ཟབ་མོའི་དོན་ལྷུན་གྲུབ་ཆོས་ཉིད་ཀྱི་རང་སྒྲའི་བྱེ་བྲག་རྣམས་སྟེ། ཐུགས་རྗེ་ཡང་སྙིང་གི་རྒྱུད་ལས། །སྒྲ་གྲག་ཐུགས་རྗེ་ཆེན་པོའི་
གསུང་། །ཚིགས་དང་བྲལ་བའི་དོན་ལ་ལྟོས། །དྲག་པ་ཐམས་ཅད་རང་གྲགས་ཡིན། ཅེས་གསུང་པ་ཡང་འདི་འདྲའི་དོན་ལ་དགོང་པར་གདའི། དེས་ན་
ཐམས་ཅད་བཟང་ངན་མེད་པའི་དོན་ཕན་གནོད་མེད་པའི་རང་སྒྲ་རྣམས་སུ་ངོ་འཕྲོད་པར་བྱེད་ཅིང་། རྒྱུ་རྐྱེན་འཚོགས་པའི་སྒྲ་རྣམས་དང་མ་ནོར་བར་གལ་པོ་ཆེ་
སྟེ། སོ་སོར་ཤན་དབྱེ་ནས་ངོ་སྤྲད་དོ། དེ་རྣམས་ཀྱི་ཟབ་མོ་སྒྲའི་ངོ་སྤྲོད་གྷ་ཞིག་བཤད་ཟིན་ཏོ།། ༈ །ད་ནི་ཟབ་མོ་སྣང་བ་དྲིའི་ངོ་སྤྲད་ཟུར་ཙམ་བཤད་དེ། །

ཁམས་ཟབ་མོའི་དོན་མན་ངག་གནད་ཀྱི་ཉམས་སུ་བླང་བའི་ཚེ། ཟབ་དོན་ཁམས་ཀྱི་རང་བཞིན་ཀྱི་དྲིའི་བྱེ་བྲག་བསམ་གྱིས་མི་ཁྱབ་པ་ཚོར་སྟེ། དྲི་བཟང་བ་ལ་སྤོས་
དྲིའི་རིགས་མི་འདྲ་བ་རྣམས་དང་། དྲི་ངན་པ་ལ་མི་གཙང་བ་གཤང་ལྕིའི་རིགས་མི་འདྲ་བ་རྣམས་དང་། དྲི་རན་པ་ཆང་དང་སྒོག་པ་ལ་སོགས་རིགས་མི་འདྲ་བ་
དྲིའི་བྱེ་བྲག་རྣམས་སྟེ། ཟབ་མོ་བློ་འདས་རང་སྣང་ཡེ་ཤེས་ཀྱི་དྲི་རུ་ངོ་སྤྲད་ཅིང་ཉམས་ལེན་ཏིང་ངེ་འཛིན་གྱིས་གནད་དུ་ཤེས་དགོས་པ་ནི། རྟག་གཉིས་ལས། 
དེ་ལ་དྲི་ནི་མཚོན་བར་བྱ། །སྒོག་པའི་དྲི་ནི་དང་པོ་ཉིད། །དེ་ནས་ཡང་ནི་བྱ་རྒོད་དྲི། །ག་པུར་མ་ལ་ཡའི་དྲི། ཅེས་པ་དང་། མདོ་ལས། དྲི་ཏིང་ངེ་འཛིན་དུ་རྟོག་
པར་བྱའོ། ཅེས་པའི་དོན་སྟེ། རྒྱུ་རྐྱེན་འཚོགས་པ་ལས་བྱུང་བའི་དྲི་དང་མ་ནོར་བ་གལ་ཆེའོ། །ད་ནི་ཟབ་མོ་རང་སྣང་ཡེ་ཤེས་ཀྱི་རོའི་བྱེ་བྲག་གྷ་ངོ་སྤྲོད་གྷ་ཞིག་བཤད་
དེ༑ ཀར་བུ་རམ་སྦྲང་རྩི་ལ་སོགས་མངར་བའི་རིགས་མི་འདྲ་བའི་རོ་རྣམས་དང་། ལན་ཚྭ་རྒྱ་ཚྭ་རྒྱམ་ཚྭ་ཁ་རུ་ཚྭ་ཟིལ་ཚྭ་བུལ་ཚྭ། བ་ཚྭ་ཤིང་ཚྭ་སྟེ་ཚྭ་བའི་རིགས་མི་

༄༅། །འདྲ་བའི་རོ་རྣམས་དང་། གཞན་ཡང་ཁ་བ་བསྐྱུར་བ་མངར་བ་རྣམས་ཀྱི་རིགས་མི་འདྲ་བ་བསམ་གྱི་མི་ཁྱབ་པའི་རོ་རྣམས་རང་བཞིན་ཀྱི་མྱོང་
བའི་རྣམ་པ་ཡོད་དེ། ཅིསྐད་དུ། བསམ་བསྟན་ཟས་ཀྱི་འཚོ་བར་ཤོག །ཅེས་པ་དང་། མདོ་ལས། རོ་ཏིང་ངེ་འཛིན་དུ་རྟོག་པར་བྱའོ། ཅེས་པ་དང་། །
ཟག་མེད་ཡེ་ཤེས་ཀྱི་བདུད་རྩི་རོ་མཆོག་བརྒྱ་ལྡན། ཅེས་པའི་དོན་ཡང་འདིར་གདའི། ཟབ་མོ་ལྷུན་གྲུབ་རང་སྣང་། གཞི་སྣང་གིས་ངོ་བོ་ཡིན་པའི་ཕྱིར། རྒྱུ་རྐྱེན་
འཚོགས་པ་ལས་བྱུང་བའི་རོ་དང་མ་ནོར་བར་ངོ་སྤྲད་པ་གལ་ཆེའོ། །ད་ནི་ཟབ་མོ་རང་སྣང་གིས་རེག་བྱའི་ངོ་སྤྲད་ཟུར་ཙམ་གཅིག་བཤད་དེ། འཇམ་པར་རེག་
བ་དང་། རྩུབ་པར་རེག་པ་དང་། རེན་པར་རེག་པ་དང་། ཡང་བ་དང་། སྒྱིད་པ་དང་། དགོད་པ་དང་། ཤིན་ཏུ་ཡང་པ་དང་། མིག་ཕྱེད་ཙུམ་ཅན་དང་། མིག་མེད་
པ་དང་། གཏན་ནས་མེད་པར་སྣང་བའི་རེག་བྱ་དང་། ནང་རོལ་མཆིན་པ་དང་བཅས་ཕྱིར་བུད་པའི་སྣང་བ་དང་། ནང་རོལ་གཏན་ནས་མེད་པའི་སྣང་བ་དང་། 

ཡིད་སྣང་གིས་རེག་བྱ་ལ་ཆེར་སོང་བ་དང་། ཆུང་ངུ་སོང་བ་དང་། མགོ་མཇུག་ལོག་པ་དང་། ཕྱོགས་འཛོལ་བ་དང་། ཐོགས་མེད་པ་དང་། ཕྱོགས་རལ་བ་དང་། 
སྒོ་འཛོལ་བ་དང་། འོག་དུ་མར་ལྷུང་སོང་བ་དང་། བྷམ་ཁམ་ཏོན་ནས་མེད་པའི་སྣང་བ་རྣམས་རིག་གོ །འདི་དག་ཀྱི་ངོ་བོ་ཟབ་མོ་རང་སྣང་གིས་འོད་གསལ་
ཡིན་ཡང་། བློ་འདས་ཟབ་མོའི་རང་སྣང་ལ་མི་འགག་པར་ཚོར་བའམ། རེག་པ་དང་མཚུངས་པའི་ཕྱིར་བཞག་གོ །འདི་འོད་གསལ་ཀྱིས་ཁྲིད་རིམ་རྣམས་
གོ་རྩོར་གཉེར་བའི་ཤུགས་ལ་ཁམས་རང་བཞིན་ལྷུན་གྲུབ་ཀྱི་སྒྲ་དང་། དྲི་དང་རོ་དང་རེག་བྱ་རྣམས་འགག་མེད་དུ་འཆར་བའི་ཕྱིར་ངོ་སྤྲོད་ཟུར་ཙམ་སྨོས་
པ་ཡིན་ནོ། གཞི་སྣང་བཤད་པའི་སྐབས་དང་། ཉོན་མོངས་ཚད་དུ་ཕེབ་པའི་སྐབས་དང་། ལུས་རྟེན་བོར་སྟེ་བར་དོའི་སྐབས་སུ་ནི། ཟག་པ་མེད་པའི་
འདོད་ཡོན་ཀྱིས་ཕུང་པོ་ཕུན་སུམ་ཚོགས་པ་ལོངས་སྤྱོད་ཡོངས་རྫོགས་སྣང་གི་ཞིང་ཁམས་རང་ཡིན་པ་ནི། བཀྲ་ཤིས་མཛེས་ལྡན་ཀྱིས་རྒྱུད་ལས། ཡེ་ཤེས་

༄༅། །ལྔ་དང་། རིགས་ལྔ་དང་། ཁ་དོག་ལྔ་དང་། ལུམ་ལྔ་དང་། གཟུགས་ལྔ་དང་། རང་སྣང་རིག་པའི་གཟུགས། ཡེ་ཤེས་འོད་ཀྱི་གཟུགས། ཡིད་དཔྱོད་བློའི་
གཟུགས། འབྱུང་བ་རང་སྣང་གི་གཟུགས་སོ། སྒྲ་ལྔ། །གྲགས་པའི་སྒྲ། ཤེས་རབ་སྒྲ། དཔྱད་པའི་སྒྲའོ། དྲི་ལྔ། བྷམ་པའི་དྲི། ཚོར་བའི་དྲི། མྱོང་བའི་དྲི། །བདུག་པའི་དྲི། བྱས་པའི་དྲིའོ། །
རོ་ལྔ། ཉམས་སུ་མྱོང་བའི་རོ། དོན་གོ་བའི་རོ། རྟགས་ཀྱི་རོ། དཔེའི་རོ། རིགས་པའི་ལྔའོ། རིག་བྱ་ལྔ་དུང་། མི་སྣང་བའི་རེག་བྱ། བཟུང་བའི་རེག་བྱ། འཛིན་པའི་རེག་བྱ། མི་སྤྱོད་པའི་
རིག་བྱ་དང་ལྔའོ། ཅེས་གསུང་སྟེ་ཡེ་ཤེས་ལྔའི་རིག་དབྱེ་སྟེ་བཤད་པ་དང་། འཕགས་པ་ཀུན་ནས་སྒོའི་མདོ་ལས། འཇམ་དཔལ་འདི་ལ་བྱང་ཆུབ་སེམས་དཔའ་སེམས་
དཔའ་ཆེན་པོ་གཟུགས་ཏིང་ངེ་འཛིན་དུ་རྟོགས་པར་བྱའོ། སྒྲ་ཏིང་ངེ་འཛིན་དུ་རྟོགས་པར་བྱའོ། དྲི་ཏིང་ངེ་འཛིན༴ རོ་ཏིང་ངེ་འཛིན༴ རེག་བྱ༴ ཆོས་ཀྱི་ཁམས་ཏིང་ངེ་
འཛིན་དུ་རྟོག་པར་བྱའོ། ཅེས་པ་དང་། བརྟག་གཉིས་ལས། །གཟུགས་སྒྲ་དེ་བཞིན་དྲི་དང་ནི། །རོ་དང་དེ་བཞིན་རེག་བྱ་ཉིད། །ཆོས་ཀྱི་དབྱིངས་ཀྱི་རང་བཞིན་ཡང་། 

ཅེས་པ་དང་། དེ་བཞིན་ལྷན་གཅིག་སྐྱེས་པའི་གཟུགས། ཅེས་པ་དང་། བྷི་མ་པའི་སྙིང་བཀོད་ལས། རོ་མཆོག་བསམ་གྱི་མི་ཁྱབ་པ་དང་། དྲི་དང་སང་སང་
བ་དང་། ཅེས་སོགས་མང་དུ་གསུང་། དེ་རྣམས་ཀྱི་སོ་སོ་རང་རིགས་པའི་ཡེ་ཤེས་ཟབ་མོ་རང་བྱུང་གིས་སྣང་བ༴ འགྱུར་མེད་དོན་དམ་ཀྱི་ཡོན་ཏན༴ ཟག་མེད་ཡེ་
ཤེས་ཀྱི་འདོད་ཡོན་ཕུན་སུམ་ཚོགས་པའི་ངོ་སྤྲད་རྣམས་བཤད་ཟིན་ཏོ། །གསུམ་པ་ཕྱག་རྒྱ་ཆེན་པོའི་དོན་མཐར་ཐུག་ཀྱང་ཟབ་མོ་རང་བྱུང་གིས་འོད་གསལ་འདི་
ཡིན་པར་ངོ་སྤྲད་པ་ནི། ཏེ་ལོ་པས། །རང་རང་གཞུང་དང་གྲུབ་པའི་མཐའ་རྣམས་ཀྱི། །འོད་གསལ་ཕྱག་རྒྱ་ཆེན་པོ་མཐོང་མི་འགྱུར། །ཞེ་འདོད་བྱུང་བས་
འོད་གསལ་མ་མཐོང་བསྒྲིབ། ཅེས་པའི་དོན་སྟེ། འདོད་ཞེན་གདོས་བཅས་ཀྱི་སྣང་བ་ཕྱག་ཏེ་མེད་པ་དང་། རང་སྣང་འོད་གསལ་ཀྱི་རྒྱའི་སྣང་བ་ཐམས་ཅད་འབྲེལ་
པ་དང་། མཐར་ཐུག་དོན་དམ་ཀྱི་ཆོས་ཉིད་འགྱུར་མེད་ཀྱི་དོན་དང་། བློ་འདས་རང་བྱུང་གི་སྐད་ཅིག་མ་དང་། དེ་ཉིད་ཀྱི་རང་མདང་འོད་གསལ་གྱི་སྣང་བ་གཉིས་མེ་ལོང་

༄༅། །དང་གཟུགས་བསྙན་བཞིན་ཟུང་འཇུག་དབྱེ་རུ་མེད་པའི་དོན་ཀྱི་ཕྱིར། ཕྱག་རྒྱ་ཆེན་པོ་ཟུང་འཇུག་གི་དོན་ནོ། ཐེ་ཚམ་མེད་པའི་ཕྱིར་ལུང་ཚད་མ་
རྣམས་ཀྱི་ངེས་པའི་ཁུང་དྲོང་ན། འོད་གསལ་ལྷའི་སྣང་བ་ཕྱག་རྒྱ་ཆེན་པོ་ཡིན་པ་ནི། མཚན་བརྗོད་ལས། །ཕྱག་རྒྱ་ཆེན་པོའི་རིགས་མཆོག་དང་། ཅེས་པ་
འདིའི་འགྲེལ་བར། མགོན་པོ་སྤྱན་རས་གཟིགས་ཀྱིས་གསུང་པ། ལྷའི་ཚོགས་རྒྱས་གདབ་པའི་སླད་དུ། ཕྱག་རྒྱའི་མི་སྤྱོད་པ་ལ་སོགས། ཅེས་པ་
དང་། ཡང་དེ་ཉིད་ཀྱིས་གསུངས་པ། །རྣམ་པ་ཀུན་གྱི་མཆོག་ལྡན་པ། །ཕྱག་རྒྱ་ཆེན་པོ་དེ་ལ་འདུད། ཅེས་པ་དང་། འོད་གསལ་ཕྱག་རྒྱའི་སྣང་བ་སྣ་ཚོགས་
སུ་སྣང་བ་ནི། རྩ་རྒྱུད་ཀྱི་དབང་མདོར་བསྟན་དུ་གསུང་པ། སྣ་ཚོགས་གཟུགས་ཅན་འོད་གསལ་བའོ། ཞེས་པའི་དོན་དེ་ལ་སྤང་བླང་དགག་བསྒྲུབ་མེད་པར་
ཉམས་སུ་བླང་བ་ནི། རྗེ་ཏེ་ལོ་པས། །སྣང་བ་དགག་བསྒྲུབ་མི་བྱ་རང་སར་བཞག །སྤང་བླང་མེད་ན་ཕྱག་རྒྱ་ཆེན་པོར་གྲོལ། ཅེས་པའོ། ཕྱག་རྒྱ་ཆེན་

པོ་ཡེ་ཤེས་ཀྱི་རང་སྣང་གིས་འཆར་སྒོ་མི་འདྲ་བ་སྣ་ཚོགས་པ་འདི་ནི། རྟོག་པ་དང་ལྡན་པའི་རྣལ་འབྱོར་པ་རྣམས་ལ་རང་སྣང་ཡེ་ཤེས་ཀྱི་ལྟས་མོ་ངོ་མཚར་བའི་
གནས་སུ་བཞག་སྟེ། ས་ར་ཧའི། སྣང་བ་ཕྱག་རྒྱ་ཆེན་པོ་འདི་ནི་ལྟས་མོར་ཆེ། ཅེས་པས། གཉུག་མ་ཡེ་ཤེས་ཀྱི་རང་སྣང་འོད་གསལ་ཕྱག་རྒྱ་ཆེན་པོ་འདི་ནི། །
འདུས་བྱས་གློ་བུར་ཀྱི་ཆོས་སུ་མི་གནས་སྟེ། ཐོག་མཐའ་ཀུན་ཏུ་འགྱུར་མེད་ཀྱི་ཕྱག་རྒྱ་ཆེན་པོ་བློ་འདས་ཡེ་ཤེས་ཀྱི་སྣང་བ་ཡིན་པ་ནི། རྒྱུད་བླ་མ་ལས། །སེམས་
ཀྱི་རང་བཞིན་འོད་གསལ་གང་ཡིན་པ། །དེ་ནི་ནམ་མཁའ་བཞིན་དུ་འགྱུར་མེད་དེ། །ཡང་དག་མི་རྟོག་ལས་བྱུང་འདོད་ཆགས་སོགས། །བློ་བུར་དྲིམས་དེ་ཉོན་
མོངས་མི་འགྱུར། ཞེས་གསུང་པའི་ཕྱིར་རོ། གནས་ལུགས་འདུག་ཚུལ་ཟབ་མོ་ཟབ་ལམ་འོད་གསལ་ཀྱིས་ཕྱག་རྒྱ་ཆེན་པོ་གཉིས། བག་ཆགས་འཁྲུལ་ཞན་
སྦྱང་བྱེད་ཀྱི་ཕྱག་རྒྱ་ཆེན་པོ་གཉིས། མ་ནོར་བར་ངོ་སྤྲད་པ་གལ་ཆེའོ། དེ་རྣམས་ཀྱི་འོད་གསལ་ཕྱག་རྒྱ་ཆེན་པོའི་ངོ་སྤྲད་ཟུར་ཙམ་བཤད་ཟིན་ཏོ།། ༈ །།བཞི་

༄༅། །པ་འོད་གསལ་དབུ་མའི་དོན་དུ་ངོ་སྤྲད་པ་ནི། ཁམས་འདུས་མ་བྱས་མཐའ་བྲལ་འོད་གསལ་ཟབ་མོའི་སྣང་བ་འདི། དོན་དབུ་མ་ཡང་དག་པའི་དོན་མ་
ནོར་བ་མ་བཅོས་པ་དེ་ཁོ་ན་ཉིད་ཡིན་ཏེ། རྣམ་པ་ཡུལ་ན་མེད་པའི་ཡེ་ཤེས་ཀྱི་གསལ་ཆ་ཡིན་པའི་གནད་ཀྱིས་སོ། དེའི་ཕྱིར་རྣམ་ཤེས་ཁ་ཕྱིར་ལྟས་ཀྱི་ཡུལ་དུ་ཡོད་
མེད་སྐྱེ་འགག་འགྲོ་འོང་། གཅིག་དུ་མའི་མཐའ་གང་ལའང་མི་གནས་པའི་འོད་གསལ་སོ་སོ་རང་རིག་པའི་ཡེ་ཤེས་ཀྱི། དབུ་མ་དེ་ཁོ་ན་ཉིད་དེ། ཅིའི་ཕྱིར་ན་ཁས་
བླང་དེ་རྣམས་ཀྱི་བྱེད་པ་པོ་རྣམ་ཤེས་སེམས་ཀྱི་མཚན་ཉིད་ཡིན་ལ། འོད་གསལ་ཡེ་ཤེས་ཀྱི་དབུ་མ་ནི། རྣམ་ཤེས་སེམས་ཀྱི་མཚན་ཉིད་དང་འབྲེལ་པ་མེད་པའི་
གནད་ཀྱི་སོ། དེས་ན་རང་རིག་ཡེ་ཤེས་ཀྱི་འོད་གསལ་འདི་རྣམ་ཤེས་ཡུལ་འཛིན་ཀྱི་མཐའ་ལ་མི་གནས་པས། མཐའ་བྲལ་དབུ་མའི་ལམ་དོན་ཅེས་གསུང་སྟེ། ས་
ར་ཧའི། མཐའ་དབུས་ཡིད་ལ་མི་བྱེད་དབུ་མ་དྲང་པོའི་ལམ། ཅེས་པ་དང་། གཞན་ཡང་དུས་ཀྱི་འཁོར་ལོའི་རྒྱུད་ལས། བློ་གྲོས་མི་ཟད་པའི་ཞུས་པའི་མདོ་

ཡིས་ལུང་གོང་དུ་དྲང་བ་རྣམས་འདིར་གོ་བར་བྱའོ། །མཐའ་བྲལ་དབུ་མའི་སྟོང་གཟུགས་ཟབ་མོ་འོད་གསལ་གྱིས་སྣང་བ་ཆོས་ཅན། ཉོན་མོངས་འཁྲུལ་འཁོར་
ཀྱིས་མཐར་མི་ལྷུང་སྟེ། ཁྱོད་གཉིས་མེ་ཆུ་བཞིན་ཕུན་ཚུན་འབྲེལ་བ་མེད་པའི་ཕྱིར་རོ། མཐའ་བྲལ་དབུ་མའི་འདྲེས་སོ། མྱང་འདས་ཞི་བ་ཕྱོགས་གཅིག་གིས་
མཐར་མི་ལྷུང་སྟེ། བྲལ་མི་རུང་ཡེ་ཤེས་ཀྱི་སྣང་བ་ཁས་བླང་ཡུལ་ན་མེད་པའི་དབུ་མ་རྣམ་ཀུན་མཆོག་ལྡན་ཀྱི་སྟོང་གཟུགས་མི་འགག་པའི་ཕྱིར་རོ། མཐའ་
བྲལ་དབུ་མའི་སྟོང་གཟུགས་འདྲེས་སོ། རྣམ་ཤེས་བྱེད་པོའི་ཡུལ་དུ་ཁྱོད་མི་གནས་སྟེ། རྣམ་པ་ཐམས་ཅད་དུ་རྣམ་ཤེས་བྱེད་རྩོལ་ཀྱིས་བག་ཆགས་གིས་དྲི་མས་གོས་མི་
སྲིད་པའི་ཕྱིར་རོ། དེ་འདྲའི་ཚུལ་དུ་རིགས་པར་བྱ་དགོས་སོ། དེ་ཡང་སློབ་དཔོན་ངག་གིས་དབང་ཕྱུག་གིས་གསུངས་པ། མཁས་པས་དངོས་པོ་མི་བསམ་ཞིང་། །
དངོས་མེད་པ་ཡང་མི་བསམ་ལ། །དངོས་དང་དངོས་མེད་རྣམས་སྤང་བ། །བྷམ་པ་དེ་ནི་བྷམ་དང་བྲལ། །རྣམ་པ་ཀུན་གྱི་མཆོག་ལྡན་པ། །སྟོང་ཉིད་འཛིན་པ་

༄༅། །རྣམས་སྤང་བ། །སྟོང་པ་ཉིད་ནི་རྟག་བྷམ་ན། །འཆི་བདག་དེས་ནི་མཐོང་མི་འགྱུར། ཅེས་སོ། ད་རྣམས་ཀྱི་དོན་དབུ་མའི་ངོ་སྤྲད་པ་སྟེ། ཕྱོགས་
འཛིན་སྒྲོ་བཏགས་གིས་གཉེན་པོའི་དབུ་མ་དང་། མ་ནོར་བར་ངོ་སྤྲད་པ་གལ་ཆེའོ། དེ་རྣམས་ཀྱི་དབུ་མའི་ངོ་སྤྲད་ཟུར་ཙམ་སོང་ནས། ལྔ་པ་རྫོགས་པ་ཆེན་པོའི་ངོ་
སྤྲོད་ནི། གདོད་མ་ནས་བློ་འདས་རང་བྱུང་གིས་ཡེ་ཤེས་བློ་རྩོལ་བག་ཆགས་གིས་དྲི་མས་གོས་མི་སྲིད་པའི་དོན། རང་སྣང་ཡེ་ཤེས་ཀྱི་འོད་གསལ་རྣམ་པ་འཁོར་
འདས་ཀྱི་སྣང་བ་སྟེ། ཡ་ཀི་རྒྱལ་བའི་ཞིང་བཀོད་མན་ཆད་ནས་མ་ཀི་མནར་མེད་པའི་དམྱལ་བ་ཡན་ཆད་ཀྱིས་སྣང་བའི་བྱེ་བྲག་ཐམས་ཅད་རང་བྱུང་བློ་འདས་ཀྱི་
དོན་ལ། ལྷུན་གྲུབ་ཡོངས་སུ་རྫོགས་སྟེ། གཞན་ནས་བརྩལ་ཞིང་བསྒྲུབ་ཏུ་མེད་པའི་དོན་དུ་ངོ་སྤྲད་དེ། རྒྱུད་ལས། རྫོགས་ནི་འཁོར་འདས་ཐམས་ཅད་རྫོགས་
པ་ནི་འཁྲུལ་པ་བཟློག་ཕྱིན་པ། །ཆེ་ནི་སྐུ་གསུམ་ལྷུན་གྲུབ་ཆེ། །པོ་ནི་ཡེ་ཤེས་བརྒྱན་པ་པོ། ཅེས་པ་སྟེ། གཞན་ཡང་འདིའི་ལུང་དྲོང་ན་ཚད་མེད་དོ། རང་

བྱུང་གིས་ཡེ་ཤེས་རང་ལ་ཅི་ལྟར་འཆར་བའི་ཡོན་ཏན་ཐམས་ཅད་རང་ལ་རྫོགས་ཚུལ་དུ་ངོ་སྤྲད་དོ། ད་ལྟ་བློ་སྣང་གིས་འཁོར་འདས་དང་མ་ནོར་བར་གལ་ཆེའོ། དེ་རྣམས་ཀྱི་
རྫོགས་པ་ཆེན་པོའི་ངོ་སྤྲད་ཟུར་ཙམ་བཤད་ཟིན་ཏོ། དྲུག་པ་ཐེག་པ་ཆེན་པོའི་དོན་དུ་ངོ་སྤྲད་ན། རྒྱུ་སྙིང་རྗེའི་གུད་ནས་བསླང་ཏེ་སེམས་བསྐྱེད་ཐམས་ཅད་ཀྱི་སྡམ་པ་ལ་
གནས་པའི་ཕྱིར། ཐེགས་ཆེན་དུ་འཇོགས་ལ། སྐབས་འདིར་དོན་དམ་བྱང་ཆུབ་སེམས་ཀྱི་སེམས་བསྐྱེད་པ་ནི། དོན་དམ་འོད་གསལ་ཀྱིས་སྣང་བ་མཆེད་པ་ལ་
ཐེག་ཆེན་སེམས་བསྐྱེད་ཐམས་ཅད་ཀྱི་དོན་སྟེ། སེམས་བསྐྱེད་པའི་མདོ་ལས། བྱང་ཆུབ་སེམས་དཔའ་འོད་སྲུང་གིས་གསོལ་བ། བྱང་ཆུབ་ཏུ་སེམས་ཅི་ལྟར་
བསྐྱེད་པར་བགྱི། བཀའ་སྩལ་པ། ཆོས་ཉིད་ནམ་མཁའ་མཚན་ཉིད་མེད་ཅིང་ཡེ་ནས་འོད་གསལ་བ་རྣམ་པར་དག་པ་དེ་ནི་བྱང་ཆུབ་ཅེས་གསུང་པའོ། དེ་དང་མཐུན་
པར་སྔར་ནས་མ་བསྐྱེད་ནས་མ་བསྐྱེད་པའི་སེམས་རིན་པོ་ཆེ་བསྐྱེད་པ་ནི། བྱང་ཆུབ་མཆོག་ཏུ་སེམས་བསྐྱེད་པ་ཞེས་བྱའོ། ཞེས་པའི་དོན་ནོ། ཐེག་ཆེན་མཐོང་ལམ་

༄༅། །ཀྱི་ཡོན་ཏན་པའི་རིམས་པ་རྣམས་ཀྱང་དོན་དམ་ཟབ་མོ་རང་སྣང་གིས་འོད་གསལ་མཆེད་པ་ཁོ་ན་ཡིན་ཏེ། སྒྱུ་མ་ལམ་རིམས་ལས་གསལ་སྣང་
བརྒྱ་ཕྲག་བཅུ་གཉིས་སོ། ཞེས་པ་དང་། དེ་ཉིད་ལས། འོད་འབྱེད་པ་ལ་འོད་གསལ་དང་། །ལྷ་སྐུ་བདེ་ཆེན་དབྱེར་མེད་དེ། །གསལ་དང་རྨི་ལམ་དུས་ཉིད་དུ། །
སེམས་ཅན་དཔག་མེད་འདུལ་བའི་ཕྱིར། །བསམ་གྱི་མི་ཁྱབ་ལྷ་ཡི་སྐུ། །རང་ཤར་ཁམས་ཁེང་ཆོས་སྒྲ་སྒྲོགས། ཅེས་སོ། དེ་ཡང་རྩ་ཁམས་རྣམ་པར་དག་སྟེ། 
གདོས་བཅས་གྲོལ་བའི་གནད་ལ་ཕོགས་ནས། ཟབ་མོ་ཁམས་ཀྱི་ཡོན་ཏན་མཐོང་ལམ་གིས་རྟགས་སུ་འཆར་སྟེ། མདོ་སྡེ་བརྒྱན་ལས། དབང་པོ་ལྔ་རྣམས་གནས་
གྱུར་ན། །དེ་ཀུན་འཇུག་དང་ཐམས་ཅད་ལ། །ཡོན་ཏན་བརྒྱ་ཕྲག་བཅུ་གཉིས་འབྱུང་། ཅེས་སོ། ཟབ་མོ་འོད་གསལ་གིས་ལམ་འདི་ལ་ཅིའི་ཕྱིར་ཐེག་པ་ཆེན་པོ་
བྱ་ཞེ་ན། ཟབ་མོ་འོད་གསལ་གིས་ཐེག་པ་འདིར་འཇུག་ན། མི་གནས་པའི་སར་བརྟེག་པའི་ཕྱིར། ཐེག་ཆེན་ཞེས་བྱ་སྟེ། སྡུད་པ་ལས། ཅི་ཕྱིར་འདི་ནི་བྱང་ཆུབ་

ཐེག་ཆེན་བྱ་ཞེ་ན། །དེ་གང་ཞེ་ན་ནས་སེམས་ཅན་ཐམས་ཅད་མྱ་ངན་ཟློ། །ཐེགས་པ་འདི་ནི་མཁར་འདྲ་གཞལ་མེད་ཁང་ཆེན་དེ། །དགའ་བསྐྱིད་བདེ་བ་མངོན་པར་
བསྒྲུབ་བྱེད་ཐེག་པའི་མཆོག །ཅེས་གསུང་པའི་ཕྱིར་ཐེག་པ་ཆེན་པོའི་དོན་དུ་ངོ་སྤྲོད་དོ། གྲུབ་མཐའ་དབུ་མའི་ཐེག་ཆེན་དང་མ་ནོར་བར་གལ་ཆེའོ། བདུན་པ་གསང་
སྔགས་བསྐྱེད་རྫོགས་ཀྱི་དོན་དུ་ངོ་སྤྲོད་པ་ནི། ཡི་དམ་ཞི་ཁྲོའི་ལྷ་ཐམས་ཅད་ཀྱི་བྱེ་བྲག་རྣམས་གདོད་མ་ནས་རང་རིག་ཡེ་ཤེས་ཀྱི་སྐད་ཅིག་མ་བློ་འདས་ཉག་གཅིག་
གིས་དོན་ལ། འཆར་རུང་ལྷུན་གྲུབ་ཀྱི་རང་གདངས་སུ་བཞུགས་པ་ནི། རྫོགས་པ་ཆེན་པོའི་ངོ་བོ་ཡིན་ཏེ་རིམས་པ་ནི་མེད་དོ། བློ་འདས་རིགས་པའི་བཀྲགས་མདངས་
འོད་དང་ཟེར་དུ་སྨིན་ཏེ། ཞི་བ་དང་ཁྲོ་བོའི་བྱེ་བྲག་བསམ་ལས་འདས་པར་བློ་འདས་རིགས་པའི་རང་གདང་བསྒྲིབ་མེད་ཟང་ཐལ་དུ་འཆར་བ་ནི། ཡི་དམ་ཀྱི་ལྷའི་ངོ་བོ་
རང་ཡིན་དེ་རིམས་པ་ནི་མེད་དོ། འོ་ན་བརྒྱུད་སྡེ་རྣམས་ལ་རིམས་ཀྱི་བསྐྱེད་རིམ་ཚུལ་བཤད་པ་དང་འགལ་ལོ་སྙམ་ན། དེ་ནི་རང་གི་གནས་ལུགས་ལ་གདོད་མ་ནས་

༄༅། །བཞུགས་པའི་ལྷ་རྣམས་དམིགས་པའི་སྣ་ཁྲིད་ཀྱི་རིམས་པ་ལ་དགོངས་སོ། དམིགས་པ་ནི་བློ་བརྩོལ་ཡིན། བློ་འདས་ཀྱི་ལྷ་དང་མ་མཇལ་ན། བློ་
བརྩོལ་ཀྱིས་སངས་རྒྱས་མི་སྲིད་དོ། རྫོགས་པའི་རིམས་པ་བཤད་པའང་ལྷ་བསྐྱེད་པའི་རྩོལ་རྟོགས་གིས་བློ་རིམས་དེ་རང་སར་དག་དགོངས་ཀྱི། གཞན་དུ་ན་རྟེན་གཞལ་ཡས་
ཁང་ལྷ་ལ་བསྡུ། ལྷ་འཁོར་རྣམས་གཙོ་བོ་ལ་བསྡུ་སྟེ་རིམས་པ་བཞིན་མེད་པར་འདོད་པའི་བློ་དེ་ནི་ཆད་ལྟའི་འདུ་ཤེས་དང་མཚུངས་པའི་ཕྱིར། བློ་འདས་ཟུང་མཇུག་གི་
གནད་དུ་མ་སོང་ན་སངས་རྒྱས་པ་ལ་ཕན་དུ་མེད་པ་ནི། བདེ་མཆོག་བསྟོད་འགྲེལ་དུ། །འཇིག་རྟེན་དངོས་གྲུབ་བསྒྲུབ་པའི་ཕྱིར། །སྔགས་བཟླས་དེ་བཞིན་ཆོ་ག་དང་། །
རྣམ་རྟོགས་བསྒོམས་པར་རབ་ཏུ་གསུངས། །དོན་དམ་བདེན་པས་གསུང་པ་ནི། །ཡེ་ཤེས་སྐུ་ནི་རབ་བསྒྲུབ་ཕྱིར། །ཀུན་རྟོག་ཐམས་ཅད་སྤང་བ་ཡི། །བྷམ་པ་དེ་
བཞིན་གཤེགས་པས་གསུང་། ཅེས་སོ། ལྷ་བྷམ་པའི་རྩོལ་རྟོག་ཟུར་ཙམ་གཅིག་དགོས་ན་ཡང་ཐར་བའི་གེགས་སུ་འགྲོ་ཞིང་། འཁོར་བའི་ཆོས་ལས་མེད་པ་ནི། 

སློབ་དཔོན་ཕྱོགས་ཀྱི་གླང་པོ་ཡི། །རྣམ་པར་རྟོགས་ལས་མ་རྟོགས་པ། །འཁོར་བ་ཞེས་བྱ་ཅི་ཡང་མེད། །རྣམ་རྟོགས་དེ་དང་བྲལ་བས་ན། །ཁྱོད་ནི་རྟག་ཏུ་མྱ་ངན་འདས། 
ཅེས་སོ། ཡི་དམ་ཞེས་བྱ་བ་རྣམ་གྲོལ་ཡེ་ཤེས་ཀྱི་ལྷ་དེ་ཁོ་ན་ཉིད་བྷམ་འདོད་ན། བློ་རྩོལ་ཡིད་བྱེད་དང་བྲལ་ན་ཐོབ་པ་ཡིན་དེ། སློབ་དཔོན་པདྨ་ལ། བྷེ་རོས་ཞུས་པ། །
དེ་བཞིན་གཤེགས་པ་གཅིག་ལ་བསྙེན་པ་བྱས་པའི། ཀུན་ཀྱིས་ཕྲིན་ལས་ཀྱི་རྒྱུད་འགྲུབ་བམ་མི་འགྲུབ། སློབ་དཔོན་ཀྱིས། ལྟ་བ་ཡང་ཞིང་ཡང་དག་པའི་དོན་ལ་འདྲིས་པས། 
རྒྱལ་བ་ཀུན་མ་ལུས་པའི་ལས་བརྩམ་ཀྱང་འགྲུབ་པའོ། བྷེ་རོས། ལྟ་བ་མཐོན་ཡི་དམ་ཀྱི་ལྷ་མེད་ཀྱང་རུང་ངམ། སློབ་དཔོན་ཀྱིས། ལྟ་བ་གདིང་དུ་ཆུད་ན་ཡི་
དམ་དེ་ཁོ་ན་ཡིན་ནོ། ཡི་དམ་ལྷ་ནི་གཟུགས་ཀྱི་སྐུར་མི་ལྟ་སྟེ། ཆོས་སྐུ་ཡིན་པས། ཆོས་སྐུའི་དོན་རྟོག་ན། ཡི་དམ་ལྷའི་སྐུ་འགྲུབ་པ་དེ་ཁོ་ན་ཉིད་བྷམ་
འདོད་ན། བེ་རོས། བདག་གིས་ལུས་ལྷའི་སྐུ་ཕྱག་རྒྱ་ཆེན་པོར་སྣང་བ་དང་། བདག་གིས་རིགས་པ་གཉིས་ཅི་ལྟར་ལྟ། སློབ་དཔོན་ཀྱིས། བདག་གིས་

 ༄༅། །ལུས་ལྷའི་སྐུ་ཕྱག་རྒྱ་ཆེན་པོར་སྣང་བ་དང་གསལ་བ་མ་ཡིན་ཏེ། སེམས་ཉིད་སྣ་ཚོགས་ཅིར་ཡང་སྣང་བས། ལྷ་གཙོ་བོ་འཁོར་མཐའ་ཡས་
པ་ཡང་། བྱང་ཆུབ་སེམས་དཔའི་ཆོ་འཕྲུལ་ཡིན་པར་གསུང་། ཅེས་པ་དང་། འཇིག་རྟེན་དབང་ཕྱུག་གིས་ཞལ་ནས། བསྐྱེད་པའི་རིམ་པར་གསུང་པའི་ཧཱུྃ་དང་
ནི༑ །ཕཊ་ཡིག་ལ་སོགས་རྟོག་པ་ཡང་བྲལ་བ། །རྫོགས་པའི་རིམ་པ་རྣལ་འབྱོར་དེ་དག་ཉིད། །དེ་ཉིད་ཀྱིས་ནི་བསྒྲུབ་ཐབས་གཞན་ཡོད་མིན། ཅེས་གསུང་
པའི་དོན་ནོ། རྒྱུད་སྡེ་རྣམས་སུ་གསུང་པའི་དོན་ནི། གདོད་མ་ནས་མ་བསྐྱེད་ཡེ་རྫོགས་གིས་མདང་ལྷའི་སྐུར་སྨིན་ཅིང་གསལ་བ་དེ་ལ་དྲང་བའི་ཕྱིར། རིམས་པར་
བསྐྱེད་ཚུལ་གསུང་ལ། ལྷའི་ཞེན་རྩོལ་དག་པར་བྱེད་ཅིང་ཡེ་རྫོགས་བློ་འདས་ཉག་གཅིག་གིས་དོན་དུ་དྲང་བའི་ཕྱིར་ཆེན་རྣམས་གསུང་ལ། ནམ་ཀྱང་གདོད་མ་ནས་
རྣམ་གྲོལ་ཡེ་ཤེས་ཀྱི་ལྷ་གཅིག་མེད་ན། རྒྱུད་སྡེ་རྣམས་ཀྱི་དགོངས་པ་མིན་ཅིང་། སངས་རྒྱས་རྣམས་ཀྱི་གསུང་རབ་རྣམས་ཀྱང་དགོས་ཆེད་ཀྱང་མེད་དེ། སྒྲོན་མ་

དེ༑ །བསྐྱེད་དང་རྫོགས་དང་རིམ་པ་དེ། །སངས་རྒྱས་བྱང་སེམས་འཁོར་འདས་ཡིན། །དབང་དང་གདམས་པ་དམ་ཚིག་ཡིན། །རང་གིས་བླ་མ་ལྷ་དང་
ཡང་། ཅེས་གསུང་བའི་ཕྱིར་ལྷ་བྷམ་པས་གྲོལ་བའི་གནད་དུ་མ་སོང་ན། ངལ་བ་དོན་མེད་པའི་ཕྱིར་རོ། དེས་ན་ལྷ་བསྐྱེད་རུང་། འདྲེ་བསྐྱེད་རུང་བསྐྱེད
པའི་རྩོལ་རྟོག་ཡོད་པའི་རིང་ལ་སངས་རྒྱས་མི་སྲིད་དོ། ལྷུན་གྲུབ་ཀྱི། གང་རྣམས་བློ་རྟན་དང་བྲལ་བ། །ཡོད་དང་མེད་ལ་རྣམ་པར་འདས། །ཟབ་
མོ་དམིགས་མེད་དེ་རྣམས་ཀྱི། །མཚན་མའི་དོན་ནི་རྣམ་པར་བྷམ། ཅེས་པ་དང་། རྒྱུད་ཀྱེའི་རྡོ་རྗེ་ལས། གང་ད་ཡིད་ཀྱིས་མ་བྷམ་ན། །འགྲོ་བ་ཐམས་ཅད་
བྷམ་གྱུར་ཏེ། །བྷམ་པ་མེད་པའི་བྷམ་ཉིད་ཀྱིས། །ཆོས་རྣམས་ཐམས་ཅད་ཡང་ཤེས་བྱ། ཅེས་གསུང་པའི་དོན་ནོ། ཟབ་ལམ་གནད་ཀྱིས་མན་ངག་དང་

༄༅། །ལྡན་པ་རྣམས་ཀྱི་མ་བསྐྱེད་ཡེ་ནས་རྫོགས་པའི་དོན་དེ། རྩོལ་རྟོག་བྲལ་བའི་མན་ངག་ཀྱི་གནད་གཅིག་ལ་བརྟེན་པའི་ཚེ། ཡི་དམ་ཞི་ཁྲོའི་ལྷ་ཚོགས་
ཐམས་ཅད་ཐོགས་མེད་པའི་བཞུགས་ཚུལ་བློས་ཀྱི་ངང་ནས་བསྒྲིབ་མེད་ཟང་ཐལ་དུ་ཞལ་གཟིགས་པར་ཡོད་དེ། དོན་དུ་ན་གདོད་ནས་རང་ལ་བཞུགས་པའི་ལྷ་མཆོག་
རྣམས་རང་ཞལ་རང་གིས་མཇལ་བའི་ཕྱིར། ལྷ་ཡུལ་ན་ཡོད་མི་སྲིད་པའི་གནད་ཀྱིས་ཟབ་མོ་བློ་འདས་ལྷའི་རྣམ་པ་ཅན་ནོ། བློ་འདས་ཀྱི་ལྷའི་རྣམ་པ་ཅན་དེ་ལས། 
གཞན་དུ་གནས་ལུགས་རྫོགས་པའི་དོན་གཅིག་ཕུག་བཞག་མེད་དེ། གཟུང་འཛིན་འཁོར་བའི་ཆོས་ལས་གྲོལ་བའི་བློ་འདས་ཡེ་ཤེས་ཀྱི་ལྷ་ནི། དཔེ་ཅི་འདྲ་ན་མེ་
ལོང་དངས་པ་ལ་གཟུགས་ཅན་བཀྲས་ལེར་གསལ་ཀྱང་གཟུགས་ཅན་ཕྱི་རུ་མ་སོང་། མེ་ལོང་ནང་དུ་མ་ལུས་སྟེ་གཟུགས་ཅན་དང་མེ་ལོང་གཉིས་སྔ་ནུར་ཕྱི་ནུར་ཙམ་
གཅིག་ཀྱང་མེད་པ་དེ་བཞིན་དུ། ལྷའི་མཚན་ཉིད་ཀྱང་དེ་བཞིན་དུ་ཐེ་ཚོམ་ཆོད་ནས་དོན་དམ་འགྱུར་བ་མེད་པའི་ལྷ་མཆོག་དེ་ཁོ་ན་ཉིད་དོ། ཡི་དམ་ཀྱི་ལྷ་དེ་མངོན་ད་གྱུར་བར་

འདོད་ན་རྣམ་པ་ཡིད་བྱེད་ཀྱི་རྩོལ་རྟོག་ནམ་མེད་པའི་སྐབས་ལ། དོན་དམ་འོད་གསལ་ཀྱིས་ལྷ་བསྒྲིབ་མེད་ཟང་ཐལ་དུ་འཆར་བ་ཁོ་ན་སྟེ། ཆུ་མ་བསྒུལ་ན་དངས་
ཞིང་གཟུགས་བརྙན་རང་བཞིན་ཀྱིས་གསལ་བ་བཞིན་ནོ། རྒྱུད་བང་མཛོད་ལས། ཆུ་མ་སྙོག་ན་དངས། སེམས་མ་བཅོས་ན་གསལ། ལམ་མ་བགྲོད་ན་ཉེ། 
འབྲས་བུ་མ་དམིགས་ན་ཐོབ། ཅེས་པ་དང་། ཐུགས་རྗེ་ཆེན་པོ་ཡང་སྙིང་གི་རྒྱུད་ལས། མ་ལྟས་བཞག་པས་ལྷ་དང་མཇལ། །མ་བསྒྲུབ་གནས་པས་སངས་
རྒྱས་འགྲུབ། །འགྲུབ་པ་མེད་དོ་ཅིར་མི་དགོངས། ཅེས་པའི་དོན་ནོ། དེའི་ཕྱིར་བསྐྱེད་མི་དགོས་སྟེ། ཡེ་ནས་རང་ལ་ཡོད་པའི་ལྷ་མཆོག་རྣམས། བརྩོལ་
མེད་བློ་འདས་གཅིག་པུའི་ངང་དུ་དལ་བར་འདུག་ན། མངོན་སུམ་དུ་གསལ་བ་ནི། བྷི་མ་ལའི། རང་གིས་ལྷ་རྣམས་མངོན་སྣང་བའི། །ཡིད་མ་རྣམས་ནི་མ་
བསྐྱེད་རྫོགས་གོ །ཅེས་པ་དང་། གཅིག་བུ་དལ་བར་འདུག་ན་ཡི་དམ་མངོན་དུ་སྣང་། ཅེས་པ་དང་། དེའི་ཕྱིན་ལྷ་ཡང་རང་ངོ་བའི། །རིགས་པའི་སྐུ་ནི་མངོན་

༄༅། །སུམ་མོ། དེ་ཕྱིར་ལྷ་ཡང་མངོན་སུམ་སྣང་། ཅེས་སོ། ཡི་དམ་ཀྱི་ལྷ་ཐམས་ཅད་རང་བྱུང་རང་ཤར་དུ། ཐེ་ཚོམ་ཆོད་ཅིང་དེ་བཞིན་དུ། །
གོམ་འདྲིས་བྱས་ན་སྐྱེ་འཆིའི་ཁམས་ལ་གྲོལ་བའི་གནད་དམ་པ་ནི། དེ་ཉིད་ལས། རང་ཤར་རང་རྐྱེན་འཕྲད་ན་བླ་མའི་ལུང་ཡང་ཡིན། །གོམ་ཤུགས་མངོན་དུ་བྱས་
ན་འཆི་བའི་འཇིགས་པ་མེད། ཅེས་སོ། འཇིག་རྟེན་སྐྱེ་འཆིའི་སྡུག་བསྔལ་ལས་གྲོལ་ནས་འགྱུར་མེད་བདེ་བ་ཆེན་པོའི་དངོས་གྲུབ་ཁྱད་པར་ཅན། ཡི་དམ་ཀྱིས་
ལྷས་སྟེར་ནས་ཐོབ་ཅེས་ཐ་སྙད་བྱས་སྟེ། ནམ་མཁའ་ཆེའི་རྒྱུད་ལས། །འོད་གསལ་ནམ་མཁའ་ཆེན་པོ་ཉིད། །ཆོས་སྐུའི་རང་བཞིན་རྟོག་གྱུར་ན། །དངོས་
གྲུབ་ཡི་དམ་མེད་ཀྱང་རུང་། །དེ་ཉིད་དངོས་གྲུབ་ཆེན་པོ་ཡིན། ཅེས་པ་དང་། རྒྱུད་ལས་དངོས་གྲུབ་དངོས་གྲུབ་ཞེས་བགྱི་བ། །བྱང་ཆུབ་སེམས་ཀྱི་དོན་རྟོག་
ན༑ །དངོས་གྲུབ་ཐམས་ཅད་དེ་ལས་འབྱུང་། ཅེས་པ་དང་། ཟུར་མོའི་ཞལ་ནས། ཡེ་ཤེས་དངོས་གྲུབ་ལྷམ་མེ་བ། །རང་སྣང་ལྷའི་དཀྱིལ་འཁོར་ཤར། །

ཅེས་གསུངས་སོ། དེའི་ཕྱིར་ཡི་དམ་ལྷ་ཞེས་བྱ་བ་ནི། གནས་ལུགས་རིགས་པའི་འདུག་ཚུལ། རང་རིགས་འོད་གསལ་ལྷའི་སྐུ་རྣམས་གྲོལ་དོན་དམ་པའི་ཡེ་ཤེས་སུ་ངོ་སྤྲད་པ་ནི་གནད་དམ་པ་སྟེ། 
བློ་རྩོལ་ཡིན་བསམ་པའི་བསྐྱེད་རྫོགས་དང་མ་ནོར་བ་གལ་ཆེའོ། དེ་རྣམས་ཀྱི་བསྐྱེད་རྫོགས་ལམ་ཟབ་ཀྱི་ངོ་སྤྲོད་རྣམས་སོང་ནས། ༈ བརྒྱད་པ་ཟབ་དོན་ཞི་བྱེད་ཀྱི་དོན་དུ་
ངོ་སྤྲད་པ་ནི། ཐབ་ཟབ་ལམ་ཞི་བྱེད་ཀྱིས་གདམ་པ་ནས། ཡུལ་སྣང་བག་ཆགས་ཞེན་འཛིན་ཀྱིས་དྲི་མ་ཐམས་ཅད་བླད་ཆོས་སྐད་ཅིག་མའི་ཐོགས་དུ་ཟད་པའི། དག་པའི། ཞི་
བར་བྱེད་པའི་གདམ་པ་སྟེ། ཕ་དམ་པས། ཆོས་ཟད་སྐད་ཅིག་ཐོགས་དུ་ཟད། ཅེས་གསུང་པའི་ཕྱིར་ཟད་བྱེད་དམ་ཞི་བྱེད་ཅེས་གསུང་པའོ། དེ་ལྟར་ཉམས་སུ་བླང་བས་ཟད་པའམ། ཞི་ནས་
ཅི་ཡང་མེད་པའི་སྟོང་ཕ་མ་ཡིན་ཏེ། གདོད་མ་དང་པོ་ནས་ཁོ་རང་གིས་འདུག་ཚུལ་བློ་འདས་ཀྱི་སྐད་ཅིག་མའི་དོན་དུ་རྟོག་སྟེ། མེད་པར་བྱེད་ཀྱང་བྱེད་མི་ཤེས། ཟད་པར་བྱེད་ཀྱང་བྱེད་མི་ཤེས། 
ཞི་འདོད་ཞི་མི་ཤེས་སྟེ། གཤིས་འདུག་ཚུལ་ཀྱིས་ཐོགས་ཏུ་ཕོགས་པའོ། དེའི་ཚེ་སྒྲིབ་བྱེད་མེད་པའི་གནད་ཀྱིས་སྒྲིབ་མེད་ཟད་ཐལ་དུ་བློ་འདས་སྐད་ཅིག་མའི་རང་གདང་འོད་གསལ་དུ་

༄༅། །མངོན་སྟེ། གནས་ལུགས་རིགས་པའི་བཀྲག་མདང་འོད་དུ་ཤར་ནས། བསྒྲིབ་བྱེད་འཁྲུལ་པའི་རྣམ་རྟོག་ཟད་ནས་ཞི་སྟེ་མེད་པའི་རྟག་ཡིན་ནོ། དམ་པ་རིན་པོ་ཆེས་པོ་
ཡེ་ཤེས་ལ་གདམ་པའི་ཞི་བྱེད་མན་ངག་ཀྱི་ལམ་གཞུང་དུ་གསུང་པ། གདམ་པ་འདི་བཏབ་ན་མི་ཐེབས་མི་སྲིད་དེ། བྷམ་མི་སྐྱེ་མི་སྲིད་དེ། འཁོར་བར་འཁྱམ་མི་སྲིད་དེ། མཐར་རང་བཞིན་འོད་
གསལ་འགག་མི་སྲིད། ཅེས་པའི་དོན་དེ་ཁོ་ནའོ། དེའི་ཕྱིར་ཟབ་མོ་བླ་འདས་ཀྱི་འོད་གསལ་མན་ངག་ཞི་བྱེད་ཀྱི་དོན་དུ་གཉེར་བྱ་མཐར་ཐུག་གིས་དགོངས་པར་ངོ་སྤྲོད་པ་དེ་འཁྲུལ་
རྟོག་ཐམས་ཅད་ཞི་ནས་ཅི་ཡང་མེད་འདོད་ཀྱིས་ཞི་བྱེད་དང་མ་ནོར་བར་གལ་ཆེའོ། དེ་རྣམས་ཀྱི་ཞི་བྱེད་ཀྱི་དོན་འོད་གསལ་དུ་ངོ་སྤྲོད་པ་དེ། སོང་ནས། དགུ་པ་ཟབ་མོ་འོད་གསལ་གཅོད་ཡུལ་
དུ་ངོ་སྤྲད་བ་ནི། གནོད་སྦྱིན་ལྷ་འདྲེའི་ཚོགས་ཐམས་ཅད་གཅོད་པའི་ཕྱིར། གཅོད་པ་ཞེས་བྱ་སྟེ། གང་གིས་གཅོད་པའི་མཁན་པོ་གང་གཅོད་པའི་ལྷ་འདྲེ་ཐམས་ཅད་འོད་གསལ་ཀྱི་འཆར་གཟུགས། 
ཡུམ་ཆེན་མོའི་གཟུགས་ཅན་རྣམ་པ་ཀུན་ལྡན་ཀྱིས་སྟོང་གཟུགས། རྐྱེན་རྩ་ཁམས་ཀྱིས་བྱས་སྟེ། བྱེ་བྲག་མི་འདྲ་བ་བསམ་ལས་འདས་པར་འཆར་སྟེ། འདུ་ཤེས་ཁ་ཕྱིར་ལྟས་ཀྱིས་ཡུལ་

གཞན་ཞིག་གཅིག་དུ་བཅད་དེ། གནོད་བྱེད་བགེགས་ཚོགས་ལྷ་འདྲེའི་རིགས་བསམ་གྱིས་མི་ཁྱབ་པ་མཐོང་སྟེ། ལ་ལས་མེད་པའི་ཐབས་སྟོང་ཉིད་དུ་བྷམ། ལ་ལས་
གུར་ཁང་བྷམ་སྟེ་བསྲུང་བར་བྱེད། ལ་ལས་མི་སྲུང་གཅོད་པར་འདོད། ལ་ལས་འདྲེ་མེད་པ་རུ་འགྲོ། ཅེས་དེ་བཞིན་དུ་འཁྲུལ་སྟེ། དོན་དུ་གནས་ལུགས་རིགས་
པའི་རང་མདང་ཡུལ་དུ་མཐོང་བྱེད་ཀྱི་ཤེས་པར་བྱུང་། ཕྱིན་ལོག་གིས་ཤེས་པས་རྟོག་དཔྱོད་བྱས་སྟེ་ཡུལ་དུ་ངེས་པར་མཐོང་། དེ་ལ་རྣམ་བ་མང་དུ་དཔྱོད། །འདྲེ་
སྣང་རྣམ་པ་བསམ་མི་ཁྱབ། །ལྷ་འདྲེའི་བྱེ་བྲག་མ་ལུས་ཀུན། །ཡུལ་མེད་རང་ངོའི་གསལ་ཆ་ཙམ། དེ་བཞིན་དུ་གོ་དགོས་སྟེ་དོན་རང་གསལ་ཆོས་སྐུའི་སྣང་བར་
མ་ཤེས་ནས། ལྷ་འདྲེར་མཐོང་བ་ལས་གཞན་མེད་དོ། རང་སྣང་དུ་ཁོ་ཐག་ཆོད། ལྷ་ཐམས་ཅད་རང་མདང་རིགས་པའི་གསལ་ཆ་སྟེ་ཡི་དམ་ཡིན་ནོ། འདྲེ་ཐམས་
ཅད་རང་གསལ་ཆོས་སྐུའི་རྩལ་མདང་སྟེ། རང་སྣང་ཆོས་སྐྱོང་དུ་ངོ་སྤྲད་དགོས་སྟེ། རྗེ་བཙུན་ཀྱི་རྒྱལ་པོ་མི་ལིའི་ཞལ་ནས། གནོད་སྦྱིན་ཕོ་མོའི་སྣང་བ་འདི། 

༄༅། །མ་རྟོགས་དུས་ན་བདུད་ཡིན་ཏེ། །ཐོ་འཚོམ་བར་དུ་གཅོད་པར་བྱེད། །རྟོགས་ན་བགེགས་རྣམས་ཆོས་སྐྱོང་སྟེ། །སྣ་ཚོགས་དངོས་གྲུབ་དེ་ལ་
 འབྱུང་། །མཐར་ཐུག་དོན་ལ་ལྷ་འདྲེ་མེད། །རྣམ་རྟོགས་ཟད་སར་ཕྱིན་ནོ་གསུང་། །ཐེག་པའི་མཐར་ཐུག་གསང་སྔགས་ཀྱི། །རྣལ་འབྱོར་བླ་མེད་རྒྱུད་ནས་ཀྱང་། །ཁམས་
འདུས་པ་ནང་གིས་རྟེན་འབྲེལ་ཀྱིས། །ཕྱི་ཡུལ་ན་འདྲེ་གཟུགས་མཐོང་བར་འགྱུར། །དེ་རང་སྣང་རྫུན་དུ་མ་ཤེས་པར། །འདྲེ་བདེན་ནོ་སྙམ་ན་ཤིན་ཏུ་རྨོང་། །ང་སྔོན་ཆད་
རྨོང་པས་མགོ་བོ་འཁོར། །མ་རིགས་འཁྲུལ་པའི་ཚང་དུ་ཞུགས། །ཕན་གནོད་ལྷ་འདྲེ་བདེན་པར་བཟུང་། །ང་གྲུབ་ཐོབ་རྗེ་ཡི་བཀའ་དྲིན་ཀྱིས། །འཁོར་འདས་དགག་
བསྒྲུབ་མེད་པར་ཤེས། ཅེས་ཚད་མའི་ཞལ་ནས་ངེས་ཕྱིར་འདྲེ་ཡུལ་དུ་བཟུང་མཁན་ཀྱིས་ཤེས་པ་དེ་གློ་བུར་པ་ཡིན་ཕྱིར་བསྐྱུར་ལ། འདྲེ་གཟུགས་ཀྱི་བྱེ་བྲག་རྣམས་
ཀྱིས་རང་བཞིན་འོད་གསལ་ཀྱི་སྣང་བར་ངོ་སྤྲད་དགོས་སྟེ། རྗེ་བླ་མ་ཆེན་པོ་དཔལ་ཡང་དགོན་པའི་ཞལ་ནས། རྗེ་བཙུན་ཆེན་པོ་ལ་བཀྲ་ཤིས་ཚེ་རིང་མ་ལ་སོགས་

སྣང་སྲིད་ལྷ་འདྲེའི་ཚོགས་འདི་རྣམས་ཀྱིས་ཆོ་འཕྲུལ་བསྟེན། དེ་ནས་བཀའ་ཉན་རྗེས་ཟག་མེད་ཀྱི་དབྱིངས་ལ་བཀོད་པ་འདི་ཡང་ཕྱིན་མེད་དེ། མགྲིན་པ་ལ་སོགས་ནང་གིས་རྩ་མདུད་གྲོལ་བའི་
རྟེན་འབྲེལ་ཡིན་གསུང་། དེའི་ཕྱིར་རྣམ་རྟོག་འདྲེ་བརྡུང་གིས་གཅོད་དང་མ་ནོར་བར་གལ་ཆེའོ། དེ་རྣམས་ཀྱི་ཟབ་མོ་གཅོད་ཡུལ་ཀྱིས་ངོ་སྤྲད་རྣམས་སོད་ནས། བཅུ་པ་བར་དོའི་སྣང་བ་ཐམས་
ཅད་འོད་གསལ་མངོན་སུམ་ཀྱི་སྣང་བ་འདི་ལས་གཞན་མེད་པར་ངོ་སྤྲད་པ་ནི། ད་ལྟ་གདོས་བཅས་ཀྱི་བསྒྲིབ་ནས་ཆོས་སྐུ་རང་གསལ་ཀྱིས་སྣང་བ་མེད་ཀྱང་། བླ་མ་དམ་པའི་མན་ངག་ཀྱིས་
རི་མོ་དབྱེ་གསལ་མེད་དེ། སངས་རྒྱས་ཀྱིས་འོད་གསལ་དང་། ལམ་ཀྱི་འོད་གསལ་དང་། བར་དེའི་འོད་གསལ་རྣམས་ངོ་བོ་གཅིག་ཡིན་ནོ། ལུས་བར་སྟེ་སྐྱེ་འཆིའི་སྣང་བ་ཐམས་ཅད་རྣམ་རྟོག་ཁོ་ན་
ཁས་གཞན་ཡོད་མི་སྲིད་དོ། གྲུབ་ཐོབ་ཨ་བ་དྷི་ཏི་བས། འཆི་བ་ཞེས་བྱ་རྣམ་རྟོག་ཡིན། །མཁའ་སྤྱོད་གནས་སུ་ཁྲིད་པ་འོང་། །འཆི་བ་འོད་གསལ་ཆོས་སྐུ་ལ། །བར་དོ་ལོངས་སྤྱོད་རྫོགས་
སྐུར་འཆར། །སྣང་བ་མཆེད་དང་ཐོབ་པ་ལ། །སྔར་གཟུགས་སྲིད་པའི་ཤ་གཟུགས་ཅན། །དབང་པོ་ཀུན་ཚང་ཐོག་མེད་འགྲོ། །ལས་ཀྱི་རྫུ་འཕྲུལ་བསམ་མི་ཁྱབ། ཅེས་པ་དང་། 

༄༅། །ནམ་མཁའ་ཀློང་ཡང་གིས་རྒྱུ་ལས། །ནམ་རྟོག་ལུས་འདི་མ་བོར་བར། །སངས་རྒྱས་ཡོན་ཏན་མི་སྣང་སྟེ། །མཚན་དང་དཔེ་བྱད་ཡོན་ཏན་
ཀུན། །ད་ལྟ་མི་མཐོང་ལུས་འདིའི་བསྒྲིབ། །རྣམ་རྟོག་ལུས་འདི་བོར་མ་ཐག །སངས་རྒྱས་ཡོན་ཏན་སྣང་བར་འགྱུར། །དཔེར་ན་ཁྱུང་སྡུག་སྒང་ངའི། །ནང་
དུ་གཤོགས་པ་རྒྱས་མོད་ཀྱང་། །མ་ཆགས་བར་དུ་འཕུར་མི་ཤེས། །སྒང་ཆགས་འཕུར་ཤེས་དུས་མཉམ་འོང་། ཞེས་པའི་དོན་སྟེ། སྐྱེས་གནས་ལུས་ཀྱི་སྐབས་ན་
ཟབ་མོ་སངས་རྒྱས་ཀྱི་ཡོན་ཏན་རྣམས། རྩ་ཁམས་རྩའི་འཁོར་ལོ་རྣམས་སུ་བཞུགས་སྟེ། རང་ཞལ་མཇལ་བའི་གནད་ནི་རྩ་དྲང་བ་དང་རླུང་རང་སོར་ཞི་བའོ། མན་
ངག་ནི་དེའི་ཐབས་སྟེ་རང་བཞིན་ཀྱིས་དྲང་ཞིང་ཞི་བ་དང་། ཆོད་དུ་བྱེད་པའི་ཐབས་ཀྱི་མན་ངག་གོ །དེས་ན་གློ་བུར་ཀྱིས་སེམས་གཉིས་སྣང་དུ་འཕྲོ་བའི་རྐྱེན་མེད་པའི་ཕྱིར་
གནས་ལུགས་བསྒྲིབ་བྱེད་ཀྱི་རྣམ་རྟོག་མེད་དོ། དེས་ན་བསྒྲིབ་མེད་ཀྱི་གནས་ལུགས་རང་བྱུང་རིགས་པའི་འོད་གསལ་རྩའི་ནང་དུ་མཆེད་དེ། སྟོབས་རྫོགས་པ་དང་། 

རྣལ་འབྱོར་པ་ལ་རང་སྣང་སྐུ་གསུམ་གྱིས་ཞིང་བཀོད། ནམ་མཁའི་ཁྱབ་ཚད་ཀྱིས་སྣང་བ་འདྲ་བ་རྩ་ཁམས་ཀྱི་ནང་ནས་གསལ་ཞིང་ལོངས་སྤྱོད་པ་ཁོ་ན་སྟེ། རྣལ་འབྱོར་
པ་ལ་ལུས་ཀྱི་ནང་ནས་འོད་གསལ་མཆེད་དེ། ལུས་བསྒྲིབ་ནས་མི་མངོན་ནོ། སེམས་ཀྱི་ངོ་སྤྲོད་གསང་དོན་རབ་གསལ་ལས། །སེམས་ཀྱི་རང་བཞིན་བུམ་ནང་མར་མེ་
ལྟར། །གདོད་ནས་འོད་གསལ་བདག་ཉིད་ལ་གནས་པ། །གང་གིས་དྲིན་གྱིས་མེ་ལོང་གཟུགས་བསྙེན་བཞིན། །གསལ་མཛད་བླའི་ཞབས་པད་ལ་བཏུད་དེ། ཅེས་
གསུང་པའི་དོན་ཡིན་ནོ། གཞན་རྐྱེན་ཀྱིས་ཚོར་བ་ནི་ད་དུང་ཡོད་དོ། གཞན་རྐྱེན་ཀྱིས་ཚོར་བ་མེད་ན། གདོད་བཅས་དང་བཅས་པ་འོད་དུ་ཡལ་བའི་རྟག་ཡིན་ནོ། རྣལ་
འབྱོན་པའི་རང་སྣང་ལ་གདོད་བཅས་འོད་དུ་ཡལ་མ་ཡལ་མི་ཤེས་སོ། བར་དོའི་སྐབས་འདིར་ཡང་གདོས་བཅས་གུད་ནས་འཇིགས་སྟེ། གདོད་མའི་ཁམས་ན་ཅི་ལྟར་
བཞུགས་པའི་ཡོན་ཏན་མ་ལུས་པ་ཐམས་ལྷུག་པར་འཆར་བ་ཡིན་ནོ། རྣལ་འབྱོར་བ་ལ་ནམ་དགེ་སྦྱོར་ཆོས་ཉིད་ཀློང་དུ་ཕེབ་པ་ཡིན་པའི་ཕྱིར། ཉམ་ང་མེད་དོ། དེས་

༄༅། །ན་རྣལ་འབྱོར་བ་འཆི་བ་མ་ཡིན། སངས་རྒྱས་པ་ཡིན་གསུང་པའི་དོན་ནོ། གདོས་བཅས་བསྒྲིབ་བྱེད་མེད་པའི་གནས་ཀྱི་ཁམས་གདོད་མའི་ཡོན་
ཏན་སྐུ་གསུམ་རྒྱལ་བའི་ཞིང་བཀོད་དེ། སྐུ་མི་ཟད་པ་གཟུགས་སྣང་སངས་རྒྱས་ཀྱིས་ཞིང་ཁམས། གསུང་མི་ཟད་པ་ཟབ་མོ་ཆོས་ཉིད་རང་སྒྲའི་བྱེ་བྲག །ཐུགས་
མི་ཟད་པ་བློ་འདས་བསམ་བརྗོད་བྲལ་བའི་ངང་རང་སྣང་ཉག་གཅིག །ཡོན་ཏན་མི་ཟད་པ་ཡེ་ཤེས་སྒྱུ་མའི་རང་མདང་ལས་ཁམས་རིས་དྲུག་གིས་བྱེ་བྲག་སྲིད་ཚད་
དང་རྣམ་པ་མཐུན་པའི་རང་སྣང་ཡེ་ཤེས་ཀྱི་སྤྲུལ་སྐུ་རེ་རེ་འཆར་བ་དང་། ཕྲིན་ལས་མི་ཟད་པ་རང་རང་གང་འདུལ་བའི་རྣམ་པ་དྲང་ངེས་ཀྱི་ཆོས་སྒྲ་རྒྱུན་མི་ཆད་པར་
སྒྲོགས་པ་སྟེ། ཐམས་ཅད་ཟབ་མོ་རང་སྣང་གིས་ཆ་ཁོ་ནའོ། དགོངས་པ་ཚིགས་གསུམ་པའི་རྒྱུད་ལས། ཆོས་ཉིད་བར་དོ་ལ་འཁྲུལ་སྣང་འགག །དག་སྣང་
འཆར་ནས་ཡེ་ཤེས་ཤར་བའི་བར་དོ་ཡིན། ཅེས་པ་དང་། བསྟན་པ་བུ་གཅིག་པའི་རྒྱུད་ལས། རང་འཆི་བའི་དུས་སུ་འོད་ལྔ་གསལ་ལ་འཚེར་བ། རང་བཞིན་

ཀྱིས་བཀྲགས་པ། ཉམས་ང་བ། སོས་ཀའི་བྱང་ཐང་ཆེན་པོ་ལ་སྨུག་པ་འགྱུ་བ་བཞིན། ཡེ་ཤེས་འཆར་བ་འོང་སྟེ་དེ་ལ་མ་འཇིགས་ཅིག །དེ་ལ་མཚོན་ཆའི་ཆར་
ཕབ་པ་འདྲ་བ་འོང་། དེ་ལ་མ་སྐྲགས་ཅིག །འོད་ལ་རང་བཞིན་མེད་པར་ཤེས་པས་འཚང་རྒྱའོ། འོད་ཀྱིས་ནང་ཐམས་ཅད་ན་ཆོས་ཉིད་ཀྱི་རང་སྒྲ་འབྲུག་སྟོང་
ལྡིར་བ་ཙམ་དྲག་ལ་སྒྲ་ཆེ་བ་འོང་ངོ་། དེ་ལ་མ་བསྔང་ཅིག །དེ་གསུམ་ལ་མ་འཇིགས་མ་བསྔང་མ་སྐྲགས་ཅིག །འོད་ལ་རང་བཞིན་མེད་པར་རང་གིས་གདངས་
སུ་ངོ་ཤེས་པས་སངས་རྒྱས་སོ། ཅེས་སོ། དེ་ཡང་ལུས་རྟེན་གུད་པའི་སྐབས་ལ་ཡེ་ཤེས་ཀྱི་སྣང་བའི་རྟེན་མི་རུང་སྟེ། ཡེ་ཤེས་དང་ལུས་རྟེན་འབྲལ་ས་མེད་
དོ༑ དེའི་ཚེ་རྣམ་རྟོག་བག་ཆགས་ཀྱི་འཚོགས་པའི་ལུས་ཀྱི་ཀུན་གཞི་དང་བཅས་པ་བོར་ཏེ། མེད་པའི་ཕྱིར་བསྒྲིབ་པ་གསུམ་གྱི་མ་གོས་པའི་དོན་སྟེ། རྟོག་
མེད་བློ་འདས་ཀྱི་སྣང་བ་ཧད་དེ་བ། རང་སྣང་ཞིང་ཁམས་ཀྱི་གསལ་གཟུགས་མ་འདྲེས་པ་དྲ་ཟ་ལེ་ཤིག་གེར་སྣང་སྟེ། རྟོག་དཔྱོད་མ་ཁམས་པའི་སྐད་ཅིག་

༄༅། །དང་པོའི་སྣང་བ་ལྟ་བུའོ། དོན་དུ་གཞི་མ་བཅོས་ལྷུན་གྲུབ་ཀྱི་སྐད་ཅིག་མའི་སྣང་བ་ཁོ་ན་ལས་གཞན་མེད་དོ། མ་བཅོས་སྐད་ཅིག་མ་ནི་ཐོགས་མའི་སྤྱིར་གཞིར་ངོ་སྤྲོད་དོ། 
སྣང་བ་ནི་ལྷུན་གྲུབ་གཞིའི་སྣང་བ་སྟེ་རང་རིགས་ཐུགས་རྗེའི་སྒོ་འབྱེད། ཆོས་ཉིད་རང་སྣང་གིས་ཡོན་ཏན་མ་ལུས་པ་ཀུན་གྱིས་གཏེར་སྒོ་བྱེ། སྣང་བ་འདི་རྣམས་ནི་ཚེ་སྔ་མའི་བག་
ཆགས་ལུས་ཚོགས་པ་དང་བཅས་པ་བོར་སྟེ། འབྲེལ་པ་མེད་དོ། ཕྱི་མའི་བག་ཆགས་སོག་བྱེད་ཀྱི་ལུས་ཅན་གྱིས་བློ། རྣམ་པ་ཡུལ་ལ་དཔྱོད་བྱེད་ཀྱི་རྣམ་ཤེས་གློ་བུར་དུ་ཡང་མ་ལང་། དེའི་
བར་དུ་སྣང་བའི་ཕྱིར་བར་དོའི་སྣང་བ་ཞེས་བྱ་སྟེ། དོན་ད་བཅོས་མེད་རང་སྣང་ཡེ་ཤེས་ཀྱི་སྣང་བ་བྷ་ཞིག་ཁོ་ནའོ། འདི་ཕི་ཆད་ནས་དོན་རང་སྣང་ཡེ་ཤེས་ཀྱི་གསལ་ཆ་དེ། རྣམ་པ་ཡུལ་དུ་བཅད་བྱེད་
ཀྱི་ཤེས་པ་གློ་བུར་དུ་འོང་ཉན་ཡོད། སྔོན་སྐྱེས་གནས་ཀྱི་སྐབྶ་སུ་ཟབ་དོན་འོད་གསལ་ཀྱིས་ཉམ་ལེན། རང་སྣང་ཡུལ་དུ་སྒྲོ་འདོག་ཆོད་པའི་ཤེས་རབ་བག་ཆགས་ཡོད་ན། བར་དོའི་སྐབས་ན་བྱུང་བའི་གློ་བུར་ཀྱི་
ཤེས་རབ་དུ་གྱུར་་ནས། སྣང་བ་ཐམས་ཅད་ཡེ་ཤེས་ཀྱི་རང་གདང་སུ་སྒྲོ་འདོག་ཆོད་ན། འགྱུར་མེད་ཀྱི་བཙན་ས་ཟིན་པར་བྱེད་ལ། །སྐྱེས་གནས་སྐབས་སུ་འོད་གསལ་ཀྱི་

མན་ངག་མེད་ཅིང་སྒྲོ་འདོག་ཆོད་པའི་ཤེས་རབ་ཡོད་མ་མྱོང་ན། བར་དོའི་སྐབས་སུ་ཡུལ་སྣང་གི་ཤེས་པ་གློ་བུར་དུ་བྱུང་བ། དང་པོ་ཡུལ་དུ་བྱེད། ཡུལ་དེ་ལ་དཔྱོད་བྱེད་
ཕྱི་ལོག་གིས་ཤེས་པ་གློ་བུར་དུ་བྱུང་། དེ་བཞིན་དུ་གཉིས་སྣང་གིས་གཟུང་འཛིན་ཇེ་རག་དུ་སོང་ནས། སྲིད་པ་བར་དོ་ལས་ཀྱི་དབང་གིས་ཁ་འབྱམ་སྟེ། དགོངས་པ་ཚིག་
གསུམ་པའི་རྒྱུད་ལས། རང་གིས་རིགས་པའི་རང་འོད་ངོ་ཤེས་པ་རྣམས་སྐུ་དང་ཡེ་ཤེས་སུ་གྲོལ་ལོ། རང་གིས་རིགས་པའི་རང་འོད་ངོ་མི་ཤེས་པ་རྣམས་ལུས་དང་བག་
ཆགས་སུ་འཁྲུལ་ལོ། རང་འོད་ངོ་ཤེས་རུང་མ་ཤེས་རུང་སེམས་ཅན་ཐམས་ཅད་ལ་འཁྲུལ་པའི་སྣང་བ་འགགས་པ་དང་། དག་པའི་སྣང་བ་ཞག་ལྔར་འཆར་རོ། དེ་ངོ་ཤེས་
ན་རང་སྣང་དག་པའི་སྣང་བ་དང་། གཉིས་སུ་མེད་པར་ཐིམ་ནས་སངས་རྒྱས་སོ། ཅེས་པ་དང་། ད་ལྟ་སངས་རྒྱས་མངོན་སུམ་ན་བཞུགས་པའི་མདོ་ལས། སེམས་ཀྱི་
རྣམ་དག་རང་བཞིན་འོད་གསལ་ཞིང་རྙོག་མེད་འགྲོ་བ་ཀུན་དང་མ་འདྲེས་པར་གང་གིས་ཤེས་པས་བྱང་ཆུབ་མཆོག་འཚང་རྒྱའོ། ཞེས་གསུང་པའི་དོན་ནོ། རང་སྣང་

༄༅། །ཡུལ་དུ་འཁྲུལ་ནས་ལས་དབང་ལ་སྤྱོད་པའི་ཚེ། བྱ་བ་ཐམས་ཅད་ལ་བྱེད་འདོད་ཀྱིས་བློ་རྩོལ་ནི་ཅི་རིགས་པ་ཡོད་དེ། ཐོན་པའི་འབྲས་བུ་ནི་གཅིག་
ཀྱང་མི་སྲིད་དོ། དོན་དུ་ན་ཐུགས་རྗེ་རིག་པའི་རྩལ་བག་ཆག་གཉིས་འཛིན་ཀྱིས་བསླད་པ་སྟེ། གསལ་བའི་འོད་ཀྱིས་ཁ་དོག་ཐམས་ཅད་ཀྱང་མོག་མོག་པོར་གྱུར་
ནས། བཀྲག་མདང་ཉམས་ནས་རིས་དྲུག་གིས་འོད་ལམ་ཅེས་བྱའོ། སྔོན་གདོས་བཅས་སྲིད་པའི་ཤ་གཟུགས་གིས་རྣམ་པ་ཅན། དབང་པོ་ཀུན་ཚང་ནས་ཡོད་
སྙམ་བྱེད་པ་སྟེ། དོན་དུ་གདོས་བཅས་མེད་པའི་གནད་ཀྱིས། སྣང་བ་ཐམས་ཅད་ལ་ཐོགས་པ་མེད་པའི་རྣམ་པ་སྟེ། ལས་ཀྱི་རྫུ་འཕྲུལ་བསམ་མི་ཁྱབ། ཅེས་
པའི་དོན་ནོ། དོན་དུ་དྲིལ་ན་ཆོས་ཉིད་རང་སྣང་འཁྲུལ་པ་སྤྱོད་པའི་སྐབས་སོ། འདི་ནས་སྣང་བ་ཐམས་ཅད་བྱེ་བྲག་གཅིག་ལ་འཛིན་པ་ཞུགས་ནས་ཤེས་པ་འབྱུང་
སྟེ། ཕྱི་མའི་དུས་ལེན་པར་བྱེད་དོ། དེ་རྣམས་ཀྱི་སྲིད་པ་བར་དོ་དང་བཅས་པའི་ངོས་བཟུང་གྷ་ཞིག་གོ །ངོ་སྤྲོད་ནི་ཐམས་ཅད་ན་ཡོད་དེ། སྲིད་པ་བར་དོའི་སྣང་བ་

ནི༑ ལས་དང་བ་ནས་ཁམས་ཀྱི་སྣང་བ་དང་། མེ་ཁམས་ཆུ་ཁམས་རླུང་ཁམས་ནམ་མཁའི་ཁམས་ཀྱི་སྣང་བ་རྣམས་དང་། གཞན་ཡང་རིས་དྲུག་གིས་སྣང་བ་བསམ་གྱིས་
མི་ཁྱབ་པར་རྣམ་ཤེས་ཀྱི་དཔྱོད་དང་བཅས་ནས་འཆར་རོ། སྲིད་པ་བར་དོའི་སྣང་བ་དང་ངོ་བོ་གཅིག་ཡིན་ནོ། བློ་རྩོལ་ནི་འཛིན་པ་མེད་པའི་གནད་ལ་བསླབ་ཅིང་ཉམས་
སུ་བླང་ན། འཛིན་ཞན་མེད་པའི་ཆོས་ཉིད་རང་སྣང་གིས་བཀྲག་མདང་རྒྱས་སྟེ། ཟབ་མོ་ལྷུན་གྲུབ་འོད་གསལ་ཀྱིས་བར་དོ་མངོན་དུ་གྱུར་ཏེ། རྗེ་ལྷོ་བྲག་མར་པའི་ཞལ་
ནས། འོད་གསལ་བ་ནི་རྒྱུན་པར་གནས། །བར་དོའི་གྲོང་ཁྱེར་དེས་མི་མཐོང་། །གཞན་དོན་གཟུགས་སྐུའི་སྣང་བ་འབྱུང་། ཅེས་གསུང་པའི་ཕྱིར་བར་དོ་ཕྱི་
དུས་ཀྱི་གྲོལ་ས་ལ་རག་མི་ལས་པར་ངོ་བོ་གཅིག་ཡིན་པའི་ཕྱིར། དེ་རྣམས་ཀྱི་མངོན་སུམ་འོད་གསལ་ཀྱི་སྣང་བ་འདི་བར་དོ་ལྷུན་གྲུབ་རང་སྣང་གིས་དོན་དུ་ངོ་སྤྲད་པ་
སྟེ། བར་དོའི་ངོ་བོ་ལས་སྣང་དུ་གོ་བ་དང་མ་ནོར་བར་གལ་ཆེའོ། དེ་རྣམས་ཀྱི་བར་དོའི་སྣང་བ་མངོན་སུམ་ཀྱི་ཡེ་ཤེས་སུ་ངོ་སྤྲད་པ་དེ་སོང་ནས། བཅུ་གཅིག་པ་

༄༅། །མཐར་ཕྱིན་འབྲས་བུའི་ཆོས་རྣམས་ཐམས་ཅད་མངོན་སུམ་འོད་གསལ་ཀྱི་ཡེ་ཤེས་དེ་ལས་གཞན་མེད་པར་ངོ་སྤྲད་པ་ནི། ལམ་ཐམས་ཅད་མཐར་ཕྱིན་
སྟེ། རང་དོན་བསྒྲུབ་པའི་རེ་བ་རྩ་བ་ནས་དག ལམ་དང་ལམ་ཀྱི་འཇུག་པ་ཆད་པ་ནི་འབྲས་བུའི་སྐབས་སྟེ། དེའི་ཚེ་གཞན་དོན་གཟུགས་སྐུའི་ཕྲིན་ལས་ཐམས་ཅད་རང་
བཞིན་ཀྱི་སྣང་བ་སྟེ། གདུལ་བྱ་ཁམས་སྲིད་པའི་འགྲོ་བ་ཐམས་ཅད་ཀྱི་སྣང་བ་དང་རྣམ་པ་མཐུན་པའི་ཡེ་ཤེས་རང་གསལ་ཀྱིས་བྱེ་བྲག་བསམ་གྱིས་མི་ཁྱབ་པར་སྣང་བ་ཐམས་
ཅད། གཞན་དོན་གཟུགས་སྐུའི་ཕྲིན་ལས་འགྲོ་འདུལ་སྤྲུལ་སྐུའི་སྣང་བ་ཞེས་བྱ་སྟེ། ཐམས་ཅད་ཟབ་མོ་འོད་གསལ་ཀྱི་སྣང་བ་ཁམས་བདེ་གཤེགས་སྙིང་པོའི་སྟོང་
གཟུགས། འོད་གསལ་རིགས་པའི་འཆར་སྒོ་འདི་ལ་གཞན་མེད་པར་ཐེ་ཚོམ་ཆོད་དགོས་པ་ནི། སྒྲོན་མ་སྣང་བྱེད་ལས། རིག་པ་ཉིད་ཀྱི་ཆོ་འཕྲུལ་རིན་པོ་ཆེ། །
འཁྲུལ་པ་ཉིད་ཀྱང་དེའི་རྩལ་དུ་ཤར། །སངས་རྒྱས་ཉིད་ཀྱིས་མཛད་པ་དུ་མ་ཡང་། །རིག་པའི་རྩལ་སྟེ་དེ་ཉིད་རང་གིས་གདང་། ཅེས་པ་དང་། མ་རྒྱུད་ཀློང་གསལ་

ལས། །དག་པའི་ཡེ་ཤེས་རིགས་པ་དེ། །གཞོན་ནུ་བུམ་པའི་སྐུ་རུ་བཞུགས། །མཚན་མ་རྟགས་པ་ཐེར་ཟུག་པའི། །ཤ་ཁྲག་ཞལ་ཕྱག་མ་གྲུབ་སྟེ། །གང་ལྟར་ལྟས་པ་དེ་ལྟར་སྣང་། འོན་
ཀྱང་ལྷུན་གྲུབ་གསལ་ཆ་ལས། །གདུལ་བྱའི་མོས་བློ་ཐ་དད་པས། །སྟོང་གསལ་རིགས་པའི་ཡེ་ཤེས་ལྔ། །ལ་ལ་ཞི་བའི་ཚུལ་དུ་སྣང་། །ལ་ལ་ཞི་མ་ཁྲོ་རུ་སྣང་། །ལ་ལ་ཡབ་ཡུམ་
ཚུལ་དུ་སྣང་། །ལ་ལ་རྐྱང་པའི་ཚུལ་དུ་སྣང་། །ལ་ལ་སེམས་དཔའ་སེམས་མའི་ཚུལ། །ལ་ལ་ཉན་ཐོས་གཙུག་ཏོར་ལ། །མ་དག་རིས་དྲུག་གཟུགས་སུ་སྣང་། །ལ་ལ་གཤིན་རྗེའི་
ཚུལ་དུ་སྣང་། །ལ་ལ་རང་སྣང་བག་ཆགས་འདྲེར་སྣང་། ཅེས་པ་དང་། ཡང་དེ་ཉིད་ལས། ཆོས་སྐུའི་གདོད་ལ་ལོངས་སྐུ་ཤར། །ལོངས་སྐུའི་རྩལ་ལ་སྤྲུལ་སྐུ་ཤར། །སྤྲུལ་སྐུ་གདུལ་
བྱའི་བློ་སྣང་དུ། །སྐྱེས་བཞི་ཤ་ཁྲག་ལྟར་སྣང་ངོ་། ཅེས་སོ། དེའི་ཕྱིར་སྐུ་གསུམ་འབྲས་བུའི་ཆེ་ཡོན་ཐམས་ཅད་ད་ལྟ་མངོན་སུམ་ཡེ་ཤེས་ཀྱི་འོད་གསལ་འདི་ལས་གཞན་མེད་
པར་ངོ་སྤྲོད་ཐེ་ཚོམ་ཆོད་པར་བྱ་ཞིང་། འབྲས་བུ་ལེགས་པ་ཕུན་སུམ་ཚོགས་པ་གཅིག་གཞན་ཞིག་ན་ཡོད་དེ། ད་བཟོད་ཕྱི་དུས་སུ་ཐོབ་འདོད་ཀྱིས་བློ་དང་ 

༄༅། །ཕྲལ་སྟེ། རང་ཐོག་དུ་ངོ་སྤྲོད་པ་གལ་ཆེའོ། རྗེ་དག་པོ་རིན་པོ་ཆེའི་ཞལ་ནས། རང་སེམས་རྟོག་ན་ཆོས་སྐུ་མཐོང་བ་སྟེ། །རྒྱུའི་དུས་ན་འབྲས་
བུ་ཉིད་དུ་མཐོང་། །དེ་མ་མཐོང་བར་དུ་གཟུགས་སྐ་འབྱུང་བ་མིན། ཅེས་གསུང་སྟེ། དེ་རྣམས་ཀྱིས་འབྲས་བུའི་ཆོས་ཐམས་ཅད་མངོན་སུམ་རང་ཐོགས་དུ་ངོ་སྤྲོད་
ཚུལ་སོང་ནས། བཅུ་གཉིས་པ་འཆི་ཁ་འཕོ་བའི་མན་ངག་འོད་གསལ་ཆོས་སྐུའི་དོན་དུ་ངོ་སྤྲད་པ་ནི། འཆི་ཁའི་མན་ངག་ཟབ་མོ་ཞེས་བྱ་སྟེ། མཚན་བཅས་ཀྱི་འཕོབ་
དང་། མཚན་མེད་ཀྱི་འཕོ་བ་གཉིས་སུ་བཤད་དེ། མཚན་བཅས་ནི་དམིགས་པའི་རྟེན་སྤྱི་བོར་བཅའ་སྟེ། རྣམ་ཤེས་སྟེང་ནས་ཡར་འཕོ་བར་འདོད་པ་ནི། སོ་སོ་སྐྱེ་
བོ་དད་པའི་རྗེས་འབྲང་ངམ། མཐོ་རིས་ལྷ་མའི་གོ་འཕང་ཐོབ་བྱེད་དུ་བསྔགས་པ་སྟེ་གཞན་དུ་ཤེས་སོ། གཉིས་པ་མཚན་མེད་ལ་ཡང་། ལ་ལ་དག་ཅི་ཡང་མ་གྲུབ་
བ་སྟོང་ཉིད་ཀྱི་ངང་དུ་དྷ་བ་ཡིན་ཟེར་བ་གདའ་སྟེ། ཅི་ཡང་མ་གྲུབ་པ་གཅིག་ཡིན་སྙམ་ན། ཆད་ལྟའི་འདུ་ཤེས་ཡིན་པའི་ཕྱིར་ངོ་མཚར་ཆེ་བར་མེད་དོ། སྟོང་པ་ཉིད་

ཡིན་བསམ་ཀྱིས་འདུ་ཤེས་མེད་ན། གཞི་ལུང་མ་བསྟེན་ཀྱིས་ཐོགས་ཡིན། གནད་ནས་ཟིན་པའི་ཤེས་རབ་ཀྱི་རྩིས་ཀྱིས་མ་ཟིན་ན། ལུང་མ་བསྟེན་གྱི་འཕོ་བས་
རྐྱེན་མི་ཐུབ་སྟེ། རྒྱུད་ལས། གཉིས་ཀྱི་བར་དོན། །རྒྱུན་དུ་འབྲལ་མེད་མ་ཤེས་ན། །ལྟ་སྒོམ་གཉིས་ཀྱིས་རྐྱེན་མི་ཐུབ། །ཆུ་བྲན་ཐན་པས་
སྐམ་པ་འདྲ། ཞེས་གསུང་པ་དང་མཚུངས་སོ། བར་དོའི་སྐབས་སུ་སྒྲ་འོད་ཟེར་གསུམ་རང་སྣང་མངོན་སུམ་ཤར་བའི་ཚེ། འཁྲུལ་སྣང་གློ་བུར་ཀྱི་ཤེས་པ་ལྡང་
སྟེ་རིས་དྲུག་གིས་གནས་གང་དུ་འཕེན་ངེས་པ་མེད་དོ། དེའི་ཕྱིར་མཚན་མེད་ཀྱི་འཕོ་བ་དེ་ཡང་རང་རྐྱ་ཐུབ་པའི་འཕོ་བ་མིན་ནོ། འོ་ན་མི་འགྱུར་ངེས་པའི་འཕོ་བ་
གང་ལ་བྱེད་ན། འོད་གསལ་ཆོས་སྐུའི་འཕོ་བ་མི་འགྱུར་ངེས་པའི་གནད་ལ་ངེས་དགོས་སྟེ། འདི་ནི་ཆོས་ཉིད་རྟོག་པ་གཅིག་གིས་དྷ་ལུགས་སོ། དེ་ཡང་རབ་
ཀྱི་ཆོས་ཉིད་ཀྱི་སྣང་བ་བྷ་ཞིག་གིས་ངང་དུ་འདས་སྟེ་ཨི་འདས་མི་ཚོར་རོ། འབྲིང་ནི་ན་ཚ་གཟེར་ཟུག་གིས་བར་བར་དུ་འོད་གསལ་འགྲིབ་སྟེ་ཡང་ཟབ་མོ་ཆོས་

༄༅། །སྐུའི་རང་སྣང་དྲན་པ་དང་། རང་སྣང་གཉིས་མེད་ཀྱི་ཡེ་ཤེས་ཤིག་ཤིག་དུ་འཆར་བ་དུས་མཉམ། འཆར་བ་དང་རང་སྣང་གཉིས་མེད་ཡེ་ཤེས་ཀྱི་
མན་ངག་དྲན་པ་དུས་མཉམ། ཡང་བར་བར་དུ་ན་ཚ་གཟེར་ཟུག་གིས་དབང་དུ་མི་འགྲོ། ཡང་གདམས་པའི་གནད་ཐོགས་དུ་ཕོགས། དེ་འདྲའི་ངང་དུ་འདས་སྟེ་
བར་དོའི་སྐབས་སུ་མ་དཔང་དུ་བུ་ཕྱིན་པ་འདྲ་སྟེ། བློ་བདེ་ཐེ་ཚམ་མེད་པ་བཞིན་དུ་རང་སྣང་སྒྲོ་འདོག་ཆོད་དེ་སངས་རྒྱས་སོ། གང་ཟག་དེ་གཉིས་ནི་གཞན་རྐྱེན་ལ་
རག་མི་ལས་སོ། ཐ་མ་གང་ཟག་ནི་གཞན་རྐྱེན་བླ་མ་དང་། དམ་སེལ་མེད་པའི་གྲོགས་ཁྱད་པར་ཅན་ཀྱིས་གསལ་འདེབས་པ་སྟེ། འདི་ལ་ཡང་མིག་གིས་
དབང་པོ་མ་ཉམས་ཀྱི་རིང་ལ་ཤེལ་དང་མེ་ལོང་གཡའ་དག་པ་ལ་ཉི་མའི་མདང་སྤྲད་དོ། ཟེར་ནད་པའི་མིག་གིས་དབང་པོ་ལ་འཆར་དུ་གཞུག །ཁམས་ཀྱི་
ཡོན་ཏན་ཟབ་མོ་འོད་གསལ་སྣ་ཁྲིད་དེ། གདམས་པ་ཟབ་མོ་འོད་གསལ་ཀྱིས་ཉམས་ལེན་ལ་གཞུག་པའི་ཐབས་འབོད་དོ། ཡང་མིག་གིས་དབང་པོ་གསལ་

རུང་མི་གསལ་རུང་གདམ་པའི་ངོ་སྤྲོད་རྣམས་ངག་བརྗོད་པ་གསལ་བོའི་ངང་ནས། ཡང་ནས་ཡང་དུ་ངོ་སྤྲད་པ་གལ་ཆེ་སྟེ། ཅི་ལྟར་སྤྲད་ན། ཁྱོད་ལ་སྔར་གདམ་
པའི་ཉམ་ལེན་ཟབ་མོ་བློ་འདས་ཀྱི་སྣང་བ་མངོན་སུམ་འོད་གསལ་ཀྱིས་འཆར་གཟུགས་རྣམས་ཡོད་དམ་མེད། ཡོད་ན་དེ་ཐོགས་གིས་ངང་དུ་མ་ཡིང་པ་གལ་ཆེ།
ཅེས་བརྗོད། མེད་ན་སྔར་ཀྱི་ཉམ་ལེན་རྣམས་ཡིད་ལ་གྱིས་དང་། གསལ་ནས་འོང་། ཡིད་ལ་བྱེད་པ་དང་གསལ་དུ་འདུག་ན། ཏང་འཛིན་མེད་པར་རང་ཐོགས་སུ་
ལྷོད་ཅིག །ཅེས་གདམས་སོ། ཡིད་ལ་བྱེད་པ་ཙམ་གྱིས་མི་གསལ་ན། ཁྱོད་ཀྱི་སྔར་མུན་པ་དང་ཉི་མ་ལ་བརྟེན་སྟེ་མངོན་སུམ་ཡེ་ཤེས་ཀྱིས་གསལ་སྣང་
འཆར་བ་དེ། རང་སྣང་ཡེ་ཤེས་གནས་ལུགས་རིག་པའི་འདུག་ཚུལ་དུ་ངོ་སྤྲད་པ་དེ་དྲན་ནམ་ཟེར་རོ། དྲན་ཏེ་མངོན་སུམ་གསལ་བ་ནི་མེད་ཟེར་ན། མ་གསལ་ཀྱང་
སྔར་གསལ་མྱོང་བའི་དྲན་པ་དེ་ཡང་ནས་ཡང་དུ་གསལ་ཅི་ཐུབ་ལྟོས་དང་། འཇིག་རྟེན་འདིའི་ཆོས་ཀྱི་བྱ་བ་ཐམས་ཅད་སྐད་ཅིག་ཀྱང་མ་བྱེད་པ་གལ་ཆེའོ། མངོན་

༄༅། །སུམ་འོད་གསལ་ཀྱིས་དྲན་པ་འདི་ཡང་ཡང་བསྐྱར་ཅི་ཐུབ་ལྟོས། གཞན་དུ་མ་ཡེང་གཅིག་དོན་ཆེན་གྷག་ལ་ཐུག་པའི་དུས་གཅིག་ཡིན། རང་
ཆགས་རྣམས་སྔར་དུས་རང་རེ་རྣམས་ལ་ལུས་སེམས་བྲལ་སྟེ་འཆི་ཞེས་པའི་མི་རྟག་པ་གཅིག་འོང་། སྐྱེ་འཆི་བར་དོའི་སྐབས་ལ་བབས་ན་སྙིང་དགའ་མོ་གཅིག་
རང་མེད་བྱ་བ་དེ་ཡང་། ད་སང་དུས་ལ་བབས་ནས་ཡོད་པ་ཡིན། མི་ཚེ་སྐྱེ་བ་གཅིག་ལ་ད་རེས་ལས་ཁྱེད་ལ་གལ་ཆེ་བ་མེད། ཡིད་ཁམས་པའི་སྐབས་མེད་དོ། 
ད་ལྟ་འདི་ནས་འཇུག་ཐག་གཅིག་མ་བརྙེད་ན། ལན་གཅིག་ཐར་པ་སྐབས་མེད་དོ། དེའི་ཕྱིར་ཟབ་མོ་འོད་གསལ་ཀྱིས་དྲན་པ་ལ་ནན་ཏན་བྱེད་པ་གལ་ཆེ། ཅེས་བརྗོད་
དོ༑ འཚམ་སྦྱོར་ངན་པའི་རྐྱེན་བསལ་ནས། ནད་པ་ལ་བསྐུལ་ཚིག་བསྟོད་ཚིག་བྱེད་པ་གལ་ཆེའོ། དེ་ལྟར་བྱས་པས་དང་པོ་ཟབ་མོ་འོད་གསལ་ཀྱིས་ཐུགས་
དམ། བར་དུ་འོད་གསལ་ཡེ་ཤེས་ཀྱིས་ལམ་གྲོགས། ཐ་མ་འོད་གསལ་ལྷུན་གྲུབ་ཀྱི་སྣང་བ་ལ་གྲོལ་ས་བཟུང་སྟེ། ཁམས་གསུམ་འཁྲུལ་པའི་ས་བོན་ཀྱིས་

སྐྱེས་ཐག་ཆོད་དེ་འཆི་ཁ་སངས་རྒྱས་པའི་མན་ངག་ཟབ་མོ་དེ་ཁོ་ན་འོ། དེ་ལྟར་ངེས་པའི་ལུང་ཚད་མ་ཡང་། བསྙན་རྒྱུད་ཐིག་ལེ་མཆོག་དུ་གསང་བ་ལས། ལིང་ཀྱིས་བསྐྱུར་
བ་སྒྱུ་ལུས་ཀྱིས་ཕུང་པོ། ཐིབ་ཀྱི་འགག་པ་འགྱུ་བྱེད་ཀྱི་རྣམ་རྟོག སྣལ་ཀྱིས་འཆར་བ་རང་སྣང་གིས་དཀྱིལ་འཁོར། ཧྲིག་གིས་རིགས་པ་རང་བྱུང་གིས་ཡེ་ཤེས། །
ཕྱམ་ཀྱིས་གྲོལ་བ་གདོད་མའི་གནས་ལུགས་སོ། ཅེས་པ་དང་། ཡང་རྗེ་དཔལ་ལྡན་ས་སྐྱ་པའི་མཁས་གྲུབ་ཆེན་པོ་ནམ་མཁའ་རྒྱལ་མཚན་པའི་མདུན་དུ། བླ་མ་མེས་
དང་གཞན་རྣམས་ཀྱིས་ཞུས་པ། འཕོ་བའི་སྐབས་སུ་གསུང་པ། ངའི་བླ་མས་གནང་བའི་འཕོ་བ་ནི་འདི་བཞིན་སྟེ། ཅེས་ཚིགས་སུ་བཅད་དེ་བཀའ་རྩལ་པ། མན་
ངག་ཟབ་ཟབ་ལྟ་བུ་ཕལ་ཆེར་ལ། །འཕོ་ཡུལ་འོད་གསལ་ཆོས་སྐུ་མཐོང་པ་དཀོན། །གལ་ཏེ་མཐོང་ཡང་ཆོས་སྐུར་ཤེས་པ་དཀོན། །དེ་དག་འཕོ་ཡུལ་བློ་ཡི་བཀོད་པ་
ལས། །རྣམ་ཤེས་འཕོ་སོ་ཙམ་དུ་བརླམ་པ་ཙམ། །དེ་ཕྱིར་འོད་གསལ་བདེ་གཤེགས་སྙིང་པོ་དང་། །རྣམ་ཤེས་གློ་བུར་དྲི་མ་བྱེད་པ་ཅེས། ཅེས་པ་དང་། གཞན་དག་ལས། 

༄༅། །དགྲ་ལས་མི་བསམ་གཉེན་མི་བསམ། །ཁ་ཆེམ་བོར་དོན་ལ་བཞག །ཅེས་སོ། །འཆི་ཁའི་ཡེ་ཤེས་གསལ་ཐེབས་ན་སངས་རྒྱས་པ་ལ་ཚེགས་
མེད་པ་ནི། ཅི་སྐད་དུ། འཆི་ཁའི་ཡེ་ཤེས་སྟོབས་ཆེན། ལོ་དང་སྐལ་པའི་བག་ཆགས་ཀུན། །སྐད་ཅིག་གཅིག་གིས་སེལ་བར་བྱེད། ཅེས་པའི་དོན་དེ་ཁོ་ནའོ། །
དེ་ལྟར་ཆོས་སྐུ་འོད་གསལ་ཀྱིས་ངང་དུ་འདས་ན་མི་འགྱུར་ངེས་པའི་དོན་རང་བྱུང་འོད་གསལ་ཀྱི་ཆོས་སྐུར་ངོ་སྤྲོད། སེམས་རང་བྱུང་སྒྲོ་བཏགས་གིས་འཕོ་བ་དང་མ་
ནོར་བ་གལ་ཆེའོ། བཅུ་གསུམ་པ་ལམ་སྤྱི་གཞུང་ཐམས་ཅད་ནས་རྫུ་འཕྲུལ་མངོན་ཤེས་ཀྱི་བྱེ་བྲག་གང་བཤད་པ་ཐམས་ཅད་ཟབ་མོ་མངོན་སུམ་ཡེ་ཤེས་ཀྱི་འོད་གསལ་
ལས་གཞན་མེད་པར་ངོ་སྤྲད་པ་ནི། དེ་ཡང་འདི་ལྟ་སྟེ་མངོན་སུམ་འབྱུང་བའི་རྒྱུ་རྣམ་པར་མི་རྟོགས་པ་ཐུགས་རྗེ་རིགས་པའི་དང་ཆ་ལས་བྱུང་བ་སྟེ། བསྙེན་རྒྱུད་ཐུགས་
ཀྱི་ཐིག་ལེ་ལས། མི་ཏོག་པའི་ཡེ་ཤེས་དང་པ་ལས། མངོན་པར་ཤེས་པའི་རྒྱུ་དེ་རྣམས་འབྱུང་བའོ། ཅེས་སོ། མངོན་ཤེས་འབྱུང་བའི་དུས་ནི་ལུས་ངག་སེམས་ཀྱི་རྩོལ་

རྟོག་ནམ་བྲལ་བའི་དུས་སུ་འབྱུང་སྟེ། བཅོས་མེད་ཡེ་ཤེས་ཀྱི་ངང་ལས་རང་སྣང་གིས་གཟུགས་རྐྱེན་འགགས་པའི་ཐབས་མེད་དེ། ཡང་དེ་ཉིད་ལས། མངོན་པར་
ཤེས་པ་འབྱུང་བའི་དུས་ནི། ཡེ་ཤེས་ཀྱི་ངང་ངམ་མ་བཅོས་པའི་ཆོས་ཉིད་ཀྱི་དངས་པའི་དུས་སུ་འབྱུང་སྟེ། ཅེས་སོ། མངོན་ཤེས་འབྱུང་བའི་ཐབས་ནི་སེམས་ཀྱི་རྒྱུན་
ཐག་ཞན་འཛིན་པའི་བཅིང་ནས་མངོན་ཤེས་འགྲིབ་ནས་མེད་དོ། རླུང་སེམས་ལུས་ཀྱི་རྩོལ་རྟོག་རང་སར་ལྷོད་ཤེས་པ་ལུང་མ་བསྟེན་དུ་མ་སོང་། བཟོ་བཅོས་ཀྱི་
ཀྱི་མཁྲིས་མ་སོང་། རང་སོ་རང་མལ་དུ་བཞག་པ་ལ་འབད་ན། མངོན་ཤེས་ཐམས་ཅད་གོང་ནས་གོང་དུ་མཆེད་དེ། དེ་ཉིད་ལས། དེ་ལ་རང་བཞིན་མེད་པར་བཞག་
ན། ཏིང་ངེ་འཛིན་རྩལ་སྦྱང་ནས་ཤེས་པ་གོང་དུ་འཕེལ་བའོ། དེ་ལ་ཆགས་ན་འོག་ནས་གོང་དུ་འགྲིབ་པའོ། ཅེས་སོ། མངོན་ཤེས་ཀྱི་ངོ་བོ་ནི་སྟོང་ཉིད་གསལ་
བའི་ཡེ་ཤེས་སྟེ། དེ་ཉིད་ལས། སྟོང་པའི་ཡེ་ཤེས་གསལ་བ་ལས་གང་ཟག་གིས་མངོན་པར་ཤེས་པ་གསུམ་འབྱུང་། ཅེས་སོ། དབྱེ་བ་ནི་བྱེད་པ་ཅན་གྱིས་དབྱེ་ན། 

༄༅། །གཟུགས་སྣང་དག་མ་དག་གིས་བྱེ་བྲག་ཐམས་ཅད་གསལ་བ་ནི། ལྷའི་སྤྱན་ཀྱིས་མངོན་པར་ཤེས་པ་སྟེ། ད་ཉིད་ལས། ལྷ་སྤྱན་དང་ལྡན་པས་
གོང་མའི་ཡོན་ཏན་ཤེས། གོང་མའི་སྐྱོན་ཤེས། རང་གིས་བསྒྲིབ་པ་ཆོད་ཤེས། ཅེས་སོ། ཆོས་ཉིད་ཀྱིས་རང་སྒྲ་ལ་ནི། དེ་ཉིད་ལས། ལྷའི་སྙན་ཀྱིས་མངོན་པར་
ཤེས་པས། སྒྲ་ཅི་བཞིན་པར་ཤེས་པ་སྟེ། ཐམས་ཅད་ཀྱིས་སྐད་ཤེས་པའོ། བཟང་ངན་ཐམས་ཅད་རིག་པ་ལ་ཤར་བ་ནི། དེ་ཉིད་ལས། གཞན་གྱིས་སེམས་ཤེས་
པ་ནི། འདོད་ཆགས་དང་། ཞེ་སྡང་དང་བཅས་པའི་ཡེ་ཤེས་པའོ། ཅེས་སོ། གོང་ནས་གོང་དུ་འཕེལ་རིམ་ཀྱི་སྒོ་ནས་དབྱེ་ན། དེ་ཉིད་ལས། དང་པོ་ཏིང་ངེ་འཛིན་དང་
ས་ལ་བརྟེན་པའི་མངོན་པར་ཤེས་པ་འབྱུང་། གང་ཟག་ལ་རིག་ཆེའི་མངོན་པར་ཤེས་པ་འབྱུང་། ཉན་ཐོས་རང་རྒྱལ་བའི་མངོན་པར་ཤེས་པ་ཡང་འབྱུང་། དེ་ནས་འཕགས་
པའི་མངོན་པར་ཤེས་པ་ཡང་འབྱུང་། དེ་ནས་བྱང་ཆུབ་སེམས་དཔའི་མ་ནོར་ཤེས་པ་ཡང་འབྱུང་། དེ་ནས་དེ་བཞིན་གཤེགས་པའི་མངོན་པར་ཤེས་པ་ཡང་འབྱུང་། རྣམ་

བ་ཐམས་ཅད་མཁྱེན་པའི་མངོན་པར་ཤེས་པ་ཡོངས་སུ་རྫོགས་ནས། ཆོས་རྣམས་ཀྱི་ཆོས་ཉིད་ཤེས་པའོ། ཅེས་སོ། དེ་ལ་སེམས་དངས་པ་དང་གང་ཟག་གིས་རིག་
མངོན་ཤེས་ནི། ཐུན་མོངས་ཀུན་ལ་སྣང་ཞིང་། ཉན་ཐོས་ཀྱི་རྫུ་འཕྲུལ་དང་མངོན་ཤེས་ནི། ས་ར་ཧའི་སྙན་རྒྱུད་དུ་དྲངས་པ། ཉན་ཐོས་ཙམ་ཀྱི་རྫུ་འཕྲུལ་ཚད་ཀྱིས་
ནི༑ །འགྱོགས་ཚད་གློག་དང་འདྲ་བར་བྱས་ནས་ནི། །རི་རབ་བདུན་བདུན་གོམ་བ་རེ་རེ་བྱེད། མཉམ་པར་བཞག་ཚེ་སྟོང་གསུམ་དང་བར་སྣང་མཐོང་། ཅེས་སོ། 
བྱང་ཆུབ་སེམས་དཔའ་མངོན་ཤེས་རྫུ་འཕྲུལ་ནི། དེ་ཉིད་ལས། བྱང་ཆུབ་སེམས་དཔའི་རྫུ་འཕྲུལ་ཚད་བྱས་ན། །སྟོང་གསུམ་ཡོངས་འཐུར་ཚུད་ཅིང་ཡོང་འཐུས་
འབྲས་བུས་སྟོང་གསུམ་ཁེང་། །ནང་གིས་སེམས་ཅན་ཀུན་གྱིས་མ་ཚོར་བར། །སྟོང་གསུམ་འདི་ཡང་ལོ་ཀ་གཞན་དུ་འཕེན། །འདི་ནས་རང་གིས་བསྟན་ལ་མ་
གཡོས་པར། །ལོ་ཀ་འབུམ་ཕྲག་མང་པོའི་ཕ་རོལ་དུ། །སངས་རྒྱས་ཞིང་ཁམས་རང་ས་ལག་པས་ལེན། །མཆོད་དང་ཆོས་ཉན་འཆད་སོགས་དུས་གཅིག་སྟོན། 

༄༅། །བྱང་ཆུབ་སེམས་དཔའི་རྫུ་འཕྲུལ་དེ་འདྲ་ན། ཅེས་སོ། དེ་བཞིན་གཤེགས་པ་སངས་རྒྱས་ཀྱི་མངོན་ཤེས་རྫུ་འཕྲུལ་ནི དེ་ཉིད་ལས། དེ་
བཞིན་གཤེགས་པའི་རྫུ་འཕྲུལ་ཚད་ཅི་ཡོད། །འོན་ཀྱང་སངས་རྒྱས་སྐུ་གཅིག་བསྟེན་པ་ལ། །ལོ་ཀ་རྡུལ་གྱིས་གྲང་ཙམ་སེམས་ཅན་ཀྱི། །རེ་རེས་ཐེ་ཚོམ་མི་འདྲ་སྣ་
རེ་དྲིས། །དེ་བཞིན་གཤེགས་པས་ཚིག་གཅིག་གསུང་པ་ལ། །སོ་སོ་རང་ལེན་ཅིང་བཏབ་པར་མཐོང་། །སྐུ་གཅིག་དེ་ལ་སེམས་ཅན་དེ་སྙེད་ཀྱི། །ལ་ལ་ཞི་དང་
ལ་ལ་ཁྲོ་བོར་མཐོང་། །ལ་ལ་རབ་བྱུང་ལ་ལ་ཁྱིམ་པའི་གཟུགས། །ལ་ལ་སེམས་ཅན་སོ་སོའི་རྣམས་པ། །ཆུང་བ་ཆེ་དང་རྩི་ཤིང་ནགས་ཚལ་སོགས། །རང་རང་
མོས་པ་ཅི་ལྟར་བཞིན་མཐོང་བ། །ཆུའི་རྐྱེན་གྱིས་ཟླ་བ་མང་སྣང་བཞིན། ཅེས་སོ། མངོན་པར་ཤེས་པའི་བྱེ་བྲག་བསམ་གྱིས་མི་ཁྱབ་པ་འདི་རྣམས་གདོས་བཅས་
ཀྱི་སྒྲིབ་པ་བྲལ་བའི་བྱེ་བྲག་ལ་མངོན་པར་ཤེས་པ་ཡང་དེ་བཞིན་དུ་མཆེད་པར་སྣང་སྟེ། མདོ་ཕལ་ཕོ་ཆེ་ལས། བྱང་ཆུབ་སེམས་དཔའ་ནོར་བཟང་གི། བྱང་ཆུབ་

སེམས་དཔའ་ཀུན་ཏུ་བཟང་པོའི་ལུས་ལ། དུས་གསུམ་གཅིག་འཆར་དུ་མཐོང་བ་འདི་ལྟ་སྟེ། བྱང་ཆུབ་སེམས་དཔའ་ཀུན་ཏུ་བཟང་པོའི་ལུས་དང་ཡན་ལག་བ་སྤུའི་
སྒོ་རེ་རེ་ནས། དེ་དག་ཕྱོགས་ཅི་ཤས་རེ་ནས་ཀྱང་། སྟོང་གསུམ་འཇིག་རྟེན་ས་ཆུ་མེ་རླུང་གིས་ཕུང་པོ་དང་བཅས། གླིང་དང་རྒྱ་མཚོར་བཅས། རིན་ཆེན་རི་དང་རི་
རབ་འཁོར་ཡུག་བཅས། །གྲང་དང་གྲོང་ཁྱེར་ལྗོན་དང་ཡུལ་ཁམས་བཅས། །རྒྱལ་པོའི་གནས་དང་ཁང་ཁྱིམ་ནགས་ཚལ་བཅས། །དམྱལ་བ་ཡི་དྭགས་བྱོལ་སོང་
གནས་དང་བཅས། །ལྷ་མི་ཀླུ་དང་ལྷ་མིན་འཇིག་རྟེན་བཅས། །འདོད་ཁམས་གཟུགས་ཁམས་གཟུགས་མེད་ཡུལ་དང་བཅས། །གཞི་བཅས་བརྟེན་བཅས་དབྱིབས་
བཅས་སྲིད་དང་བཅས། །གློག་བཅས་སྐར་བཅས་ཟླ་ཕྱེད་ཟླ་གཅིག་བཅས། །ལོ་དུས་སྐལ་པར་བཅས་པ་མ་ལུས་པ། །མེ་ལོང་ནང་གི་གཟུགས་བསྙེན་བཞིན་
དུ་མཐོང་། །སྟོང་གསུམ་འདི་བཞིན་ཕྱོགས་བཅུའི་འཇིག་རྟེན་མཐོང་། ཕྱོགས་བཅུའི་འཇིག་རྟེན་ཐོགས་མཐའ་མུར་ཐུག་གིས། །གཅིག་ནས་གཅིག་བརྒྱུད་

༄༅། །འཇིག་རྟེན་མ་ལུས་ཀུན། །རྣམ་པ་དང་བཅས་མ་འདྲེས་སོ་སོར་གསལ། །ལུས་ཀུན་མཚན་བཟང་རེ་རེ་ལ་ཡང་མཐོང་། །ཀུན་ཏུ་བཟང་པོ་
བཅོམ་ལྡན་རྣམ་སྣང་གིས། །དྲུང་ན་རྫུ་འཕྲུལ་འགྱེད་པ་ཅི་ལྟ་བ། །ཆོས་ཀྱི་དབྱིངས་ཀླས་མཁའ་ཐུགས་འཇིག་རྟེན་ཀྱིས། །སངས་རྒྱས་ཀུན་གྱི་དྲུང་ནའང་དེ་
བཞིན་སྟེ། །དེ་དག་ཀུན་གྱི་ལུས་ལའང་དུས་གསུམ་ཀྱི། །འཇིག་རྟེན་འཇིག་རྟེན་འདས་པ་མ་ལུས་མཐོང་། ཅེས་པ་དང་། རྒྱུད་ལས། གཟུགས་རྐྱེན་མ་ལུས་འཆང་
བ་པོ། །གཟུགས་རྐྱེན་ཐམས་ཅད་སྣང་བའི་དཔལ། ཅེས་སོ། ཚུལ་དེ་འདྲ་མཐོང་བའི་འཐད་པ་ནི། ཟུར་མོའི་ཞལ་ནས། བླ་མའི་བླ་མར་གྱུར་པ་གཞོན་ནུ་འབུམ་པ་
ལ༑ ད་བླ་མ་ཁྱེད་ཀྱི་སྐུའི་དཀྱིལ་འཁོར་ལ་ཞིང་ཁམས་ས་ཡ་དུང་ཕྱུར་བཅོ་བརྒྱད་དང་། བདུན་ཁྲི་བདུན་སྟོང་འཁོད་པ་ཁོ་མོས་མཐོང་། དེ་བླ་མ་ཁྱེད་ཀྱི་ཐུགས་རྗེ་ཡང་
ཡིན། ཁོ་མོའི་ལས་སྒྲིབ་དག་པ་ཡང་འདུག་གསུང་། དེས་ན་མངོན་ཤེས་ཀྱི་བྱེ་བྲག་ནི་སྔོན་བསྐལ་པ་དཔག་དུ་མེད་པའི་དུས་ན། སྐྱེས་གནས་ཀྱི་བྱེ་བྲག་རྣམས་དང་། 

མ་འོང་བའི་དུས་སུ་སྐྱེས་གནས་ཀྱི་ལུས་བླང་དགོས་ཚད་ཀྱིས་ཞིང་སྣང་མ་ལུས་པ་ཐམས་ཅད་དང་། ད་ལྟའི་ཞིང་སྣང་ཉེ་བ་དང་རིང་བའི་བྱེ་བྲག་རྣམས། གཅིག་གིས་
གཅིག་མ་བསྒྲིབ། རྗེས་དཔག་ལ་མི་ལྟོས་སྟེ་ད་ལྟ་མངོན་སུམ་སྣང་བའི་ཕྱིར། མངོན་པར་ཤེས་པ་ཅེས་གསུངས་སྟེ། སྔ་ཕྱིའི་མི་འདྲ་བ་གང་བླང་ཀྱང་། ཁམས་
གདོད་མའི་གསལ་སྣང་ལས། གཞན་ནུ་ལུས་བླང་གནས་མེད་པའི་ཕྱིར། འབུམ་དང་ཉི་ཁྲི་ལས། དེ་ལ་བྱང་ཆུབ་སེམས་དཔའ་ཤེས་རབ་ཀྱི་སྤྱན་གྱིས་དཔག་ཚད་
བརྒྱ་མཐོང་བ་ཡོད་དེ། དེ་བཞིན་དུ་ནི་དཔག་ཚད་སྟོང་དང་། ལྷོ་འཛམ་བུའི་གླིང་དང་། ནུབ་བ་གླང་སྤྱོད་དང་། བྱང་སྒྲ་མི་བསྙེན་དང་། ཤར་ལུས་འཕགས་པོ་དང་། 
སྟོང་གཅིག་དང་། སྟོང་གཉིས་དང་། སྟོང་གསུམ་ཀྱིས་སྟོང་ཆེན་པོ་མཐོང་བ་ཡོད་དོ། ཅེས་གསུངས་སོ། དོན་དུ་ན་ཡེ་ཤེས་ཀྱིས་སྣང་བ་ཁོ་ནའི་ཕྱིར། རང་སྣང་ཡེ་
ཤེས་སུ་ངོ་འཕྲོད་ན་ཟག་མེད་ཡེ་ཤེས་ཀྱི་མངོན་ཤེས་རང་སྣང་དུ་ངོ་མ་འཕྲོད་ན་ཟག་བཅས་ཀྱིས་མངོན་ཤེས་ཞེས་བྱའོ། དེས་ན་མངོན་ཤེས་ཀྱང་རང་བཞིན་འོད་གསལ་ཀྱིས་

 ༄༅། །འཆར་སྒོ་ལས་ངོ་སྤྲོད། གཞན་རྒྱུད་ཀྱིས་བསྡུས་པའི་ཁམས་ཀྱིས་འཆར་སོ་ལས་ཀྱི་བྱེ་བྲག་རྣམས་ཤེས་འདོད་ཀྱི་མངོན་ཤེས་དང་མ་ནོར་བ་གལ་ཆེའོ། དེ་ལྟར་
ངོ་སྤྲོད་བཅུ་གསུམ་གྱིས་མདོ་རྒྱུད་གྱིས་བརྗོད་བྱ་ཐམས་ཅད་རང་བྱུང་བློ་འདས་གསལ་སྣང་དུ་ངོ་སྤྲད་པ་རྣམས་སོང་ངོ་། ད་ནི་དོན་གསུམ་པ་གསེབ་ཟབ་མོ་སྙིང་ཐིག་གིས་གནད་
རྩོལ་མེད་མངོན་སུམ་ཀྱིས་ཡེ་ཤེས་ལ་ངོ་སྤྲད་དེ། ཉམས་སུ་མྱོང་ན་མདོ་རྒྱུད་ནས་ཅི་ལྟར་དགོངས་པའི་དོན་མཐར་ཐུག་གིས་བཞག་སོ་ཐམས་ཅད་ངོ་འཕྲོད་པའི་རྡོ་རྗེ་ལུ་གུ་རྒྱུད་
འཁོར་ཐིག་ལེ་ཐིག་ཕྲན་ཀྱིས་བསྐོར་བ། བཞུགས་གནས་དབྱིངས་ཀྱི་སྣང་བ་སྟེ། ཁ་དོག་སྣ་ཚོགས་པའི་མདང་དང་ལྡན་པ། དབྱིབ་གུར་གུར་ཁྱིམ་ཀྱིས་རྣམ་པ་སྟེ། དབྱིངས་
རིགས་ཡེ་ཤེས་ཀྱི་ངོ་བོ་ཉག་གཅིག་འདི་ལ་མ་འདུས་པ་མེད་པའི་ཕྱིར། ཐེག་པ་ཐམས་ཅད་ཀྱི་མཐར་ཐུག །བརྗོད་བྱ་ཐམས་ཅད་ཀྱི་སྙིང་པོ། ཉེ་ལམ་ཐམས་ཅད་ཀྱི་ཡང་གསེབ་
ལམ། ལམ་ཀྱི་ཆོད་ཚུལ་ཀུན་ལས་ལྷག་པའི་མན་ངག་སྙིང་ཁུ་སྟེ། མ་འཁྲུལ་བའི་སངས་རྒྱས་མངོན་སུམ་ཐོབ་པར་བྱེད་པའི་ཐབས་ནི། ཐུན་མོངས་མ་ཡིན་པའི་སྔོན་འགྲོ་གོང་

ནས་བཤད་པ་བཞིན་སྔོན་དུ་བཏང་། ཁྲེགས་ཆོད་གོང་ནས་བཤད་པ་བཞིན། གཞི་བློ་འདས་པའི་བཅོས་མེད་རང་བཞིན་སྐད་ཅིག་མའི་དོན་ཀྱིས་འགྱུར་མེད་འདུག་ཚུལ་ཀྱིས་གཞི་
བཟུང་། ལུས་ངག་ཡིད་ཀྱི་སྒོ་གསུམ་འདུག་སྟང་ཀྱིས་གནད་ཀྱིས་གཟིར། སྒྲིབ་བྱེད་བྲལ་བའི་མན་ངག་འབྱུང་གཞི་དངས་པའི་རྫས་ལ་འབེན་བྱས་སྟེ། གདོས་བཅས་བསྒྲིབ། 
ལུས་ངག་རོ་བཞིན་བསྐྱུར་པས་སེམས་རྒྱུན་འཁྲུལ་ཞན་ཀྱིས་ཐག་པ་བཅད། དེའི་ཚེ་དངོས་གཞི་མ་འཁྲུལ་བའི་སངས་རྒྱས་རྡོ་རྗེ་སེམས་དཔའི་ཞལ་མཇལ་བ་ལ་ཐེ་ཚོམ་མེད་དོ། 
མན་ངག་འདི་ནི་མ་བྷམ་པར་གནད་ལ་བརྟེན་ནས་ངོ་སྤྲོད་སངས་རྒྱས་ཐོབ་ཐབས་དམ་པ་སྟེ། དེ་ཁོ་ན་ཉིད་ཡིན་ནོ། དེའི་དོན་ངོ་སྤྲོད་ན། གྲུབ་ཐོབ་ཨ་ཝ་འདུ་ཏི་པས། ཡེ་ཤེས་
སྤྱན་བསྒྲུབ་ལ་གསུང་པ། སྣང་བའི་སྟེང་དུ་འོད་གསལ་བཟུང་། །ཕྲ་བའི་འོད་ལ་བརྟེན་ནས་ནི། །རག་པའི་འོད་ཟེར་ངོ་སྤྲད་པས། །རྟོག་མེད་འོད་ལ་སྲིད་འདས་སྣང་། །
ཅེས་པ་སངས་རྒྱས་ཀྱི་ཡོན་ཏན་ཐམས་ཅད་རྡོ་རྗེ་ལུ་གུ་རྒྱུད་ལ་ངོ་སྤྲད་ལ་ཐེ་ཚོམ་ཆོད་པར་བྱ་དགོས་སྟེ། དེ་ཡང་འདི་ལྟར་དབྱར་མ་སྟོན་དང་རྒུན་ཆུང་དཔྱིད་ཀྱི་དུས་སུ། །

༄༅། །སྤྲིན་དང་ན་བུན་ཁུ་རླང་མེད་པའི་ནམ་མཁའ་དངས་བའི་ཚེ། སྔ་དྲོ་ཉི་མ་དཔང་ཤར་དང་། ཕྱི་དྲོ་སང་ཐལ་གཉིས་ནི་ངོ་སྤྲོད་པའི་དུས་
ཚོད་ཡིན་ནོ། དེའི་ཚེ་སྔ་དྲོ་ཉི་མ་ལ་ཐོགས་ནས་བུད་པ་དང་། སློབ་བུ་ལ་འདུག་སྟང་བྱེད་དུ་བཅུག །མིག་གིས་གཟིམ་འོད་རྩའི་ཐོགས་དུ་དྲིལ་ཉི་མའི་
མདང་དང་སྤྲད་དེ་འཆར་སྒོ་འཕྲོད་པར་བྱ་ལ། དབྱིངས་ཀྱི་སྣང་བ་ཤིག་ཤིག་དུ་འཆར། ཐིག་ལེ་ཐིག་ཕྲན་རྡོ་རྗེ་ལུ་གུ་རྒྱུད་དང་བཅས་པ་ཕྲ་ལ་ལ་འཆར། 
དེའི་ཐོགས་དུ་ངོ་སྤྲོད་པའམ་ཡང་ན་རྡོ་རྗེ་ལུ་གུ་རྒྱུད་ཐིགས་ཕྲན་ཀྱིས་བསྐོར་བ་རང་ཐོགས་སུ་མི་སྡོད་ཅིང་འགྲོ་འོང་གིས་རྣམ་པ་ཅན་དེ་ལ་ངོ་སྤྲད་དོ། དེ་ལ་འདི་
སྐད་ཅེས་བྱ་སྟེ། ཁྱོད་ལ་ད་ལྟའི་འཆར་སྣང་ཁྲ་ཤིག་ཤིག་མདང་འོང་དུ་མཚེར་བའི་རྣམ་པ་ཅན་འདི་ཀ་ན་ཡོད་པ་གཅིག །གང་ནས་འོང་བ་རེད། །
སུའི་བྲིས་པ་ཨང་། རྒྱུ་གང་ལས་བྱུང་། རྐྱེན་གང་གིས་བསྐྱེད། མི་ཁྱོད་རང་གིས་མཐོང་ངམ། རྒྱུད་གཞན་གྱིས་མཐོང་ཡིན། ཡང་ན་གཉིས་ཀའི་ལས་སྣང་མཐོང་

ནང་གིས་ཤ་ཁྲག་རུས་པ་དང་། དབུག་དང་དྲོད་ཁམས་གང་ནས་བྱུང་། ཡུལ་གྱིས་ས་ཆུ་མེ་རླུང་དང་། ནམ་མཁའི་ཁམས་སོགས་གང་ནས་བྱུང་། །དངོས་དང་
དངོས་མེད་གང་དུ་རྟོག །མེད་ན་བསྒྲིབ་མེད་ས་ལེར་སྣང་། །ཡོད་ན་འཇུ་བཟུང་དངོས་སྣང་རིགས་ཡུལ་དུ་ཡོད་དམ་མེད་རོང་ཡིན། ཡུལ་སྣང་ཀུན་གྱིས་མཐོང་
བར་འོས། རང་ངོ་ཡིན་པར་སུའི་ཤེས། ཤེས་མཁན་ཡོད་ན་རང་ངོ་མིན། །གལ་ཏེ་ཤེས་མཁན་མེད་པས་ན། །རང་ངོར་སྣང་བའི་བསྒྲུབ་བྱེད་མེད། །འཁོར་
འདས་ལམ་ཀྱི་བྱེ་བྲག་ལ། །མངོན་སུམ་སྣང་འདི་གང་དུ་རྟོག །བྱེ་བྲག་གཙོ་ནི་ཆེ་ཆུང་གང་། །སྐལ་ལྡན་ཐར་པ་དོན་གཉེར་ཅན། །ངེས་འབྱུང་བློའི་
བསྐུལ་སྟེ་ན། །ཤེས་རབ་ཟབ་པས་ཚུལ་བཞིན་སྤྱོད། །མངོན་སུམ་འདི་ཡི་ཡིན་ལུགས་གཅིག །འདྲ་མིན་ཕྱོགས་སུ་མ་ནོར་བར། །རྟོག་ན་འཁོར་བའི་སྲིད་
ཐགས་ཚད། །མ་རྟོག་སྡེ་སྣོད་བཤད་མཁས་ཀྱང་། །གཟུང་འཛིན་གདོས་ཐགས་མ་རྟོགས་པ། །གྲོལ་བའི་གནོད་ལ་ཕན་མི་སྲིད། ཅེས་ རྫོགས་ཆེན་ལ་ཅི་བཞིན་ཉན་

༄༅། །པས་སློབ་མན་ནས་སྣོད་དུ་གྱུར་བསམ། ཅེས་གུད་དུ་གསུངས་སོ། དེ་བཞིན་དུ་སློབ་བུའི་ངག་ནས་ཐེ་ཚམ་མེད་པའི་དོན་ངོ་བོའི་གནས་ལུགས་ཐགས་ཆོད་པ་གཅིག་
བརྗོད་ནས། མ་བྱུང་གིས་བར་ལ་འགལ་ཟླ་ཅན་གྱི་དྲི་བ་བྱས་སྟེ། ཐེ་ཚམ་ཡིད་ཆོས་ཀྱི་འགའ་དྲི་ཡང་ནས་ཡང་དུ་བསྐྱར་ལ་བྱའོ། ཁོའི་ཡིན་ལུགས་ཅི་ལྟ་བཞིན་ཐེ་ཚམ་ཆོད་
པའི་ངག་འོང་འདུག་ན། ད་ནི་སློབ་དཔོན་གྱི་ གཙུག་ནག་མེ་འབར་ཀྱི་འབྲེལ་པ་ལས། མི་ཤེས་པ་ལ་བསླབ་ཕྱིར་སློབ། རྫོགས་ཆེན་དོན་ལ་སྦྱོར་བས་དབོན། ཅེས་ངེས་ཚིག་གོ །ཟབ་རྒྱུད་མན་ཚད་མའི་
དོན་མངོན་སུམ་གྱི་སྣང་བ་དེ་ཐོགས་དུ་ཕབ་སྟེ། ངོ་སྤྲོད་ཀྱི་གནད་ནན་ཏན་དུ་གཟེར་རོ། དེ་ཡང་དགེ་སྡིག་བསྡུས་པའི་སྒྲོན་མེ་ལས་བཤད་པ་བཞིན་བྱ་སྟེ། རིགས་ཀྱི་བུ་ 
ཁྱོད་རང་གིས་རིགས་པ་ཉིད་ནན་ལྟར་ལྟོས་དང་། མངོན་སུམ་རིགས་པ་འགག་མེད་ཤིག་གེ་བ་འདི། དགེ་བ་དང་། དེའི་རྣམ་གྲང་བཅུ་དང་། བསགས་པའི་ཚོགས་
གཉིས་དང་། ཉམས་སུ་བླང་བའི་ལྟ་སྒོམ་དང་། ཐོབ་བྱའི་འབྲས་བུ་དང་། བསྐུར་བྱའི་དབང་དང་། བསྐྱེད་པའི་གཞལ་ཡས་ཁང་དང་། བཟླས་པའི་སྙིང་པོ་དང་། །

ཡིད་ལ་བྷམ་པའི་ལྷ་དང་། མཆོད་བཤགས་མཁན་གྱི་བདག་པོ་དང་། བསྲུང་བསྡམ་བྱེད་པའི་མཁན་པོ་གཅིག་གམ། ཅེས་ཁྱོད་ཀྱི་རིགས་པ་ཤིག་གེ་བ་འདི། དེ་
རྣམས་ཀྱི་གང་གིས་ངོ་བོར་འདུག་གཙོ་ཆེ་ཆུང་ཡོད་དམ། ཡང་ན་འབྲེལ་པ་མེད་དམ། ཁོའི་ན་རེ་དེ་རྣམས་དང་འབྲེལ་པ་ཡང་མི་གདའ་བས། དེ་རྣམས་གང་གི་ཀྱང་
མིང་བཏག་བསྒྲུབ་བྱེད་ཀྱི་ཁས་བླང་མ་རྙེད་ལགས་ཟེར་ན། ཀྱེ་རིགས་ཀྱི་བུ་བློ་འདས་རིགས་པའི་འདུག་ཚུལ་ལ། དགེ་བས་ཕན་མ་བཏགས་ཅེས་པའི་དོན་འདི་ཡིན་
ནོ། རྟག་ཏུ་ལུས་ངག་ཡིད་གསུམ་དགེ་སྦྱོར་ཀྱི་གནད་བྱ་བ་བཏང་ཞིང་བྲལ་ལ། རྩོལ་མེད་བྱ་བྲལ་ཀྱི་རིགས་པའི་ངང་དུ་འདུག་པ་ནི། དགེ་སྦྱོར་རྒྱུན་གཅོད་ཀྱི་མན་ངག་ཅེས་
བྱའོ། ཞེས་ངོ་སྤྲད་དོ། དེ་བཞིན་དུ་ཁྱོད་ཀྱི་རིགས་པ་བསྒྲིབ་མེད་ས་ལེ་བ་འདི། དམྱལ་བ་ལ་སོགས་རིས་དྲུག་གང་གིས་ནང་དུ་རྟོག །བརྩོ་བསྲེགས་དང་དགའ་བདེ་ལ་
སོགས་བདེ་སྡུག་གང་གིས་སྣང་བར་འདུག །མ་རིགས་འདུ་བྱེད་ལ་སོགས་འཁྲུལ་སྣང་གང་གིས་ངོ་བོ་ཡིན། འདོད་ཆགས་ཞེ་སྡང་ལ་སོགས་ཉོན་མོངས་གང་གིས་

༄༅། །རྣམ་པར་འདུག །ལུས་ཁམས་དབང་པོ་སྐྱེ་མཆེད་གང་དུ་གྲུབ་ཅིང་གདའ། རྒྱུ་འབྲས་ནམ་སྨིན་བག་ཆགས་གཙོ་གང་ཆེ། ཅེས་དྲིས་པས། །
ཁོས་ན་རེ་དེ་རྣམས་གང་གིས་མིང་བཏང་བསྒྲུབ་བྱེད་མ་རྙེད་ཟེར་ན། མངོན་སུམ་བློ་འདས་རིགས་པ་འདི། སྡིག་པ་རྣམ་སྨིན་ཀྱི་བག་ཆགས་དང་ཁོ་འབྲེལ་པ་མེད་པའི་
གནད་ཀྱི་སྲོག་བཅད་ཀྱི་ལས་བྱས་ཀྱང་ལྟང་བྱེད་ཀྱི་དྲི་མ་གོས་པར་ངོ་སྤྲད་དོ། དེའི་ཕྱིན་རིགས་པ་དགེ་སྡིག་གཉིས་ལས་གྲོལ་བའི་གནད་ཀྱི། ཤན་པའི་རིགས་
ཉ་གཤོར་བ་རྣམས་ལ་བརྟེན་ནས་ཡང་རིགས་པ་བསྒྲིབ་མེད་ས་ལེར་མཐོང་ཞིང་ཉམས་སུ་བླང་ན་གྲོལ་བས་སོ། དེས་ན་སངས་རྒྱས་ཐོབ་པ་ལ་བསྒྲིབ་པ་ཆེ་ཆུང་གིས་
ཕན་གནོད་མེད། མན་ངག་ཟབ་མི་ཟབ་ལ་རག་ལས་སོ། ཡང་མངོན་སུམ་རིགས་པའི་ཉམས་ལེན་ཀྱིས་འཕྲོ་བཞག་ནས་གཞན་ཞིག་དུ་སོང་སྟེ་སྡིག་པ་འཚམ་མེད་
པའི་ལས་མང་ཞིང་ཐོན་པའི་རྗེས་ལ། ཡང་སྔར་གྱི་ཉམས་ལེན་འཕྲོ་ལ་ཞུགས་ན། མངོན་སུམ་རིགས་པ་སྔོན་བཞིན་ཉམས་པ་རྡུལ་ཙམ་ཡང་མེད་པར་ས་ལེར་

སྣང་སྟེ། གནས་ལུགས་རིགས་པའི་དོན་ལ་སྡིག་པ་དང་འབྲེལ་པ་མེད་ཅིང་། སྡིག་པ་ལས་ཀྱི་ནམ་ཡང་མི་གོས་པའི་དོན་དེ་ཁོ་ནའོ། ཞེས་ནན་ཏན་དུ་ང་སྤྲད་དོ། ཡང་
རིག་པ་ མངོན་པ་ནི་མིག་ལྟར་ཡོད་པ། གསུམ་ནི་དཔེ་ལ་བརྟེན་པ་དང་གཅིག །གཅིག་ནས་གཅིག་རྒྱུད་པ་མ་ཡིན་པ་གཉིས། རྟག་ལ་མ་ལྟོས་པར་རང་ཤར་དུ་སྣང་བ་དང་གསུམ་མོ། མངོན་སུམ་མན་ངག་
གནད་ཀྱིས་བརྟེན་ཅིང་ངོ་མ་སྤྲད་ན། མཁས་པ་བཎ་ཌི་ཏི་སྡེ་སྣོད་ཀྱི་རྣམ་དབྱེ་ལ་མཁས་པ་གཅིག་གིས་ཀྱང་མི་མཐོང་། གལ་ཏེ་མཐོང་ཀྱང་ངོ་མ་སྤྲད་ན་མི་གྲོལ་ཏེ་རྣམ་
དཔྱོད་བློ་དེ་མངོན་སུམ་རིག་པའི་བསྒྲིབ་ཞིང་ཡིན་པའི་ཕྱིར་རོ། བསྟེན་ན་དབུལ་བ་གླང་རྗི་ཡང་གྲོལ་བ་ལ་ཐེ་ཚོམ་མེད་དོ། མངོན་སུམ་རིག་པའི་ཉམས་ལེན་ཀྱིས་
འཕྲོ་བཞག་ནས། གཞན་དུ་སོང་སྟེ་ལུས་ངག་ཆེད་དུ་སྩོལ་བའི་སྒོ་ནས། དཀར་པོ་དགེ་བའི་ཆོས་ལ་ནན་ཏན་འབད་ཅིང་མང་དུ་སྤྱད་པ་དང་། ཡང་སྔོན་མངོན་སུམ་
ཀྱི་ལམ་ལ་འཇུག་སྟེ་མངོན་སུམ་རིགས་པའི་ངོ་བོ་དེ་བཟང་བ་དང་ལྷག་ཆོས་སུ་སོང་བ་རྡུལ་ཙམ་ཡང་མེད་དེ། གནས་ལུགས་རིགས་པའི་ངོ་བོ་འདི་དགེ་བ་དཀར་པོའི་

ཆོས་དང་འབྲེལ་བ་མེད་ཅིང་། ནམ་ཡང་མི་གོས་པའི་དོན་ངོ་སྤྲོད་དེ་རྣམས་ཀྱི། དགེ་སྡིག་ལས་གྲོལ་བའི་མངོན་སུམ་ཟང་ཐལ་གྱིས་རིགས་པ་སངས་རྒྱས་
ཀྱི་དགོངས་པ་ཉག་གཅིག་དུ་ངོ་སྤྲད་དོ། ཡང་དགེ་བའི་ཆོས་སྤྱོད་ཀྱི་རིམ་པ་ལ་སོགས་ཕ་རོལ་ཕྱིན་དྲུག་ལ་རྟག་དུ་འབད་ཅིང་སྦྱང་བ་མང་དུ་སོང་བ་གཅིག་དང་། སྔོན་དུ་དད་མོས་
ཙམ་གཅིག་ཀྱང་སྐྱེ་མ་མྱོང་བའི་སོ་སོ་སྐྱེ་བོས་གསར་དུ་ཆོས་ལ་འདུ་ཤེས་པ་གཅིག་དང་གཉིས་ལ། གནད་ཀྱི་མན་ངག་ཀྱི་བརྟེན་ཅིང་ངོ་སྤྲད་ན་མཐོང་ཞིང་གྲོལ་བ་ལ་བཟང་
ངན་མེད་པ་ནི། གནས་ལུགས་རིགས་པའི་དོན་སྦྱང་བསྒྲུབ་ལ་རག་མི་ལས་པའི་གནད་ཐོགས་དུ་ཕོགས་སྟེ་ངོ་སྤྲད་དོ། མངོན་སུམ་རིགས་པ་རྡོ་རྗེ་ལུ་གུ་རྒྱུད་འདི་དང་
པོ་མངོན་སུམ་ངོ་སྤྲོད་ནས་བཟུང་སྟེ། ཐ་མ་ཚད་ལ་ཕེབ་པའི་རྣལ་འབྱོར་པས། དགེ་སྡིག་གང་ཡང་མི་འཇུག་པ་ནི། རིགས་པ་དགེ་སྡིག་དང་བྲལ་བའི་དོན་ཚད་ལ་ཕེབ་པའི་
གནད་ཡིན་ནོ། དགེ་སྡིག་གང་ཡང་མེད་ན་གནས་ལུགས་རིགས་པའི་ངོ་བོ་དེ་ཀ་ཡིན། གནད་ལུགས་རིགས་པ་ལ་དགེ་སྡིག་གང་ཡང་མེད་ན་བསྒྲིབ་གསུམ་ཀྱི་དྲི་མ་མེད་པ་དེ་ཀ་

ཡིན། བསྒྲིབ་བྱེད་ནམ་མེད་པའི་ཆོས་སངས་རྒྱས་རང་ལུགས་སུ་བཞུགས་པ་དེ་ཀ་ཡིན། དགེ་སྡིག་གིས་བསྒྲིབ་པའི་ཕྱིར་སང་པའི་དོན་ཡིན་ཅིང་། གནད་ལུགས་རང་གིས་
གདང་བསྐྲགས་མདངས་སུ་སྨིན་པའི་ཕྱིར་རྒྱས་པ་ཞེས་བྱའོ། བལྟས་པས་མཐོང་བ་མེད་ཅིང་ཡུལ་ན་མེད་པ་རང་ངོ་ཉག་གཅིག་གིས་གསལ་མདང་རྒྱས་པ་སྟེ། འགྱུར་མེད་
བློ་འདས་ཀྱི་ཉག་གཅིག་ཅེས་བྱའོ། དེའི་ཕྱིར་རང་ངོའི་སྣང་ཆ་ལས་འོད་སྣང་དང་། ཐིག་ལེ་ཐིག་སྲན་རྡོ་རྗེ་ལུ་གུ་རྒྱུད་དང་བཅས་པ་དུས་ནམ་ཀྱི་ཚེ་འཆར་ནའང་། དགེ་སྡིག་
བྲལ་བའི་གནད་གསང་དུ་ཕེབ་སྟེ། བསྒྲིབ་མེད་ཟང་ཐལ་ཀྱིས་དགོངས་པ་རང་ལ་འཆར་བ་ཡིན་ནོ། ཡེ་སངས་རྒྱས་པའི་རང་ཞལ་རང་ལ་བསྟེན་པ་ཡིན། རང་ངོ་རང་གིས་ཤེས་
པ་གལ་ཆེའོ། རང་གིས་སངས་རྒྱས་རང་གིས་མཇལ་ཞེས་བྱ་བའི་དོན་དུ་ངོ་འཕྲོད་པ་གལ་ཆེའོ། བསྟན་པ་བུ་གཅིག་པའི་རྒྱུད་ལས། སངས་རྒྱས་ཐམས་ཅད་རང་ངོ་ཤེས་ནས་
རང་སངས་རྒྱས་སོ། དཀའ་ཐུབ་དང་བྲལ་ལོ། ཞེས་གསུང་སོ། དེ་ཅིའི་ཕྱིར་ཞེ་ན། རྡོ་རྗེ་ལུ་གུ་རྒྱུད་འཁོར་ཐིག་ལེ་ཐིག་སྲན་ཀྱིས་བསྐོར་བ། བཞུགས་གནས་དབྱིངས་སྣང་

༄༅། །གིས་ར་བ་དང་བཅས་པ་དེ། དུས་ཐམས་ཅད་དུ་འཁོར་འདས་ཀྱི་བཅིང་གྲོལ་ལས་འདས་པའི་དོན་ངོ་བོ་ཉག་གཅིག་སྟེ། ཡི་གེ་མེད་པའི་གསང་རྒྱུད་
ལས། ཀྱེ་མ་སྣང་བའི་འཁོར་རྣམས་རབ་ཏུ་ཉོན་ཅིག །ང་ཡང་དག་པའི་རིགས་པ་ཉིད་ལས་འཁྲུལ་པ་མེད་དེ། དེ་ཡང་གང་ཞེ་ན། རིགས་པ་ལུ་གུ་རྒྱུད་ཉིད་སྔར་འཁྲུལ་
མ་མྱོང་། ད་ལྟ་འཁྲུལ་པ་མེད་དོ། ཕྱིས་འཁྲུལ་མི་སྲིད་དོ། དེའི་ཕྱིར་མ་འཁྲུལ་བའི་སངས་རྒྱས་སོ། དབྱིངས་རྣམ་པར་དག་པའི་སྒྲོན་མ་དེ་ཉིད་ཀྱང་སྔར་མ་བྱས། ད་
ལྟ་མི་བྱེད། ཕྱིས་བྱེད་པར་མི་འགྱུར་རོ། དེའི་ཕྱིར་ན་མ་བྱས་པའི་ཆོས་ཉིད་ཞེས་བྱའོ། མ་བཅོས་པའི་མཆོག་ཆེན་པོ། མ་བསླད་པའི་གཞི་ཆེན་པོ། མ་བསྒྱུར་བའི་
སྣང་བ་ཆེན་པོ། ཆེན་པོ་གསུམ་ཀྱི་བདག་ཉིད་དང་ལྡན་པ་ནི། མ་འཁྲུལ་བའི་སངས་རྒྱས་ལ་མ་བྱས་པའི་ཆོས་བསྟེན་པའོ། ཞེས་གསུང་པའོ། དེའི་ཕྱིར་ན་རིགས་
པ་རྡོ་རྗེ་ལུ་གུ་རྒྱུད་ཀྱི་སྐུ་ཉིད་ནི། སྔར་འཁོར་བ་གནས་མ་མྱོང་། ད་ལྟ་འཁོར་བ་ན་གནས་མི་སྲིད། ཕྱིས་འཁོར་བ་ན་གནས་པ་མ་ཡིན་ནོ། དབྱིངས་རྣམ་པར་དག་པའི་

སྒྲོན་མ་ཉིད་ནི། སྔར་སེམས་ཅན་ཉིད་དང་འབྲེལ་མ་མྱོང་། ད་ལྟ་སེམས་ཅན་དང་འབྲེལ་མི་སྲིད། ཕྱིས་འབྲེལ་བར་མི་འགྱུར་རོ། དེའི་ཕྱིར་ན། སྣང་བ་མེད་པ་ལ་སྣང་
བར་ཤར་བའོ། རིག་པ་རྡོ་རྗེ་ལུ་གུ་རྒྱུད་ཀྱི་སྐུ་དེ་ཉིད་སྔར་སངས་རྒྱས་མ་མྱོང་། ད་ལྟ་སངས་རྒྱས་མི་སྲིད། ཕྱིས་སངས་རྒྱས་པར་མི་འགྱུར་རོ། དབྱིངས་རྣམ་པར་དག་
པའི་སྒྲོན་མ་ནི། སྔར་སེམས་ཅན་ལ་གནས་མ་མྱོང་། ད་ལྟ་སེམས་ཅན་ལ་གནས་མི་སྲིད། ཕྱིས་གནས་པར་མི་འགྱུར་རོ། དེའི་ཕྱིར་ན། ལུང་བསྟེན་དུ་མེད་པ་ལ་
མན་ངག་མཚོན་དུ་མེད་པ་ཅེས་བྱའོ། ཨེ་མ་ཧོ། སངས་རྒྱས་དང་སེམས་ཅན་གཉིས་སྔར་རྒྱབ་གྱིས་མ་མྱོང་། དགྱེས་མི་སྲིད། ཕྱིས་རྒྱབ་གྱེས་པར་མི་འགྱུར་རོ། །
དེའི་ཕྱིར་ན། ལུང་ལས་འཁྲུལ་པ་མེད་པ་ལ། མན་ངག་འཁྲུལ་པ་མི་འབྱུང་ངོ་། ཞེས་གསུང་པའོ། སེམས་ཅན་ཐམས་ཅད་འཁོར་བ་ན་གནས་ཀྱང་འཁོར་བ་ཉིད་སྔར་
མ་མཐོང་། ད་ལྟ་མི་མཐོང་། ཕྱིས་མཐོང་བར་མི་འགྱུར་རོ། དེའི་ཕྱིར་ན། ཆོས་ཉིད་ལ་རྟོགས་པ་ཡོད་ཀྱང་། གང་ཟག་ལ་རྟོག་པ་མེད་པ་ཞེས་བྱའོ། ཅེས་པ་སྟེ། བཅིང་

༄༅། །གྲོལ་ལས་འདས་པའི་དབྱིངས་རིགས་སྣང་བ་འདི། རྗེས་དཔག་སུ་མུས་རྐོག་འགྱུར་དུ་མ་སོང་བར། ད་ལྟ་མངོན་སུམ་སངས་རྒྱས་པའི་ཕྱིར། 
ཐེག་པ་འོག་མ་ལས་ཁྱད་པར་དུ་དཔགས་པའི་ཆེ་བ་སྟེ། ཐིག་ལེ་ཀུན་ཀྱི་རྒྱུད་ལས། བདག་མེད་སྐུ་ནི་སྟོན་པར་ཆེ། །རང་བྱུང་ཡེ་ཤེས་སྟོན་པར་ཆེ། །མ་བྲིས་
དཀྱིལ་འཁོར་གནས་སུ་ཆེ། །སྔོགས་མེད་སྐུ་ལྔ་འཁོར་དུ་ཆེ། །ཡེ་ནས་ལྷུན་གྲུབ་དུས་སུ་ཆེ། །མངོན་སུམ་སངས་རྒྱས་ཆེ་བའོ། ཅེས་སོ། ཐེག་པ་འོག་མ་བ་རྣམས་
ཀྱི་གནས་ལུགས་ཡིད་དཔྱོད་བློའི་འཇལ་བ་ཙམ་ལས་མེད་དོ། མན་ངག་འདི་ནི་གནས་ལུགས་བཞག་མེད་པར་མངོན་སུམ་དུ་གྱུར་པའི་ཕྱིར་གང་ལྟར་བྱས་ཀྱང་སངས་
རྒྱས་ཀྱི་དགོངས་པ་ཉིད་དེ། རྡོ་རྗེ་བདུད་འདུལ་རྩལ་གྱིས་ཞལ་གདམ་སྙིང་གིས་སྒྲོན་མེ་ལས། སངས་རྒྱས་ཀྱི་དགོངས་པ་ཡེ་ཤེས་ཟང་ཐལ་ཀྱི་ངོ་བོ། རང་ལ་རང་ཆས་སུ་
གནས་པ་དེ། ནང་དུ་ངོ་ལྷང་གིས་འཕྲོད་ཙམ་ན། མཐར་ཐུག་ཆོས་སྐུའི་དགོངས་པ། གནས་ལུགས་ཅི་ལྟ་བའི་ཡེ་ཤེས་མངོན་དུ་གྱུར་སྟེ། དེ་ལྟར་ཡིན་པ་ལ་ད་སྔར་ཕིན་

ཆད་ངོ་མ་ཤེས། ཡིད་མ་ཆེས་ཐགས་མ་ཆོད་པས། ངོ་ཤེས་ཡིད་ཆེས་ཐགས་ཆོད་བྱས་པས་སངས་རྒྱས་སུ་གདའ་འོ། དེ་ལྟར་གོ་ཞིང་ཐགས་ཆོད་ཙམ་ན་ལུས་ཤ་ཁྲག་གིས་
ལུས་སུ་འདུག་ཀྱང་། དགོངས་པ་རྫོགས་པ་ཆེན་པོའི་སངས་རྒྱས་དངོས་ཡིན། འདུག་སེམས་ཀྱི་དཀྱིལ་ན་འདུག་ཀྱང་། བཏབ་སངས་རྒྱས་ཀྱི་ཁུངས་སུ་བཏབ། སྣང་
བ་མི་རུ་སྣང་ཡང་ཡིན་པ་ཀུན་བཟང་དངོས་ཡིན། གནས་ལུགས་དོན་ཀྱི་ངོ་སྤྲོད། ཆོས་སྐུ་རང་ཆས་སུ་བཞུགས་པ་དེ་ལ་ཐགས་རྦད་ཀྱིས་ཆོད་པ་གལ་ཆེའོ། དེ་རྣམས་
ཐག་མཆོད་པ་ཆོད་བྱའི་དོན་ཀྱིས་ངོ་སྤྲོད་པ་ཞེས་བྱ་སྟེ། སངས་རྒྱས་ཀྱི་དགོངས་པ་གཅེར་མཐོང་དུ་འབྱུང་སྟེ་གཅིག་ཆར་དུ་ངོ་སྤྲོད་པའི་མན་ངག་ཞེས་བྱ་སྟེ། གནད་ཀྱི་
གདམ་པ་འདི་ནི། ཁ་བྱ་ཡུག་སོ་སྟོང་སྐད་སམ་ཚིགས་ལ་ཤོར་བའི་ཆོས་དང་མི་འདྲ་སྟེ། གདམ་ངག་དྷ་ཟན་བཞིན་དུ་བཅང་ནས་སངས་རྒྱས་ལག་དུ་ཟན་གཏོག་པ་ཀ་
འདྲ་གཅིག་ཏད་དུ་ཡོད་པའི་ཆོས་ཡིན་ནོ། ཅེས་དེ་ལྟར་ཁོ་ཐག་ཆོད་པའི་སངས་རྒྱས་ཉག་གཅིག་གིས་དོན་ལ་དྷ་སྙམས་མེད་པར་བྱེད་པ་ནི། ལུས་འདུག་གིས་གནད་

༄༅། །གཟིར་ཡུལ་རྐྱེན་ཉི་ཟླ་ནམ་མཁའ་དངས་པ་ལ་བརྟེན་སྟེ། མིག་འོད་གསལ་ཀྱི་འཆར་སྒོ་དང་སྤྲོད་པ་ནི། སངས་རྒྱས་ཀྱི་དགོངས་པ་ཉག་གཅིག་
ལ་ལོངས་སྤྱོད་པའི་མན་ངག་སྟེ། མ་སངས་རྒྱས་རང་ཆས་ཆེན་པོའི་རྒྱུད་ལས། རང་གིས་མིག་སྲིད་པའི་མེ་ལོང་ལ་བཅུག་ནས། ནམ་མཁའ་ལ་མ་ཡིང་པར་ལྟས་ན། 
སངས་རྒྱས་ཀྱི་ཞིང་ཁམས་རྣམ་པར་དག་པ་མངོན་སུམ་དུ་མཆོར། མ་དག་པ་འཁྲུལ་པའི་སྣང་བ་འདི། དག་པ་སངས་རྒྱས་ཀྱི་སྣང་བར་འཆོར། ཅེས་པ་དང་། བསྟན་
པ་བུ་གཅིག་གིས་རྒྱུད་ལས། སངས་རྒྱས་ཀྱི་ས་ན་བཞུགས་པའི་སྐུ་དང་ཡེ་ཤེས་ཟག་པ་མེད་པ་དེ། ད་ལྟ་རང་གིས་སྙིང་གིས་དཀྱིལ་ན་བཞུགས་སོ། གསལ་བ་
ནམ་མཁའི་དབྱིངས་ནས་གསལ་ལོ། ཡེ་ཤེས་ཟངས་ཐལ་ཀྱི་སྐུ་བརྟེན་པ་ཆུ་བུར་མིག་ལ་བསྟེན་ནོ། བཞུགས་པ་མིག་གིས་འབྲས་བུའི་ནང་ན་བཞུགས་སོ། །
གསལ་བ་མཐོང་བ་མ་འགགས་པར་གསལ་ལོ། རང་གིས་མིག་གིས་དཀྱིལ་ན། ཡེ་ཤེས་ཀྱི་སྐུ་གསལ་འགྲིབ་མེད་པར་བཞུགས་སོ། དེ་ངོ་ཤེས་པས་ཆོག་གོ །

ཅེས་སོ། དེ་ཡང་བཟོ་བཅོས་མེད་པའི་དོན་ལ་འདུག་པ་ཁོ་ན་སྟེ། སེང་གེ་རྩལ་རྫོགས་ཀྱི་རྒྱུད་ལས། དངོས་མེད་རང་སྣང་དཀྱིལ་འཁོར་ཀུན་གྱིས་དངོས། །འགྱུར་མེད་
རང་སང་ཆོས་ཉིད་ཀུན་གྱིས་ཡུལ། །རང་སྣང་མི་ལྟོག་གཅིག་པུར་ལྷང་ངེར་གནས། །དཔྱོད་པ་ཡིད་ཀྱིས་རྣམ་རྟོག་བྲལ་བ་ནི། གསང་སྔགས་དོན་ཀྱིས་གཏན་
ཚིགས་ཆེན་པོ་ཡིན། ཅེས་པ་དང་། རྒྱུད་ཀློང་དྲུག་ལས། མི་བརྩལ་བཞག་པའི་མན་ངག་ཀྱིས། །ཡེ་ཡོད་དང་པོའི་སངས་རྒྱས་རྙེད། །དེ་ཚེ་འཁྲུལ་པའི་སྣང་
བ་དག །དག་པའི་རྟགས་སུ་ཆོས་རྣམས་ཟད། །འདི་ཉིད་ཟབ་པས་འཁོར་བ་སྟོང་། ཅེས་པ་དང་། དགེ་སྡིག་བསྡུས་པའི་སྒྲོན་མེ་ལས། ཁྱབ་ཆེ་ཟུང་བར་དཀའ་བའི་
རིགས་པ་ནི། །རྣམ་དག་ཡུལ་རྐྱེན་བྲལ་བའི་ནམ་མཁའ་ལ། །རི་དྭགས་རྒྱལ་ཚུད་པ་ཅི་བཞིན་ཏུ། །བཅོས་པ་མེད་པའི་དམིགས་ཀྱིས་བལྟས་སྟེ་བཞག །ཅེས་སོ། 
དེ་ཡང་གཏད་མེད་དུ་འདུག་པ་གལ་ཆེ་སྟེ། སྤྱོད་པས་བསྡུས་པའི་སྒྲོན་མེ་ལས། །གཟའ་གཏད་མེད་པའི་ཤེས་པ་དྲིན་ཆེན་འདི། །དམིགས་གཏད་མེད་པའི་དམིགས་

༄༅། །དུ་བཅུག་ནས་ནི། །གཟའ་གཏད་མེད་པའི་གཞི་ལ་རང་རིག་བསྐྱལ། །སྤང་ཐོབ་མེད་པའི་ས་ལ་བཞག་པར་བྱའོ། ཞེས་བའི་དོན་ནོ། ཁྱད་
པར་དུ་སངས་རྒྱས་ཀྱི་དགོང་པ་ཉག་གཅིག་དང་མི་འབྲལ་བར་འདོད་ན། གནས་ཁྱད་པར་ཅན་གངས་ཁྲོད་གཡའ་ཁྲོད་དགྲ་རྐུན་ལ་སོགས་པའི་གནོད་འཚེ་དང་བྲལ་
བར། གྲོགས་མེད་གཅིག་པུར་འདུག་སྟངས་གིས་གནད་དང་ལྡན་ཞིང་ངོ་སྤྲོད་ཐེ་ཚོམ་མེད་པའི་གདིང་གིས། གྲོལ་ས་རང་ཐོགས་དུ་ཚད་ཟིན་པར་བྱེད་ཅིང་། རང་སྣང་
ཡེ་ཤེས་ཀྱིས་གྲོགས་ཁྱད་པར་ཅན་དང་། མི་འགྱུར་ངེས་པའི་བཙན་པ་རང་སྣང་ཡེ་ཤེས་ཀྱི་ཞིང་ཁམས། གདོད་མ་དང་པོའི་ཕ་ཡུལ་བཟུང་བ་ནི། བན་སྤྲང་བདག་གིས་
ཆོས་ལུག་སྟེ། སྤྲོས་པ་གཅད་པའི་སྒྲོན་མེ་ལས། གྲོགས་མེད་གཅིག་པུར་གནས་པས་རང་སྣང་གྲོགས་ཀྱིས་མཆོག་འགུ་བྱེད་འགྲོ་འོང་བཅད་པས་ཤེས་པ་རང་སོར་
གནས། འདུག་སྟང་རྣམ་གསུམ་བསྟན་པས་གྲོལ་ས་གཅེར་ཚད་ཟིན། མིག་དང་ངོ་བོ་འབྲེལ་པས་རྟོག་མེད་ཕུག་སུ་ཆུད། རིག་པ་རང་ངོ་སྤྲད་པས་ཆོས་བཙན་དུ་བུར་

བསྟོན། །ལུས་ཀྱི་བཅུད་རྣམས་ཕྱུང་བས་འབྲས་བུ་ཚད་དང་ལྡན། ཅེས་སོ། མིག་དང་ངོ་བོ་འབྲེལ་བའི་ཚུལ་ནི། ནམ་མཁའ་སྟོང་པར་བསྒྲིབ་བྱེད་མེད་པའི་དུས་སུ། ལྟ
ལྟང་གིས་ལྟས་པས། རྡོ་རྗེ་ལུ་གུ་རྒྱུད་ཐིག་ལེ་ཐིག་སྲན་དང་བཅས་པ་མིག་གང་དུ་འགུལ་བའི་ཕྱོགས་སུ་འགྲོ་བ་ཅན་ནོ། ངོ་བོ་ཆོས་སྐུ་ཐིག་ལེ་ཉག་གཅིག་གིས་རང་ཞལ་
མཇལ་བ་སྟེ། རྡོ་རྗེ་སེམས་དཔའི་མན་ངག་ཀྱི་རྒྱུད་ལས། །མངོན་སུམ་ལྟས་ན་འདི་ལྟ་སྟེ། །ངེས་པའི་ཡང་དག་ཆོས་སྐུ་དེ། །གདོས་པོ་མ་ཡིན་རང་བྱུང་སྐུ། །སྟོང་
པ་མ་ཡིན་མཚན་དཔེར་ལྡན། །མཁྱེན་པ་མ་འགག་སྤྲུལ་པར་སྟོན། །རྟོག་མེད་མ་སྨུང་འོད་ལྔར་ལྡན། ཅེས་པ་དང་། ལྷ་རྗེ་ལྕེ་བཙུན་ཀྱིས་ཞལ་ནས། །རིགས་
པ་སྤར་འཛིན་ཀྱིས་མན་ངག་དུ་གསུང་བ། རིགས་པ་རང་གི་ངོ་བོ་རྡོ་རྗེ་ལུ་གུ་རྒྱུད་ཅེས་བྱ་བ་ཕྲ་བ་ལ་རྟ་རྔ་ལ་མདུད་པ་བསྒྲིབ་པ་ལྟ་བུ། བར་བར་ན་ཐིག་ལེ་ཡུང་འབྲུ་ཙམ་ཁ་
དོག་གསལ་བ། དེ་ལ་ཡུན་རིང་དུ་ལྟས་པས་ན། ནམ་མཁའ་ཙམ་དུ་ཐིག་ལེ་ཡུང་འབྲུ་ཙམ་རྐྱང་པ་དང་། གཉིས་འབྲེལ་གསུམ་འབྲེལ་ལ་སོགས་པ་འཆར་རོ། དེས་

༄༅། །རང་གིས་ངོ་བོ་ཆོས་སྐུ་ཐིག་ལེ་ཉག་གཅིག་ཞེས་བྱ་སྟེ། སྐུ་གསུམ་ཐུགས་འཕྲད་ཀྱི་གདམ་པ་ཞེས་བྱ་སྟེ། སངས་རྒྱས་དང་མངོན་སུམ་རང་
ཞལ་མཇལ་ཞེས་བྱའོ། རིགས་པ་དེ་ཡང་ལྟ་བ་མིག་དང་འབྲེལ་བའི་གནད་ཀྱི། མིག་གར་འགུལ་བའི་ཕྱོགས་སུ་འགྲོ་བར་བྱེད་ཅིང་། བཟུམ་ཀ་བ་སྟེ་ཐིག་ལེ་ཕྲ་མོ་
དེ་དག་ཀྱང་། འཁོར་འགྲོ་འོང་དང་བཅས་པའོ། ཞེས་པའི་དོན་སྟེ། རིགས་པ་ཅེས་པའི་དོན་བཤད་ན། རིག་པ་བསྡུས་པའི་སྒྲོན་མེ་ལས། ཀྱེ་མ་རིགས་ཀྱི་བུ་ཉོན་ཅིག་
ངོ་བོ་དང་རིགས་པ་ཞེས་བྱ་བ་ནི་རང་རིགས་པའོ། རིགས་པ་བྱ་བ་རང་དེ་གང་ལགས། རིགས་པ་ནི་ཤེས་བསྒྲིབ་དང་བཅས་པ་སྟེ། རིགས་པ་སིང་ངེ་བའོ། དེ་རང་གང་
ལགས། དེ་ནི་ནམ་མཁར་བསྟེན་པའི་རིགས་པ་དེ། ཧྲིགས་ཧྲིགས་འདུག་ཀྱང་གཟུང་ཆ་འཛིན་ཡུལ་དེར། སྣང་བ་རང་སྣང་། ཤར་བ་རང་ཤར། གནས་པ་རང་གནས། 
མཐོང་བ་རང་མཐོང་། གྲོལ་བ་རང་གྲོལ་བ་ཡིན་ནོ། འགྱུ་བས་སྒྲིན་པ། འཕྲ་ཞིང་སྣང་བས་རིགས་པ། རིགས་ཅིང་གསལ་བས་རིགས་པའོ། ཅེས་སོ། རྡོ་རྗེ་ཞེས་པའི་

དོན་ནི། ཡུལ་དབུས་འཕགས་པ་རྒྱ་གར་ཀྱིས་སྐད་ལ་བཛྲ་ཅེས་བྱ་བའི། སྒྲ་དེ་བོད་པ་རྣམས་ཀྱི་རྡོ་རྗེའི་སྒྲ་འགྱུར་བྱེད་དེ་བརྗོད་བྱ་དོན་དུ་གཉེར་ན། འཆར་གཞི་ལྷུན་གྲུབ་
ཀྱི་དོན་དུ་བཞག་པ་ནི། རྡོ་རྗེ་འགྱུར་མེད་ཀྱི་དོན་ནས་རྗེ་རང་གདང་གིས་ཡེ་ཤེས། ལུ་གུ་གཉིས་མེད་ཉག་གཅིག རྒྱུད་ངོ་བོ་ཐམས་ཅད་ཀྱི་རྟག་པ་ཆེན་པོ་ཅེས་གསུང་། །
ཆོས་སྐུའི་རང་གདང་གོང་ནས་གོང་དུ་མཆེད་པའི་དོན་དུ་བཞག་ན། རྡོ་རྗེ་མི་འགྱུར་ཆོས་སྐུའི་རང་གདང་། ལུ་ནི་ཐེག་ལེ། གུ་ནི་སྐུ། རྒྱུད་ནི་ཐིག་ལེའི་ནང་དུ་ཕྱེད་སྐུ་
དང་། སྐུ་རྐྱང་དང་ཐིག་ལེ་རེ་རེའི་ནང་དུ་གཙོ་འཁོར་ཚམ་བུ་ལྔ་ལྡན་ཀྱི་དཀྱིལ་འཁོར་སྟེ། ལོངས་སྐུའི་ཞིང་ཁམས་ཚད་ལ་མ་ཕེབས་ཀྱི་བར་དུ་འཕེལ་ཞིང་མཆེད་
པ་སྟེ། འབྲེལ་པ་ཅན་གྱིས་ཚིག་གོ། །ཅེས་བྷི་མ་ལས་གསུངས་སོ། འོ་ན་སྣང་བའི་ཞིང་ཁམས་གཞན་དག་འཕེལ་ཞིང་མཆེད་པའི་མན་ངག་གཞན་གཅིག་མེད་
ན། རྡོ་རྗེ་ལུ་གུ་རྒྱུད་ཐིག་ལེ་ཐིག་སྲན་འདི་དང་མི་འབྲལ་བ་ཙམ་ཀྱི། ཞིང་ཁམས་གཞན་འཆར་བའི་ངེས་པ་མེད་དོ་སྙམ་ན་མ་ཡིན་སྟེ། ལུ་གུ་རྒྱུད་ཐིག་ལེ་དང་བཅས་

༄༅། །པའི་སྣང་བ་འདི་འདུག་གིས་གཅུན་སྟེ། འགྲོ་འོང་དང་བྲལ་བར་ཉིན་མཚན་དང་འབྲེལ་ཐུབ་ན། ཞིང་ཁམས་གཞན་མི་འདྲ་བ་ཐམས་ཅད། རྩོལ་མེད་
ལྷུག་པར་འཆར་སྟེ། རྣམ་རྟོག་འགྲོ་འོང་འགྱུ་བྱེད་ཀྱི། རླུང་འགོག་པའི་ཕྱིར་རོ། དེ་ཡང་རྡོ་རྗེ་འཆང་གི་ཞལ་ཆེམ་ལས། སྣང་བ་ཐམས་ཅད་ཡེ་ཤེས་སུ་འཆར་
བར་འདོད་ན། རྡོ་རྗེ་ལུ་གུ་རྒྱུད་ཀྱི་ཡེ་ཤེས་ལ་མཁས་པར་གྱིས་ཤིག །ཆོས་ཐམས་ཅད་ཀྱི་ལྟ་བ་རྟོགས་པར་འདོད་ན། རྡོ་རྗེ་ལུ་གུ་རྒྱུད་ལ་ལྟོས་ཤིག །སྤྱན་ལྔ་ཐོབ་
པར་འདོད་ན། རྡོ་རྗེ་ལུ་གུ་རྒྱུད་ཀྱི་ཐིག་ལེ་དང་ཐིགས་སྲན་ལ་ལྟོས་ཤིག །ཆོས་སྐུའི་འབྲས་བུ་ཐོབ་པར་འདོད་ན། རྡོ་རྗེ་ལུ་གུ་རྒྱུད༴ དབྱིངས་དང་རིགས་པའི་དོན་
རྟོགས་པར་འདོད་ན། རྡོ་རྗེ་ལུ་གུ༴ ཡང་དག་པའི་སངས་རྒྱས་ཀྱི་ཞིང་ཁམས་མཐོང་བར་འདོད་ན། རྡོ་རྗེ་ལུ་གུ་རྒྱུད་འགུལ་བ་དང་། འཁྲིགས་པ་དང་། གསལ་བའི་
མདངས་ལ་ལྟོས་ཤིག །གསང་སྔགས་ཀྱི་དཀྱིལ་འཁོར་ཐམས་ཅད་ལ་ལྟ་བར་འདོད་ན། རྡོ་རྗེ་ལུ་གུ་རྒྱུད་ཀྱི་ངོ་བོ་ལ་ལྟོས་ཤིག །ལུས་ཀྱི་འཛིན་པ་དང་བྲལ་ནས་

ཟག་མེད་ཀྱི་བདེ་བ་འཆར་བར་འདོད་ན། རྡོ་རྗེ་ལུ་གུ་རྒྱུད་ཀྱི་ཁ་དོག་ལྔའི་ཞིང་ཁམས་གསལ་བར་ལྟོས་ཤིག །ཅེས་སོ། ཚུལ་ཇི་ལྟར་དུ་ལྟ་ཞེ་ན། དེ་ཉིད་ལས། ཀྱཻ་རིགས་
ཀྱི་བུ་རང་སངས་རྒྱས་ཀྱི་གཟིགས་སྟང་གིས་མི་གཡོ་བར་གཟིགས། ཅེས་སོགས་སྟེ་འདུག་སྟང་གིས་གཅུན་དགོས་ཚུལ་ལོ། དེ་ལྟར་ངོ་སྤྲད་པའི་གནད་ཀྱི་སྒྲོ་
འདོག་ཆོད་པར་བྱེད་དོ།། །ད་ནི་རིགས་པའི་ཡོན་ཏན་གོང་ནས་གོང་དུ་མཆེད་ཚུལ་ནི། ལྷ་རྗེ་ལྕེ་བཙུན་ཀྱིས། སྙིང་པོ་བསྡུས་པའི་སྒྲོན་མེ་རིག་པ་སྤར་བྱེད་
ཟིན་ཀྱིས་མན་ངག་ལས་གསུང་པ་བཞིན་གོ་བར་བྱས་སྟེ། གནད་དོན་དུ་གཉེར་བའི་རྣལ་འབྱོར་བས། གཙོ་འཁོར་ཀྱིས་འདུག་སྟང་གང་འདེས་དང་། མི་འབྲལ་
བའི་ངང་ནས་ཉམས་སུ་བླང་པས། དང་པོ་དབྱིངས་ཀྱི་ཆའི་སྣང་བ་སྟེ། འོད་ལྔ་རྣམ་པ་རེག་སྡེའི་རྣམ་པ་ཙམ་དུ་འཆར་སྟེ། ཐིག་ལེའི་རྣམ་པ་དེ་དག་ཀྱང་། སྲན་
མའི་རྡོག་མ་ཙམ་དུ་འགྲོའོ། དེས་ཀྱང་དྲོད་རྟག་མ་ཐེབས་པས། དརུང་ཉམས་སུ་ལེན་པ་ལ་འདྲིས་པར་བྱའོ། དེའི་ལུས་ངག་ཡིད་ཀྱང་གཞན་ཀྱི་བྱ་བ་ལ་མི་

༄༅། །འཇུག་ཅིང་། འཇུགས་སྙིང་མ་འདོད་པ་དང་། སེམས་ལ་སྙིང་རྗེ་ཆེན་པོ་རྒྱུད་ལ་སྐྱེས་པ་འོང་བ་དེ་ལ་གོམ་པས། འོད་རང་གིས་ཐོ་ཕྱིར་ཙམ་འམ་
མདུན་ཙམ་ཁྱབ་པར་འཆར། ཐིག་ལེ་ཡང་མེ་ལོང་ཙམ་དུ་འགྲོ། རིགས་པ་ནི་ཕུག་རོན་འཕུར་བ་ཙམ་དུ་འགྱུར་རོ། དེའི་ཚེ་རྣལ་འབྱོན་པའི་ལུས་ཡང་ཤིང་འབུ་སྲིན་དང་
ཤིག་སྲོ་ལ་སོགས་པའི་སྲོག་ཆགས་ལུས་ལ་མི་འབྱུང་བ་དང་། ལས་དགེ་སྡིག་ལ་ཡང་འཇུགས་སྙིང་མི་འདོད་པ་དང་། ལུས་རང་བཞིན་ཀྱི་གཞོན་ཤ་ཆགས་ཞིང་། སྣུམ་
བགས་དང་ལྡན་པ་འོང་སྟེ། དེ་ཡང་གོམ་པའི་ཚད་ཡིན་པས་ཉམས་ལེན་ལ་མི་འབྲལ་བའོ། དེ་ནས་ཡང་དང་ཡང་དུ་གོམ་པ་ལས། འོད་ཡུལ་གྲུ་ཙམ་དུ་འགྱུར་ཞིང་། །
ཐིག་ལེ་ཡང་མཁར་ཕོར་འབྲིང་པོ་ཁ་སྦུབ་པ་ཙམ། རིགས་པ་ནི་རི་དྭགས་ར་ཤ་སྤང་རྩིབ་ལ་རྒྱུག་པ་ཙམ་དུ་འགྱུར། དེའི་ཚེ་རྣལ་འབྱོར་པའི་ལུས་ཀྱི་གཉེར་མ་མེད་ཅིང་ཟས་
སྐམ་ཡང་ཡིད་ལ་མི་འོང་བ་དང་། རང་གི་སྣང་བ་དེ་ལས་འབྲལ་མི་ཕོད་པ་དང་། བར་སྣང་ལ་འགྲོ་བ་སྙམ་བྱེད་པ་འོང་སྟེ། མི་དང་འཕྲད་སྙིང་མི་འདོད་པ་དང་། འཁྲུལ་

པ་གཏམ་ཚིག་གཅིག་ཀྱང་མི་སྨྲ་ཞིང་རྟག་ཏུ་ལྐུག་པ་ལྟར་འགྲོ་སྟེ། དེ་ཉིད་ལས་ཀྱང་གོམ་པར་བྱས་སྟེ་ལྟས་པས། འོད་ཡུལ་ཁམས་ཙམ་ཐིག་ལེ་དེ་རྣམས་ལྔ་ལྔར་
གྱུར་ཏེ། རིག་པ་ཡང་འབུང་བ་མེ་ཏོག་འཁོར་བ་ཙམ་དུ་ལིང་ལིང་ཙམ་དུ་འགྲོ་སྟེ། དེའི་ཚེ་རྣལ་འབྱོར་བ་ཡང་རང་ལ་རང་སྒོད་བྲོ་བ་དང་། སྔར་མི་ཤེས་པའི་ཆོས་
མང་པོ་རྒྱུད་ལ་འཆར་བ་དང་། ཅི་སྨྲས་ཚད་ཐམས་ཅད་ཆོས་ཀྱི་ཚིག་མིན་པ་ཅིའང་མི་འོང་བ་དང་། རང་གི་བླ་མ་ལ་གདུང་བ་མཆོག་དུ་སྐྱེ་བ་དང་། དགྲ་གཉན་ཀྱི་འཁྲུལ་པ་མི་
འབྱུང་བའོ། དེས་ཀྱང་ཚད་དུ་མ་ཕྱིན་སྟེ། གོམ་པར་ཉམས་སུ་བླང་བས། འོད་དེ་སྟོང་གསུམ་ཙམ་དུ་གང་བ་ལྟས་ཚད་ཁྱབ། ཐིག་ལེ་དེ་དག་རེ་རེའི་ནང་ད་སྐུ་རེ་རེ་འཆར། །
རིགས་པའི་བར་བར་དུ་ཡང་སྐུ་ཕྲ་མོ་རེ་རེ་འབྱུང་། རིགས་པ་འགུལ་བ་དང་། འཕྲིགས་པ་མེད་པར་གར་བསྡད་སར་ཙན་ནེ་སྡོད་དེ། དཔེར་ན་ལྕེ་སྤྱང་གིས་མིག་ལ་ཉིན་མོ་
མཐོང་མཚན་མོ་ལ་མི་མཐོང་བྱ་བ་མེད་པ་བཞིན་དུ། རྣལ་འབྱོར་པ་ལ་ཉིན་མོ་གསལ་རྒྱུ་དང་། མཚན་མོ་མི་གསལ་བའི་རྒྱུ་མེད་པར་འགྱུར་རོ། རིགས་པ་དེ་ནི་ཐོགས་མ་ནས་

༄༅། །ཆེར་སོང་བ་ཡང་མེད། ཆུང་ངུ་སོང་བ་ཡང་མེད་པས། གང་བ་མེད་ཅིང་དབྲིབ་མེད་པ་ཅེས་བྱའོ། །དེའི་ཚེ་རྣལ་འབྱོར་བ་དེ་ལ་ཡང་འབྱུང་བའི་དགྲས་མི་
ཚུག །རླུང་གིས་མི་ཁྱེར་སྟེ་ས་ལ་ཐོགས་པ་མེད་པར་འཛུལ་བ་དང་། ནམ་མཁའ་ལ་འཕུར་བ་དང་། ངག་གིས་ཚིག་ཐམས་ཅད་ཅོས་འགྲུས་སུ་འོང་བ་དང་། རང་གིས་ཅི་
སྨྲས་རྗེད་ངས་པ་དང་། ཕ་རོལ་ཀྱིས་སྨྲས་པ་ལ་བཟུང་ད་མེད་པ་དང་། དྲན་པ་ཐམས་ཅད་ཝལ་བོ་རྗེས་མེད་དུ་འགྲོ་བ་དང་། ཉི་མ་དང་ཟླ་བའི་སྣང་བ་མེད་པ་དང་། འགྲོ་བ་
དང་འདུག་པེ་ངོ་མི་ཤེས་པ་དང་། མདོར་ན་འཁྲུལ་བའི་སྣང་བ་ཐམས་ཅད་ནུབ་པ་སྟེ། དེ་ནི་རིགས་པ་དང་རིགས་པ་འབྱོང་བའི་ཚད་དོ། དེ་ལྟར་བྱས་པས་འབྲལ་མི་སྲིད་དོ། །
དེའི་ངང་ལས་སྣང་བ་དེ་དག་ཀྱང་རང་ཡལ་དུ་འགྲོ་སྟེ། འདི་ལྟར་ཡིན་པའི་དངོས་པོ་མ་གྲུབ་པ་ནི། ཆོས་སྐུ་རང་དག་གིས་དགོངས་པ་ཆོས་ཐམས་ཅད་ཟད་སར་ཐུགས་པ་
ཞེས་བྱའོ། རང་གིས་རིགས་པའི་ངོ་བོ་ནི་གང་དུ་ཡང་མ་སོང་། ཆེ་བ་དང་ཆུང་བ་དང་ངན་པའི་རྣམ་པར་དག་གོ་བར་ཅི་ཡང་མི་མངའ་བར་བཞུགས་སོ། དེའི་ཚེ་གང་དུ་ཡང་

མ་གྲུབ་སྟེ། ཐུགས་རྗེའི་ཆ་ལ་ཡང་མངོན་པར་ཤེས་པ་སྣ་ཚོགས་འཆར་སྟེ། བསམ་པ་རྣམས་རང་ཡལ་དུ་འགྲོ་བ་དག་འོང་ངོ་། ཕུང་པོའི་ཟག་པ་གང་ཕྱིར་མ་ལྡོག་ 
པར་བྱེད་པའོ། གལ་ཏེ་རིགས་ཀྱི་བུ་དེའི་ངང་ལ་སྨིན་པའི་བར་ད་སོང་ན། བར་དོ་དང་པོ་ལ་སངས་རྒྱས་པ་ལ་ཐེ་ཚོམ་ཡོད་རེ་ཀན། དེ་ལྟར་ཚིགས་དེ་དགེ་
ཀྱང་ལས་ཅན་གཅིག་ལ་བཏོན་ལ་ཚིག་གསུམ་པོ་འདིས་བྱ་བ་ཡིན་ནོ། ཀྱེ་མ་རིགས་ཀྱི་བུ་ལུས་སེང་གེ་ལྟར་བྱས་ལ་མིག་དང་རིགས་པ་རང་གིས་སྨིན་མཚམས་
ཀྱི་ནམ་མཁའ་ལ་མིག་མི་འགྱུར་བར་ལྟའོ། རིགས་པ་དངོས་རིགས་རྡོ་རྗེ་ལུ་གུ་རྒྱུད་ཕྲ་ཀུག་ཀུག་པ་འདི་ལ་ལྟོས་དང་། སྣང་བ་འོད་དུ་ཤར་བ་འདི་སྐུ་གསུམ་ཀྱི་
སྣང་བ་འདི་ཡིན་པས་དེ་རིང་ཕན་ཆད་རྡོ་རྗེ་སེམས་དཔའ་དང་ཁྱད་རྡུལ་ཙམ་ཡང་མེད་དོ། ཞེས་བསྟན་པའི་ཚིག་གསུམ་མོ། དེ་བས་ན་ལུས་འདི་ལྟར་གྱིས། །
ཡུལ་ནམ་མཁའ་ལ་རིགས་འདི་ལྟོས་བྱས་པས་སངས་རྒྱས་དངོས་ཡིན་ནོ། ཞེས་རྣལ་འབྱོར་ཀྱི་དབང་ཕྱུག་ལྕེ་བཙུན་ཀྱིས་མན་ངག་དོན་བསྡུས་བ་བཞིན་ནོ། དེ་

༄༅། །ལྟར་མཆེད་པའི་གནད་ནི་ངོ་འཕྲོད་པ་གཙོ་ཆེ་སྟེ། གཞི་བློ་འདས་སྐད་ཅིག་མའི་རང་གདང་རྡོ་རྗེ་ལུ་གུ་རྒྱུད་རང་བཞིན་ནམ་མཚན་ཉིད་ཡེ་ཤེས་ལྔའི་ཐིག་ལེ་
ཐིག་སྲན་ཀྱིས་མདང་འཚེར་བ་འདིས། ཅི་ལྟ་བཞིན་གནས་ལུགས་བློ་འདས་ཀྱི་དོན་དུ་ངོ་འཕྲོད་པའི་རྣལ་འབྱོར་པ་ནི། གནས་ལུགས་རིགས་པའི་མཚན་ཉིད་ཤེས་སྟེ། །
འཁྲུལ་མ་འཁྲུལ་པའི་མཚན་རིགས། དངོས་ཞན་རྣམ་གཡེང་གིས་འདུ་འཛི་ཐམས་ཅད་འཁྲུལ་པར་ཐགས་བཅད། ཡིང་ཅན་མེད་པའི་དབེན་གནས་མཐའ་དག་བསྟེན། །
གདོད་མ་ནས་མ་འཁྲུལ་བའི་རིགས་པ་མན་ངག་ཀྱི་ངོ་སྤྲོད་པའི་དོན། ད་ཡང་མ་འཁྲུལ་བའི་ངང་དུ་འདུག་པའི་ཚེ། གཉིས་སྣང་བརྩོལ་བའི་འཁྲུལ་ཞན་ཇེ་ཇེ་འགགས། །
འཁྲུལ་མེད་ཡེ་ཤེས་ཀྱི་སྣང་བ་ཇེ་ཇེ་མཆེད་པ་སྟེ། དེ་ཡང་ཞིབ་དུ་ངོ་སྤྲོད་ན། དངོས་ཞན་འཁྲུལ་སྣང་ཐམས་ཅད་མེད་ལ་ཡོད་འཛིན་ཀྱི་བག་ཆགས་གློ་བུར་པ་ཡིན། ཁོ་ལ་
ད་རུང་ཡང་དྲན་རྩོལ་ཀྱི་མ་གཉེར་ན་འགགས་སྟེ་མེད་པའམ། འགྲིབ་ནས་མི་མཐོང་བ་ལས་གཞན་ཀྱི་མཐའ་མེད་དོ། འཁྲུལ་སྣང་ལ་འཁྲུལ་ཞེན་ཀྱི་བློ་མ་འབྲང་ན། འཁྲུལ་

ཞན་མེད་པའི་གནས་ལུགས་རིགས་པའི་སྣང་བ་ཡེ་ཤེས་ཀྱིད་ཀྱིལ་འཁོར་མཆེད་པ་ལས་གཞན་ཀྱིས་འོས་མེད་དོ། རྡོ་རྗེ་སེམས་དཔའི་ཞལ་ནས། མན་ངག་རྒྱུད་དུ་གསུང་
པ༑ རིགས་པ་རང་བྱུང་ཡེ་ཤེས་མིན། །སོ་མར་གནས་པ་ཐིག་ལེར་མཐོང་། །དེའི་འོད་ལ་སྐུ་ལྔ་རྫོགས། །རྫོགས་པའི་སངས་རྒྱས་ཞེས་བྱའོ། ཅེས་པ་དང་། ཐུགས་
རྒྱུད་ལས། རིགས་པ་རང་སོར་བཞག་པས་ཡེ་ཤེས་ཤར། །ཡེ་ཤེས་ཆེན་པོ་རྒྱས་པས་སངས་རྒྱས་སོ། སངས་རྒྱས་པའི་ཐུགས་ལས་སྤྲུལ་པ་རྒྱུན་མི་ཆད། ཅེས་སོ། །
དེ་ལྟར་ངོ་འཕྲོད་ན། ཡེ་ཤེས་འཕེལ་བའི་གནད་ལ་ནམ་ཀྱང་མཁས་པ་ཁོ་ནའོ། ངོ་འཕྲོད་པ་ནི་གལ་ཆེའོ། ལ་ལ་དག་ཟབ་མོ་སྙིང་ཐིག་གི་ཆོས་ཀྱི་ཆེ་སྒྲ་ནི་བསྙན་པོ་
ཐོས་སོ། བཀའ་ལུང་ཙམ་ལ་བརྟེན་ནས་ཉི་མའི་མདང་ལ་ཧད་དེ་ལྟ། ངའི་རྡོ་རྗེ་ལུ་གུ་རྒྱུད་དང་ཐིག་ལེ་རྣམས་གཞན་ཡང་མི་འདྲ་བ་རྣམས་མཐོང་ཟེར། དེ་བྷམ་ཡིན་པར་
འདོད། ད་རུང་ཡང་ཧད་དེ་ལྟ་ཞིང་འདུག་སྟེ། སངས་རྒྱས་པའམ་གྲོལ་བའི་གནད་ལ་རྡུལ་ཙམ་མི་ཕན་སྟེ། ངོ་འཕྲོད་ཀྱི་གནད་དང་མི་ལྡན་པའི་ཕྱིར་རོ། གལ་ཏེ་ངོ་

༄༅། །འཕྲོད་ཀྱིས་གནད་དང་མི་ལྡན་ན། ཡུལ་སྣང་དུ་འཁྲུལ་སྟེ་བག་ཆགས་ཀྱི་རྟེན་བྱེད་པའམ། འཁྲུལ་འཛིན་མེད་པའི་ངང་དེ་ཐོག་དུ་འདུག་ན་ཡང་
བསམ་གཏན་ཀྱིས་ལྷར་གོལ་བར་གསུངས་སོ། དེས་ན་ངོ་སྤྲོད་ཀྱི་གནད་དོན་ཆེ་བར་འོས་སོ། ཟབ་མོ་སྙིང་ཐིག་གི་མན་ངག་ངོ་སྤྲོད་ཀྱི་གནད་འདི་རྣམས་ཀྱི་མདོ་
རྒྱུད་གསར་རྙིང་གིས་ཆོས་ཚུལ་རྣམས་ཀྱི་བརྗོད་བྱ་དེ་ཁོ་ན་ཉིད་ནི། དུས་སྙིགས་མར་བབས་པའི་ཆོས་འདོད་རྣམས་ཀྱི་ཚེ་ཡུན་དུ་མི་སྡོད་བསྟན་པ་རིན་ཆེན་འགྲིབ་ལ་ཉེ་
བའི་སྐབས་འདིན། མི་རྣམས་འཇིག་རྟེན་ཚེ་འདི་དོན་དུ་གཉེར་བ་ལ་དགའ་ཞིང་། ཐར་པའི་ཆོས་དོན་དུ་གཉེར་བ་ལ་དཀའ་སྤྱད་དང་སྙིང་རུས། བརྩོན་འགྲུས་བློ་
བཀལ་མི་ནས་པའི་དུས་སུ་གྷ་རེ་ཙམ་ཞིག་ཐར་པའི་ཆོས་ལ་མོས་པ་ནི་དུང་དུང་ཡོད། ཐར་པའི་ཆོས་ལ་སྡུག་བསྔལ་དང་ལན་ཀྱིས་དཀའ་སྤྱད་ནི་མི་ནུས་པའི་རིག་
ཅན་རྣམས་ཀྱི་དོན་དུ། རྩོལ་མེད་ངོ་སྤྲོད་ཀྱི་ཉམས་ལེན། གནད་ཀྱི་མན་ངག་འདི་རྣམས་བཀའ་སྩལ་ཏོ་བར་གདའོ། དེའི་ཕྱིར་གསར་རྙིང་བཀའ་གཏེར་ཀྱི་ཆོས་

ཚུལ་ཐམས་ཅད་ངོ་སྤྲོད་ཀྱི་ཉམས་སུ་བླང་ན་དོན་དེ་ལས་མ་འདུས་པ་མེད་ཚུལ་ཀྱི་དོན་བསྡུས་པ་དེ་གསུངས་སོ། ཡིད་དཔྱོད་ཀྱི་བློ་དང་མ་ནོར་བར་གལ་ཆེའོ། དེ་
རྣམས་ཀྱིས་ཟབ་ལམ་འོད་གསལ་གྱིས་ངོ་སྤྲོད་གྷ་ཞིག་ཐལ་ལོ། དེའི་གོང་དུ་ངོ་སྤྲོད་པ་ཡེ་ཤེས་ཀྱི་འོད་གསལ་གྱིས་ངོ་བོ་ངོས་བཟུང་དེ་སོང་། དེའི་གོང་དུ་ཡེ་ཤེས་ཀྱི་
སྣང་བ་མི་འཆར་བ་འཆར་བར་བྱེད་པའི་ཁྲིད་ཀྱི་རིམ་པ་རྣམས་སོང་ནས། །ད་ནི་སྤྱི་དོན་གསུམ་པ་ཕྱོགས་འཛིན་ཐེ་ཚོམ་ཀྱི་གོལ་ས་མེད་ཚུལ་ཀྱི་དོན་བསྡུ་བ་ནི། །
མན་ངག་དོན་དུ་སྡེབ་པའི་ཡི་གེ་འདི་ལས་གྲ་ཞིག་གིས་དོན་ཅི་བཞིན་དུ་མ་འཕྲོད་དེ། ཡིད་མ་ཆེས་པའི་ཐེ་ཚོམ་ཀྱི་སེམས་ལྡང་ན་དེ་དོག་པར་མི་བྱ་བ་ལ་གསུམ་དེ། །
མདོ་རྒྱུད་སྤྱིའི་ཆོས་སྡེ་རྣམས། ཟབ་མོ་འོད་གསལ་ཀྱི་དོན་གཅིག་དུ་བཤད་པ་མི་འཐད་པའི་དོག་གཟུགས་སྤང་བ་དང་། བྱེ་བྲག་ཆོས་ཚུལ་རང་རང་གིས་དོག་གཟུགས་
སྤང་བ་དང་། དོན་མངོན་སུམ་གནད་ཀྱི་ཉམས་ལེན་ལ་དོག་གཟུགས་སྤང་བའོ། དང་པོ་ཐེ་ཚོམ་ཀྱི་དོག་པ་ནི། ལ་ལ་དག་ན་རེ། ད་ལྟ་ཁྱོད་ཀྱི་གནད་ལ་བརྟེན་སྟེ། 

༄༅། །ཟབ་མོ་མངོན་སུམ་ཀྱི་འོད་གསལ་ཀྱི་སྣང་བ་འདི་ཉམས་སུ་བླང་ན་མདོ་རྒྱུད་ཀྱི་ཤེས་བྱ་མ་ལུས་པའི་དོན་འདི་ལས་མེད་དོ་ཅེས་པ་འདི་མི་འཐད་དེ། །
རྒྱལ་བ་སངས་རྒྱས་ཀྱི་ཐེག་པའི་བྱེ་བྲག་ལམ་ཀྱི་ཚུལ་མི་འདྲ་བ་རྣམས་བཀའ་སྩལ་དགོས་པའི་དོན་འགྱུར་མེད་དེ། མངོན་སུམ་ཀྱི་གནད་འོད་གསལ་ཀྱི་དོན་འདི་ལས་
གཞན་མེད་པའི་ཕྱིར་རོ། འདོད་པར་ནུས་པ་མ་ཡིན་སྟེ། ཅི་སྐད་དུ། རིག་པའི་གནས་ལྔ་དག་ལ་མཁས་པར་མ་སྦྱང་ན། །འཕགས་མཆོག་གིས་ཀྱང་མཁྱེན་གཉིས་
ཐོབ་པར་མི་འགྱུར་དེ། །གཞན་དག་རྗེས་བཟུང་བྱ་ཕྱིར་གཞན་དག་ཚར་བཅད་ཕྱིར། །བདག་ཉིད་ཀུན་ཤེས་བྱ་ཕྱིར་དེ་ལ་དེ་བརྩོན་བྱེད། ཅེས་པ་དང་། ཤེས་པའི་
བསླབ་བྱ་མང་པོ་ལ། །བརྩོན་པའི་དོར་བ་ཡོད་མོ་ཡིན། ཅེས་པ་དང་། རྒྱལ་བའི་སྲས་ཀྱི་མི་སློབ་པ། །དེ་ནི་གང་ཡང་ཡོད་མ་ཡིན། ཅེས་གསུངས་པའི་ཕྱིར་རྣམ་པ་
ཐམས་ཅད་མཁྱེན་པའི་སངས་རྒྱས་ཀྱི་ཡེ་ཤེས་ཐོབ་པར་བྱེད་པ་ལ། རྒྱུ་མཐུན་ཀྱིས་སྦྱང་པ་སྔོན་དུ་ཐོས་བསམ་ཀྱི་ཤེས་བྱའི་ཆོས་ཚུལ་བསམ་ཀྱི་མི་ཁྱབ་པའི་སྒོ་དུ་མ་ལ་

བསླབ་དགོས་ཚུལ་བཤད་པ་དང་། རྒྱལ་སྲས་འཕགས་པ་རྣམས་ཀྱི་ཤེས་བྱ་བསླབ་པའི་ཆོས་ཀྱི་ཚོགས་པ་དང་ངམ་པ་མི་སྲིད་པར་བཤད་པའི་ཕྱིར་ཞེ་ན། མན་ངག་ཟབ་
ལམ་ཀྱི་སྐབས་འདིར་འགལ་ཟླའི་ལུང་རིག་གིས་གནོད་པ་དེ་རྣམས་འདིར་མི་མཚུངས་སྟེ། སྤྱིར་ཤེས་བྱའི་ཆོས་ཐམས་ཅད་བསླབ་བྱར་གདམ་པའི་ཚུལ་འདི་
རྣམས་རྒྱལ་བའི་བསྟན་པ་སྤྱི་ལ་ཕན་པའི་རྣམ་བཞག་ཡིན་ཏེ། དྲང་དོན་དང་ངེས་དོན། སྤང་བླང་གིས་བྱེ་བྲག །ཐེག་པའི་མཐོ་དམན། ཐོས་བྱ་འབྲས་བུའི་ཆེ་བ་ཤེས་
བྱ་གཞིའི་ཡོན་ཏན། གནས་སྐབས་ལམ་ཀྱི་བདེ་དྲོད། གཞན་གྱི་རྒོལ་བ་ཕྱིར་བཟློག །གྲུབ་མཐའ་ངན་པ་རྣམས་སུན་འབྱིན། རང་གི་ཚུལ་རྣམ་དག་ལེགས་པར་
སྐྱོང་། ཐེ་ཚོམ་ཀྱི་དོག་གཟུགས་སྤང་སྟེ་མི་གནས་པར་བྱེད། རྒྱལ་བ་སྐུ་གསུམ་ཀྱིས་བསྟན་པའི་གསུང་རབ་རྣམས་ཀྱིས་ཐོག་མཐའ་ཀུན་ཏུ་དགེ་བའི་མཚོན་བྱེད་ངག་
ཚིག་གིས་དྲི་མ་མེད་པ། མཚོན་བྱ་མི་བསླུ་ངེས་པའི་དོན་དམ་ཟབ་མོ་རྣམ་དག་གིས་བསྟན་པ་དེ་དང་། སོ་སྐྱེ་རྣམས་ཀྱི་བདག་འཛིན་བློ་བཟོའི་ཕྱོགས་འདྲ་མིན་པའི་

༄༅། །བསྟེན་པ་རྣམས་དང་། ནོར་མ་ནོར་ཀྱི་ཤན་འབྱེད་སྟེ། ཕྱོགས་དེ་རྣམས་བསྟན་པ་སྤྱི་ལ་ཕན་པའི་ཚུལ་རྣམ་དག་ཡིན་ནོ་ཏེ། འོ་ན་རྒྱུད་གཟུང་འཛིན་གྲོལ་བའི་གནད་
མེད་སྙམས་ན། དེ་ནི་དངོས་སྟོན་གྷ་ཡང་མེད་སྟེ། ས་བོན་ཀྱིས་རྒྱུད་ལས། བསྟན་པའི་གསུང་ནི་རྒྱ་ཆེ་ཀུན། །ལ་ལ་གནས་སྐབས་འདུལ་དོན་དུ། །ལ་ལ་མ་འོང་
འཇུག་དོན་ཡིན། །སྙིང་གིས་སྙིང་པོ་ཚིག་འགའ་ལས། །ནམ་དུ་ཡང་ནི་གསུང་པ་མེད། ཅེས་པ་དང་། ཟག་མེད་ཐིག་ལེའི་མན་ངག་ལས། །གཞུང་དུ་བཀོད་
པའི་ཚིག་དང་ཡི་གེ་དེ། །དྲང་བ་རྩམ་སྟེ་ཡང་དག་མཐོང་བ་མེད། ཅེས་པ་དང་། སྒྲ་ཚིགས་རྣམས་ཀྱི་རིགས་པ་ཉིད་བརྩལ་ཀྱང་། འདི་ཉིད་དོན་ལ་མ་རིག་ཕྱོགས་
ནས་རྒྱང་ཁྱི་ཟུག །ཅེས་སོ། དེའི་ཕྱིར་བསྟན་པ་སྤྱིའི་ཆོས་ཚུལ་འདི་རྣམས་ཀྱི་གདུལ་བྱ་བློའི་ཆེ་ཆུང་སེམས་ཀྱི་རྒྱུད་མི་འདྲ་བའི་བྱེ་བྲག་སྟེ། གདུལ་བྱ་སྤྱིལ་
དགོངས་པའོ། བྱེ་བྲག་ཀྱི་གདུལ་བྱ་གནད་གྱིས་གྲོལ་བའི་མན་ངག་ཀྱིས་སྣོད་ལྡན་གྷ་རེ་རྩམ་ཀྱིས་ནི་མན་ངག་ལ་འཇུགས་པའི་ཐབས་དང་། མན་ངག་ཀྱིས་སྣོད་དུ་

རུང་བ་དང་། མན་ངག་ལ་འཇུག་པའི་སྒོ་དང་། ཡན་ལག་དང་གདུལ་བྱ་སྤྱིའི་འགྲོ་བ་རྣམས་བསྟེན་པ་སྤྱིའི་གོང་འཕོངས་སུ་དགོད་པའི་གནད་གྱིས། ཐམས་ཅད་དཀོན་
མཆོག་གསུམ་གྱི་བསྟན་པ་ལ་དད་པ་དང་། མོས་པ་ཅན་གྱིས་གླིང་དུ་གྱུར་ཏེ། མན་ངག་བསྒྲུབ་རྒྱུད་གྱིས་བསྟན་པ་ལ་གནོད་ཚེའི་བར་ཆད་མེད་ཅིང་འབྲས་བུ་སྨིན་པའི་
རྐྱེན་དུ་འགྱུར་བ་དང་། འགྲོ་བ་ཡང་ལ་ཕན་བདེའི་ཡོན་ཏན་ནི་བསམ་གྱི་མི་ཁྱབ་པ་སྟེ། རང་གིས་རྒྱུད་གྲོལ་ངེས་ཤིང་སངས་རྒྱས་ཟེར་བའི་སྒྲ་བོ་ཚེ་དེ་ཕུག་བཞག་མེད་
བར་མངོན་སུམ་དུ་ངོ་འཕྲོད་པར་བྱེད་པའི་མན་ངག་ནི་མདོ་རྒྱུད་ཐམས་ཅད་ཀྱིས་དགོངས་པ་མཐར་ཐུག་པ་སྟེ། བླ་མ་དམ་པའི་ཞལ་ལས་རག་ལས་སོ། མན་ངག་གིས་
ཡིག་རིས་མཐོང་བ་ཙམ་གྱིས་ཀྱང་གོ་མི་ཆོད་དོ། མན་ངག་ལ་ཡང་མངོན་སུམ་གྱིས་ཡེ་ཤེས་རང་ངོ་འཕྲོད་པར་བྱེད་པ་ལ་ཞེན་པ་དག་དགོས། ཞན་པ་རིམས་ཀྱིས་དག་
པ་དང་། བཙན་ཐབས་སུ་དག་པའི་མན་ངག་གཉིས་སོ། དང་པོ་ནི་མན་ངག་ཕྱག་རྒྱ་སྔོན་འགྲོ་ལ་སོགས་ཐུན་མོངས་པ་རྣམས་སྟེ། ཞན་པའི་ཕྲ་རག་ཐམས་ཅད་རྩ་བ་ནས་

༄༅། །ཆོད་པའི་ཐབས་ཀྱིས་མན་ངག་ནས་བརྩམ་སྟེ། མངོན་སུམ་ཡེ་ཤེས་ཀྱིས་སྣང་བ་ཟབ་མོ་ཁམས་ཀྱིས་ཡོན་ཏན་ཐམས་ཅད་ནི་ཡོད་མེད་དང་ཡིན་མིན་ཀྱི་མིང་
འདོག་གང་ཡང་མི་མཛད་དེ། དོན་ཡིན་ལུགས་སུ་ངོ་སྤྲད་པ་ནི་སྨོས་སྟེ་མི་མཛད་དོ། ལྷུན་གྲུབ་ཀྱི་ཆོས་དབྱིངས་བསྟོད་པར་གསུངས་བ། །སྟོང་པ་ཉིད་ནི་སྟོན་པའི་མདོ། །
རྒྱལ་བས་ཇི་སྙེད་གསུང་པ་གང་། །དེ་དག་ཀུན་ཀྱིས་ཉོན་མོངས་ལྡོག །དབྱིངས་དེ་མེད་པར་སྟོན་མ་ཡིན། ཅེས་པ་དང་། འཇམ་དཔལ་བཤེས་གཉེན་ཀྱིས། །ལྟ་བ་ཆོས་
ཉིད་ཡང་པར་མ་ཤེས་པས། །སྣང་སྟོང་གཉིས་མེད་ཟེར་ཞིང་ཞན་པ་སྦྱང་། །རང་བྱུང་རྫོགས་པ་ཆེན་པོར་མཐོལ་ལོ་བཤགས། ཅེས་པ་དང་། རྡོ་རྗེ་སེམས་དཔའི་མན་
ངག་ཀྱི་རྒྱུད་ལས་གསུངས་པ། ཐེག་པ་མང་པོའི་ཆོས་རྣམས་ཀྱི། །ཆོས་སྐུ་སྟོང་པ་བདག་མེད་སྟོན། །སེམས་ཀྱི་བཞག་ཚུལ་བསྟན་པ་ཙམ། །སངས་རྒྱས་ཐོབ་པའི་
སྐལ་བ་མེད། ཅེས་གསུངས་པའི་ཕྱིར་དངོས་བསྟན་དུ་སྒྲོ་འདོག་ཆོད་པའི་མངོན་སུམ་ཀྱི་ཡེ་ཤེས་ལ་ངོ་སྤྲད་པ་མེད་དོ། གནས་སྐབས་ལུས་སེམས་ཁོང་ལྷོད་པའི་དུས་ཞེན་

པ་མེད་པའི་དོན་དུ་དར་རེ་ཕེབ་པའི་ཚེ། ཡེ་ཤེས་ཀྱི་སྣང་བ་འཆར་བ་ཡོད་དེ། འགྱུར་མེད་ཡེ་ཤེས་ཀྱི་དོན་དུ་ངོ་མི་སྤྲད་དེ། ཉམས་སྣང་ཡིན་པར་ངོས་བཟུང་ཞིང་ས་
ཟིན་མེད་པའི་ཉམས་ཞེས་གསུངས་པ་སྟེ། མི་ལའི་ཞལ་ནས། རྣལ་འབྱོར་ཀྱི་ཉམས་ལ་ཅི་ཡང་འཆར། ཅེས་པ་དང་། ཉམས་ཟང་ཟིང་ལང་ལིང་མང་བས་ན། 
བྷམ་ཆེན་ཐེ་ཚོམ་མ་ཟ་གཅིག །བརྒྱ་ལ་ཐེ་ཚོམ་ཟོས་པས་ན། །ཉམས་ལ་འདྲེ་བརྡུང་བྱེད་ཉན་ཡོད། ཅེས་པ་དང་། སངས་རྒྱས་འབྲས་བུ་ཐོབ་འདོད་ལ། ཉམས་
མཐོ་དམན་ལང་ལིང་མང་པོ་འབྱུང་། །དེ་ལ་རང་སར་མ་བཞག་ན། །སྤང་བླང་བྱས་ན་བྷ་མ་ཆེན་འཁྲུལ། །བླ་མའི་ངོ་སྤྲོད་མ་མཆིས་པའི། །བྷམ་ལོ་བྱས་ཀྱང་དོན་
མ་རྟོགས། །མང་པོ་བཤད་ཀྱང་གོ་རྒྱུ་མེད། །མན་ངག་གནད་འགག་ཟིན་པར་གྱིས། ཅེས་པ་དང་། །དགའ་རབ་རྡོ་རྗེའི་ཉམས་སྒྲོན་ལས། །འགྲོ་དྲུག་རྩ་
གནས་རླུང་ཚུད་དང་། །ཐོགས་མེད་བག་ཆགས་སྣ་ཚོགས་དང་། །སེམས་ཉིད་ཅིར་ཡང་འཆར་བའི་ཕྱིར། །འགྲོ་དྲུག་སྣང་ཚུལ་སྣ་ཚོགས་དང་། །ལྷ་དང་ལྷ་མོ་

༄༅། །ལ་སོགས་དང་། །སྐྱེས་མོས་ཚལ་དང་ཞིང་ཁམས་སོགས། །ཉམས་ཀྱི་བྱེ་བྲག་ཅིར་ཡང་འཆར། ཞེས་གསུང་སྟེ། ཉམས་སྣང་ཙམ་ལས་ངོས་
བཟུང་ཞིང་ཡེ་ཤེས་སུ་ངོ་མི་སྤྲད་དོ། དེས་ན་གྲུབ་མཐའི་ཆོས་སྡེ་རྣམས་ནི་ཤུགས་སྟོན་ལས་མེད་དོ། ཤུགས་སྟོབས་ནི་མདོ་རྒྱུད་ཀྱི་དགོངས་པ་ཡིན་ཏེ་མངོན་སུམ་ངོ་སྤྲོད་
ཚུལ་ནི་གོང་དུ་བཤད་ཟིན་ཏོ། གཉིས་པ་བཙན་ཐབས་སུ་ཞན་པ་དག་པའི་གནད་ལ་བརྟེན་སྟེ་མདོ་རྒྱུད་ཀྱི་དགོངས་པ་འཆུགས་མེད་ཅི་ལྟ་བ་བཞིན་སྦ་འཕྲི་མེད་པར་ངོ་སྤྲོད་
ཡིན་མིན་ཀྱི་ཐེ་ཚོམ་མེད་པར་བྱས་ནས། དབེན་གནས་བསྒྲུབ་པའི་རྫོངས་སུ་བཙན་ས་བཟུང་བ་ནི། མན་ངག་འདི་ཡི་བཀའ་དྲིན་དུ་ཤེས་པར་བྱའོ། དེའི་ཕྱིར་བསྟན་པ་སྤྱིའི་
ཆོས་དོན་རྣམས་ཀྱི་འགལ་ཟླ་མེད། སླར་ཡང་བསྟན་པའི་ཆོས་དོན་རྣམས་ཀྱི་དགོངས་པའི་བཞག་སོ་ཐམས་ཅད། འདིར་འདུས་ཞིང་ཐམས་ཅད་ཀྱི་གོ་ཆོད་པའི་མན་ངག་
གནད་གཅིག་གིས་དོན་དུ་གདའ་སྟེ། རྗེ་བཙུན་དམ་པའི་ཞལ་ནས། །གཅིག་ཤེས་ཀུན་ལ་མཁས་པ་ཡིན། །ཀུན་ཤེས་འདི་ལ་སྡུག་པ་མང་། །མི་གཅིག་པོའི་ཆོས་

གཅིག་པོ། །ཆོས་གཅིག་པོའི་གོ་ཆོད་པའོ། ཅེས་པའོ། གདམས་པའི་མན་ངག་གཅིག་པོ་དེའི་དོན་དུ་ངེས་ན་མདོ་རྒྱུད་ཀྱི་བརྗོད་བྱའི་དོན་ཐམས་ཅད་མངོན་སུམ་
རྙེད་པ་སྟེ། ས་ར་ཧའི། འོད་གསལ་བའི་ཆོས་ཉིད་ངེས་མཐོང་ན། བླ་མའི་དུས་ཐབས་བསྟན་པ་དང་ནི་ཆེར་རྟོགས་པས། ཤེས་རབ་ཕ་རོལ་ཕྱིན་དང་མདོ་
གཞན་ལ་རྙེད་ཅིང་། ཀུན་ལ་སྦྱར་བའི་སེམས་ནི་རབ་ཏུ་བྷམ་པར་བྱ། ཅེས་སོ། བཅོམ་ལྡན་འདས་ཀྱི་བསྟེན་པའི་ཆོས་ཚུལ་མི་འདྲ་བ་ཐམས་ཅད་ཟབ་དོན་
མངོན་སུམ་གྱི་མན་འདིའི་དོན་དུ་གཅིག་པ་སྟེ། ཏིང་འཛིན་རྒྱལ་པོའི་མདོ་ལས། འཇིག་རྟེན་ཁམས་ནི་སྟོང་དག་དུ། །ངས་ནི་མདོ་སྡེ་མང་བཤད་པ། །ཚིགས་
འབྲུ་ཐ་དད་དོན་གཅིག་སྟེ། །ཚིག་གཅིག་བསྒོམ་པར་བྱས་པས་ཀྱང་། །མདོ་སྡེ་མཐའ་དག་བསྒོམ་དང་འདྲ། ཅེས་པ་དང་། རྡོ་རྗེ་བརྩེགས་པའི་རྒྱུད་ལས། 
ཆོས་སྒོ་བརྒྱད་ཁྲི་བཞི་སྟོང་ཡང་། །རྩ་བ་རང་སེམས་དག་ལ་འདུས། ཅེས་པ་དང་། འདུས་པ་ཆེན་པོའི་མདོ་ལས། ཐེགས་པ་ཐམས་ཅད་གཅིག་དུ་མཉམ་སྟེ། །

༄༅། །ཆོས་དབྱིངས་ཡེ་ཤེས་ལ་འཇུག་པ་གཅིག་གོ །ཅེས་པ་དང་། རྒྱུད་དོན་ཏིག་ལས། །སྐུ་གསུམ་སྟོན་པའི་བཀའ་རྣམས་ཀྱི། །དགོངས་པ་གཅིག་
དུ་བསྡུས་ནས་ཀྱང་། །ངོ་བོ་ཀུན་བཅུད་བསྡུས་ནས་བཤད། ཅེས་པ་དང་། རྒྱལ་མཚན་དམ་པའི་མདོ་ལས། །ཏིང་འཛིན་བསམ་གྱིས་མི་ཁྱབ་པ། །རྣལ་འབྱོར་
སྤྱོད་པ་རྣམས་ལ་བཤད། །དེ་དག་ཐམས་ཅད་དོན་གཅིག་སྟེ། །སེམས་ཉིད་སྟོང་པར་འདུས་པར་བཤད། ཅེས་སོ། སངས་རྒྱས་ཀྱི་ཆོས་དྲང་ངེས་བསམ་གྱིས་མི་
ཁྱབ་པ་གཅིག་གསུང་ཀྱང་། ཟབ་མོ་མངོན་སུམ་དོན་གྱིས་མན་ངག་འདིའི་ཕྱོགས་ལ་དྲང་བར་བྱེད་པ་དང་། ངེས་པར་བྱེད་པའི་ཐབས་ལས་གཞན་མེད་དོ། ཡུམ་ལས། 
བཅོམ་ལྡན་འདས་ནི་གང་ཅི་གསུང་ཡང་རུང་སྟེ། དེ་ཁོ་ན་ཉིད་ལས་གཞོལ་བ་དེ་ཁོ་ན་ཉིད་ལས་འབབ་པ། དེ་ཁོ་ན་ཉིད་ལས་མངོན་པར་ཕྱོགས་པ། དེ་ཁོ་ན་ཉིད་སྟོན་པ། དེ་
ཁོ་ན་ཉིད་གསལ་བར་བྱེད་པ་སྟེ། ཅེས་སོ། མདོ་རྒྱུད་གང་གིས་ཚུལ་ནས་ཉམས་སུ་བླང་ཀྱང་། ཟབ་མོ་རང་བཞིན་ཀྱིས་འོད་གསལ་བའི་དོན་འདི་ལས་ཐོབ་བྱེད་མེད་པ་

དང་། འདི་རྟོག་པའི་ཐབས་ཀྱི་མན་ངག་ལས་མི་འདུས་པ་མེད་པ་ནི། བདེ་གཤེགས་འཕགས་གྲུབ་པའི། མདོ་རྒྱུད་འོ་མའི་སྙིང་པོ་བསྲུབ་བྱས་ནས། །མར་ཀྱི་
སྙིང་པོ་འོད་གསལ་མཐར་ཕྱིན་བྱེད། ཅེས་པའི་དོན་ནོ། དེ་ཡང་རང་གིས་རྒྱུད་གྲོལ་ནས་སངས་རྒྱས་ཐོབ་པར་བྱེད་པ་ལ། ཆོས་མང་པོས་གྲོལ་ཐབས་མེད་དེ། །
ཟབ་མོ་དོན་གྱི་མན་ངག་གཅིག་ཁོ་ནའི་གྲོལ་དགོས་པའི་ཕྱིར། གནད་མ་འཆུག་པའི་མན་ངག་གཅིག་གིས་གྲོལ་ས་ངེས་པའི་གདིང་བཅའ་དགོས་པ་ནི། དགོངས་པ་
ཀུན་འདུས་ལས། ཐེགས་པའི་འཇུག་སྒོ་མང་ན་ཡང་། །གཅིག་དུ་དྲིལ་བ་ངོ་མཚར་ཆེ། ཅེས་སོ། ཆོས་ཐམས་ཅད་ཀྱི་དོན་གཅིག་ལས་མེད་པའི་ཕྱིར། གཅིག་
པོ་དེ་མ་ནོར་བར་གདམས་པའི་མན་ངག་དོན་དུ་གཉེར་ཁགས་ཆེ་སྟེ། ས་ར་ཧའི། ས་དང་ལམ་དང་སངས་རྒྱས་ཐམས་ཅད་རོ་གཅིག་པས། གཉུག་མའི་ཡེ་ཤེས་འདི་
ཉིད་ཡིད་ལ་དྲིས། ཞེས་པ་དང་། དགོངས་པ་ཀུན་འདུས་ལས། མདོ་སྔགས་བཀའ་དང་བསྟན་བཅོས་ཐམས་ཅད་རྣམས། །སངས་རྒྱས་ཐོབ་ཕྱིར་ཐམས་ཅད་མཐུན་

༄༅། །པའོ། ཞེས་གསུང་པའི་ཕྱིར་ཁྱད་པར་ཟབ་མོ་འོད་གསལ་ཀྱིས་གདམ་པ་འདི་ནི། མན་ངག་ཀྱི་མཐར་ཐུག་སྟེ། ནན་ཏན་དུ་བྱེད་དགོས་པ་ནི་གདམ་
ངག་འབོགས་པའི་མདོ་ལས། ཆོས་ཐམས་ཅད་བདག་མེད་ཅིང་རང་བཞིན་ཀྱིས་འོད་གསལ་བ་དོན་དམ་པའི་གདམ་ངག་སྟེ་ལེགས་པར་ཞུ་ཤིང་ནན་ཏན་དུ་བྱའོ། ཅེས་སོ། །
དེས་ན་མདོ་རྒྱུད་ཀྱིས་དགོངས་དོན་གཅིག་དུ་དྲིལ་ཏེ་ཉམས་ལེན་ཀྱི་གནད་དུ་བཞག་པ་ནི། བཀའ་མདོར་གསུང་པ། ཚིགས་མང་པོའི་ནང་ནས་དོན་ཟབ་མོ་ཉུང་ངུ་བསྡུས་སྟེ་སྟོན་
པར་བྱའོ། རབ་ཏུ་འཆང་བར་བྱའོ། ཅེས་པ་དང་། བྱང་ཆུབ་སེམས་དཔའ་སེང་གེ་སྒྲས་ཞུས་པའི་མདོ་ལས། སེང་གེ་སྒྲས་གསོལ་བ། མདོ་སྡེའི་དོན་ཅི་ལྟར་བཤད་
པར་བགྱི། བཀའ་སྩལ་པ། རྗེས་སུ་གནང་གི་དོན་གྱིས་དབང་གིས་ཅི་བདེར་མདོས་ཅིག །དེ་དག་གིས་དོན་ཉེ་ཚེ་བསྡུས་ཏེ་གཏམ་དུ་ཡང་བརྗོད་པར་བྱའོ། ཅེས་སོ། དེ་
ལྟར་མདོ་རྒྱུད་ཀྱས་ངེས་དོན་མཚོན་པའི་ལུང་ཚད་མ་རྣམས། གཅིག་ཏུ་བསྡུས་ཏེ་མན་ངག་ཀྱི་དོན་དུ་བཤད་ན་བཅོམ་ལྡན་འདས་ཀྱི་དགོངས་པ་དམ་པ་སྟེ། དེ་ཉིད་ལས་གསོལ་

པ། དེ་ལྟར་བགྱིས་ན་མདོ་སྡེའི་མཐའ་མ་རུང་བར་མི་འགྱུར་རམ། བཀའ་སྩལ་པ་རྗེས་སུ་གནང་གིས་སྐབས་སུ་གཏམ་རྒྱུད་ཡང་བརྗོད་པར་བྱའོ། ཅེས་སོ། འོ་
ན་མདོ་སྔགས་ཀྱི་ཐེགས་པ་ཐ་དད་པའི་ཕྱིར། མདོ་སྔགས་ཀྱི་ལུང་ཐམས་ཅད་གཅིག་དུ་བསྒྲིགས་པ་མི་འཐད་དོ་སྙམ་ན་མ་ཡིན་ཏེ། མདོ་སྡེ་རྣམས་ཀྱི་དགོངས་པ་
ཉེ་བར་བླང་བ་ཞིག །རྒྱུད་སྡེ་རྣམས་ཀྱི་དོན་ཡིན་པ་ནི། མདོ་རྣམས་རོལ་ལས། །གསང་སྔགས་གསང་བའི་སྙིང་པོ་ནི། །མདོ་སྡེ་ལས་བྱུང་གཞན་ལ་མིན། །
ཅེས་པའི་དོན་ནོ། དེའི་ཕྱིར་ངེས་དོན་མཚོན་པའི་ལུང་གང་ནས་ཡོད་ཀྱང་མན་ངག་ཀྱི་དོན་དུ་ཚད་མར་བཞག་སྟེ། མདོ་ཉི་མ་རབ་ཏུ་སྣང་བ་ལས། བདག་དུ་འཛིན་
པ་དང་། བདེན་པར་ཞེན་པའི་ཆོས་བཤད་ན། ཟབ་མོའི་དོན་རྟོགས་པ་ལ་མི་ཕན་སྟེ། ཐེགས་པ་དམན་པ་དང་། མུ་སྟེགས་པའི་བསྟན་བཅོས་ནས་ཀྱང་། །
ཟབ་མོའི་དོན་བཤད་ན། ཟབ་མོའི་དོན་རྟོག་པར་འགྱུར་ཞིང་། རྣལ་འབྱོར་ཀྱི་དོན་སྤྱོད་པར་འགྱུར་རོ། ཅེས་སོ། ཚུལ་དེ་ནི་མ་ནོར་ངེས་པའི་ལམ་སྟེ། རིན་

༄༅། །ཆེན་སྤུངས་པའི་མདོ་ལས། ཆོས་ཅི་དང་ཅི་སྟོན་པ་ཐམས་ཅད་ནི། ཆོས་ཀྱི་དབྱིངས་དོན་དམ་པ་བྷ་ཞིག་ལས་བརྩམ་སྟེ་སྟོན་པར་བྱེད། གསལ་
བར་བྱེད་པ་ནི། དགེ་བའི་བཤེས་གཉེན་ལམ་དྲང་པོར་ཁྲིད་པར་བྱེད་པ་ཅེས་བྱའོ། ཁྱད་པར་དུ་ཁམས་འཁྲུལ་པའི་རྒྱ་ལས་གྲོལ་བའི་མན་ངག་དོན་དམ་འོད་གསལ་ཀྱིས་
གདམ་པ་འདི་ཡིན་པ་ནི་དཔའ་བར་འགྲོ་བའི་ཏིང་ངེ་འཛིན་ཀྱིས་མདོ་ལས། འོད་གསལ་སྐྱེ་བ་མེད་པའི་དོན། །ཉོན་མོངས་འཇོམས་པའི་དཔའ་བོ་སྟེ། ཅེས་སོ། དེས་
ན་ཟབ་མོ་ལུང་དོན་རྣམས་ཀྱིས། ཐེ་ཚོམ་དོག་གཟུགས་གི་སྒྲོ་འདོག་བཅད་དེ། འཆུག་མེད་གདམ་པའི་གནད་ལ་བརྩོན་དགོས་པར་གདམས་སོ། དེ་རྣམས་ཀྱི་མན་ངག་
དོན་ལ་ཐེ་ཚོམ་ཀྱི་དོག་པ་མི་གནས་པའི་ཚུལ་བསྟན་ནས། །གཉིས་པ་བྱེ་བྲག་ཀྱི་ཆོས་ཚུལ་རང་རང་ལ་ཐེ་ཚོམ་ཀྱི་དོག་པ་བསལ་བ་ནི། འགའ་ཞིག་ན་རེ། མདོ་རྒྱུད་
ཀྱི་ནང་དུ་ཆོས་ཐམས་ཅད་སྒྱུ་མར་གཏན་ལ་དབབ་སྟེ་བཤད་པ་ནི། དངོས་འཛིན་ཨ་འཐས་ཀྱི་འཁྲུལ་སྣང་འདི་སྐྱོན་དུ་ཆེ་བས་བདེན་མེད་སྒྱུ་མ་ལྟ་བུར་གཏན་ལ་ཕབ་སྟེ་

ཉམས་སུ་བླང་བས། །འཇིག་རྟེན་ཀྱི་ཆོས་ལ་བློ་མི་འཇུགས། དངོས་འཛིན་འཁྲུལ་སྣང་ལས་གྲོལ་བའི་དགོས་པ་ཡོད་ཀྱི། སྒྱུ་མ་དོན་དམ་དུ་བཞག་ན་མི་འཐད་པ་
སྟེ། བསླུ་བའི་ཆོས་ཅན་ཡིན་པའི་ཕྱིར་རོ། ཞེས་ཟེར་རོ། དེའི་ཐེ་ཚོམ་ཀྱི་དོག་པ་བསལ་བ་ནི། དངོས་འཛིན་ཨ་འཐས་ཀྱི་སྣང་བ་འདིའི་བསླུ་བར་ངེས་པ་ནི། །
ཁྱོད་བདེན་མོད་ཀྱིས། ཉམས་སུ་ལེན་ཟེར་བ་ཧ་ཀྱང་ཐལ་དྲག་པ་སྟེ། ཁོ་མེད་ལ་ཡོད་འཛིན་ཀྱིས་བག་ཆགས་འདུ་ཤེས་གཉིས་སྣང་གིས་འཁྲུལ་གཟུགས་ཙམ་
དུ་ཟད་དོ། ཆོས་དབྱིངས་ཡེ་ཤེས་རིན་པོ་ཆེའི་མཛོད་ལས། །མེད་ལ་ཡོད་པར་འཛིན་པས་འཁྲུལ་པར་བཏག །གཏན་མེད་རྨི་ལམ་ལྟ་བུའི་རང་བཞིན་ལ། །འཁོར་
འདས་རང་མཚན་འཛིན་པ་མཚར་རེ་ཆེ། ཅེས་པ་དང་། ཡང་དེ་ཉིད་ལས། འགྲོ་ཀུན་མེད་སྣང་སྒྱུ་འདྲའི་འཁོར་བ་འདི། །རྨི་ལམ་བཞིན་དུ་འཛིན་པས་བཅིང་པ་
རྣམས། །རང་བཞིན་རྣམ་གྲོལ་རྫོགས་པ་ཆེན་པོའི་དོན། ཅེས་པ་དང་། དེ་ཉིད་ཀྱི་གཞུང་དུ་གསུང་པ། །ཕར་ལྟས་སྐྱེ་འགྲོའི་སྣང་བ་མཚར་རེ་ཆེ། །མི་བདེན་

༄༅། །བདེན་པར་བཟུང་བས་བདེན་བདེན་འདྲ། །མ་འཁྲུལ་འཁྲུལ་པར་བཟུང་བས་འཁྲུལ་བ་འདྲ། །ངེས་མེད་ངེས་པར་བཟུང་བས་ངེས་ཤེས་འདྲ། །
ཅེས་པ་དང་། དཀོན་མཆོག་ཏ་ལའི་མདོ་ལས། །ཆོས་རྣམས་ཐམས་ཅད་བདེ་བར་གཤེགས་དང་འདྲ། །བྱིས་པའི་བློ་ཅན་མཚན་མར་འཛིན་པ་རྣམས། །འཇིག་
རྟེན་འདི་ན་མེད་པའི་ཆོས་ལ་སྤྱོད། ཅེས་སོ། མ་བརྟགས་མ་དཔྱད་པ་རྣམས་ཀྱི་བློ་ངོ་ལ་ཡོད་ཡོད་འདྲ་ཏེ། བརྟག་ཅིང་དཔྱད་ན་གང་ནས་ཀྱང་མི་རྙེད་པ་ནི། སྤྱོད་
བསྡུས་སྒྲོན་མེ་ལས། །སྣང་དང་མི་སྣང་འདི་ཀུན་འཁྲུལ་པས་ན། །མ་བཏགས་ཉམས་དགའ་བརྟག་ཅིང་དཔྱད་མི་བཟོད། །ཤིན་ཏུ་བརྟག་ན་གང་ཡང་རྙེད་པ་
མེད། །དེའི་ཕྱིར་ན་འདི་ལྟར་གོམ་པར་བྱ། ཅེས་སོ། དོན་དམ་རྟོག་པའི་རྣལ་འབྱོར་པ་ལ་ནི། འཁྲུལ་གཟུགས་ཐམས་ཅད་གདོད་མ་ནས་གར་ཡང་མ་མཐོང་། 
གང་ནས་ཀྱང་མ་རྙེད། འདི་ཡིན་ནོ་བའི་གཏད་སོ་ཡང་མ་རྙེད་པ་ནི། ཆོས་དབྱིངས་མཛོད་ལས། །གང་ཅི་ཡིན་འདི་ཡིན་གཏད་སོ་མེད། །ཞེ་ཆགས་ཅི་བྱ་ང་ནི་

གང་ན་འདུག །སྔར་ཤུལ་ད་མེད་འདི་ལ་སུས་ཅི་བྱ། །ཧ་ཧ་འདི་འདྲ་ཚར་ཆེ་རྒོད་རེ་བྲོ། ཅེས་གསུང་བའི་ཚུལ་སྟེ། དེ་ནི་ལོག་རྟོག་རྫུན་སྣང་གིས་སྒྱུ་མ་སྟེ། ཤེས་
བྱ་ནི་ཡིན་ལ། ཉམས་སུ་བླང་བྱ་ནི་མ་ཡིན་ཏེ། ཕྱི་ནང་བར་གསུམ་གང་ནས་ཀྱང་མེད་པའི་ཕྱིར་རོ། འདིར་ཉམས་སུ་བླང་བའི་སྒྱུ་མ་ནི། ཡེ་ཤེས་ཀྱི་སྒྱུ་མ་དོན་
དམ་བྲལ་མི་རུང་གིས་ཆོས་ཉིད་རང་བྱུང་ཡེ་ཤེས་ཀྱི་གཟུགས་ཅན་སྟེ། སྔར་བཤད་པ་བཞིན་མི་ནོར་བ་གལ་ཆེའོ། དེས་ན་ཤེས་བྱ་བྲལ་རྒྱུའི་སྒྱུ་མ་དང་། བྲལ་འབྲས་
ཡེ་ཤེས་ཀྱི་གཟུགས་ཅན་ནི་དམིགས་མ་འདྲེས་ན་ཐེ་ཚོམ་ཀྱི་དོག་པ་མི་དགོས་སོ། ཡང་ལ་ལ་ཞིག་གིས་ན་རེ་ད་ལྟ་ལུས་རྟེན་སྒོ་ལྔའི་གཟུགས་ཅན་ཡུལ་གདོས་བཅས་ཀྱི་
འབྱུང་གཟུགས་ས་ཆུ་མེ་རླུང་གིས་བྱེ་བྲག་ཐམས་ཅད་རང་སྣང་རིགས་པར་རྟོག་ནས་གོམ་སྟེ་སྣང་སྲིད་ལ་དབང་ཐོབ་སྟེ་སངས་རྒྱས་དགོས་པ་ལ། ཁྱོད་ཀྱི་འདིར་ད་ལྟའི་
འཁྲུལ་སྣང་འདི་ལས་གཞན་དུ་ཐོབ་བྱའི་ཡེ་ཤེས་ཀྱི་རང་སྣང་གཅིག་ཡོད་ཅེས་བཤད་པ་དེ་འཐད་པ་མ་ཡིན་ཏེ། གསང་སྔགས་བླ་མེད་ཀྱི་ལུགས་ལ། ད་ལྟའི་སྣང་བ་

༄༅། །གང་ཤར་འདི་ལས་གཞན་དུ་ཐོབ་བྱ་མི་འདོད་པའི་ཕྱིར། ཞེས་དོག་པའི་ཐེ་ཚོམ་ཟ་ན། དེ་ལ་འདི་སྐད་ཅེས་གསུང་སྟེ། ཁྱོད་ཀྱིས་མདོད་པའི་དོན་དེ།
མདོ་རྒྱུད་ཀྱི་མཐར་ཐུག་བཞག་སོའི་དགོངས་པ་ནི་མ་ཡིན་ཏེ། འཁྲུལ་པའི་ཕྱོགས་ལ་བརྟེན་ནས་མ་འཁྲུལ་བའི་དོན་ལ་དྲང་བའི་ཐབས་དང་། སེམས་ཀྱི་ཕྱོགས་ལ་
བརྟེན་སྟེ་སེམས་མེད་སངས་རྒྱས་ཀྱི་དགོངས་པར་དྲང་བའི་ཐབས་དང་། སེམས་ཀྱི་ཕྱོགས་ལ་བརྟེན་སྟེ་སེམས་མེད་སངས་རྒྱས་ཀྱི་དགོངས་བར་དྲང་བའི་ཐབས་རྣམས་སྟེ་
དེའི་ཆོས་སྐད་ཐམས་ཅད་དབྱེར་མེད་ཟུང་འཇུག་གིས་སྐད་དོ། ཕྱི་ནང་གསང་བ་གང་ལ་ཡང་མཚོན་ཏུ་བཏུབ་སྟེ། ཁ་ཆེ་རབ་སྣང་གིས་ཞལ་ནས། ཆོས་ཀུན་ཕྱི་ནང་
གསང་བར་བཤད་ན་དོན་དང་མཐུན་སྟེ། ཅེས་པའི་དོན་སྟེ་ལས་དང་བ་རྣམས་དྲང་བའི་ཕྱིར། ཕྱི་ཡུལ་སྣང་སེམས་སུ་ཁས་བླང་སྟེ་ཟུང་འཇུག་དུ་འདོད། དེ་བཞིན་དུ་ནང་
ལུས་དང་ཟུང་འཇུག །གསང་བ་སེམས་དང་ཟུང་འཇུག །དེ་ཁོ་ན་སྟེ་ཁམས་ཟབ་མོ་དོན་དམ་ཀྱི་གཟུགས་ཅན་འོད་གསལ་ཀྱིས་སྣང་བ་དང་ཟུང་འཇག་ངུ་བཞག་སྟེ། །

རྒྱུད་ལས། རྗེས་ལ་བརྟེན་ནས་གླང་པོ་རྙེད། །སེམས་ཀྱི་ཕྱོགས་ལ་དོན་བརྩལ་ན། །རང་རིག་རྒྱལ་པོ་ཡེ་ཤེས་རྙེད། །དེ་རྙེད་སེམས་སུ་འཛིན་པ་བྲལ། །སེམས་
བྲལ་ཀྱིས་ཏིང་འཛིན་རྒྱུན་ལ་གནས། ཞེས་པའི་དོན་ནོ། དོན་དམ་འོད་གསལ་ཀྱིས་སྣང་བ་དང་ཟུང་འཇུག་དུ་རྟོག་ན་མདོ་རྒྱུད་ཀུན་ཀྱིས་དགོངས་པའོ། ཆོས་རྣམས་
ཟད་སར་སྐྱོལ་བའི་དགོངས་པའོ། དོན་དེ་ནི་སེམས་བྲལ་བློ་འདས་ཀྱི་ཆོས་ཉིད་དོ། འདིར་དྲང་བའི་ཕྱིར་ལས་དང་བ་ལ་འཁྲུལ་སྣང་ཡེ་ཤེས་སུ་བརྗོད་ལ། དགོངས་གཞི་ནི་
ལས་སྣང་འཁྲུལ་པའི་འཁོར་བ་དང་། རང་སྣང་ཡེ་ཤེས་ཀྱི་སྣང་བ་ལ་འཁོར་བའི་རྣམ་པ་འདྲ་བ་གཅིག་ཡོད་པ་གཉིས། འདྲ་བ་མཐུན་པ་ཙམ་སྟེ། རྒྱུད་བང་མཛོད་ལས། 
སངས་རྒྱས་དང་ནི་སེམས་ཅན་གཉིས། །སྣང་བ་ཐུན་མོངས་མི་འགོག་པའི། །སངས་རྒྱས་རྟོག་པ་ཡོད་པ་ནི། །མ་རིགས་རིག་ཅེས་བཤད་པ་ཡིན། ཅེས་སོ། དེ་ཙམ་
ལ་དགོངས་པའོ། དོན་དུ་ན་མེད་སྣང་མེད་འཛིན་ཀྱིས་བག་ཆགས་དང་། དོན་དམ་རང་སྣང་གིས་ཡེ་ཤེས་གཉིས་འབྲེལ་པ་དང་གཅིག་གིས་གཅིག་ལ་གོས་པ་མི་སྲིད་པ་ནི། །

༄༅། །བཀོལ་པ་དུམ་བུའི་རྒྱུད་ལས། དེ་ཕྱིར་རྒྱུད་ལུང་མན་ངག་ཡུལ་ལ་ལྟ། །དེ་ཕྱིར་མ་ནོར་ཆོས་སྐུ་ཡིན། །སེམས་ཡིན་ཟེར་ཞིང་སྣང་བ་
འཇལ། །སེམས་དང་བྲལ་མེད་བརྗོད་བྱས་ཀྱང་། །བླུན་པོ་ཕག་དང་འདྲ་བཞིན་དུ། །འབྲལ་མེད་དོན་ནི་རྟོག་མེད་ཕྱིར། །དེ་བཞིན་ཡུལ་འདི་སེམས་འདྲ་
ཡང་། །སྣང་བ་སེམས་སུ་འབྲལ་མེད་པས། །གཞི་ཉིད་རང་སེམས་རྟོག་པར་བྱ། །དེ་ཕྱིར་འཁོར་འདས་འབྱུང་བ་ཀུན། །གློ་བུར་ཡིན་ཕྱིར་གནས་ལུགས་
མིན། །ཅེས་པ་དང་། །ཀུན་གཞིའི་རྣམ་ཤེས་ཚོགས་བརྒྱད་ཀྱང་། །རང་སེམས་ཡིན་ཏེ་ཆོས་སྐུ་མིན། ཅེས་པ་དང་། རིན་པོ་ཆེ་བཀོད་པའི་རྒྱུད་ལས། 
སྣང་བ་སེམས་སུ་འཁྲུལ་སྲིད་ཀྱང་། །རིག་པ་བེམ་པོར་འཁྲུལ་མི་སྲིད། །འབྱུང་བ་ལྔ་ལས་རིགས་པ་མེད། ཅེས་གསུང་པའི་དོན་སྟེ། འཁྲུལ་སྣང་དང་
གནས་ལུགས་གིས་ཡེ་ཤེས་གཉིས་ཟུང་འཇུག་གཅིག་དུ་བཞག་པ་ལ་དགོས་པ་ལ་ལྟོས་སྟེ་ལྡེམ་དགོངས་སུ་བཞག་ཅིང་། དོན་དུ་སྐྱོན་ཡོན་ཀྱིས་ཤན་འབྱེད་དེ། །

ཉམས་ལེན་ཀྱིས་གསང་ལ་སྦྱར་བ་གལ་ཆེའོ། ལ་ལ་དག་སེམས་རིགས་ཤན་འབྱེད་པའི་སྙིང་ཐིག་གིས་ཁྱད་ཆོས་ཡིན། དེ་ནི་གལ་ཆེའོ་ཞེས་ཟེར་སྟེ། ཁྲིགས་ཆོད་ཀྱི་
ཉམས་ལེན་ཐོགས་དུ་དབྱེ་ཤིང་འདུག་སྟེ། ཧ་ཕུག་ནས་མ་གོ་བའི་རྣམ་འགྱུར་དུ་ཟད་དོ། ཅིའི་ཕྱིར་དུ་སྟེ་ཁྲེགས་ཆོད་ཀྱིས་དོན་ཉམས་སུ་མ་བླང་ན་གཞི་ཡིན་མོད།
དེས་གྲོལ་བའི་ལམ་དུ་ག་ལ་འགྲོ། ཉམས་སུ་ལེན་ཕན་ཆོད་རྣམ་ཤེས་གཅིག་ལ་མ་འདས། རྣམ་ཤེས་ཡིན་ན་སེམས་ཡིན་མོད། དེས་ན་ཁྲེགས་ཆོད་དང་ཤན་དབྱེ་
བྱེད་པ་ནི་ངལ་བ་དོན་མེད་དོ། སྙིང་ཐིག་གིས་ཁྱད་ཆོས་ནི་འོད་གསལ་ཡིན་མོད། དེའི་ཕྱིར་མངོན་སུམ་ཀྱི་རིག་པ་ཟབ་མོ་འོད་གསལ་ཀྱིས་ཡེ་ཤེས་དང་དབྱེ་བ་ནི་ཟབ་
དོན་སྙིང་ཐིག་གིས་དགོངས་པ་ཁོ་ནའོ། ཡང་ལ་ལ་དག་གིས་འགྲོ་བའི་རྒྱུ་གཅིག་ཁམས་བདེ་བར་གཤེགས་པའི་ཡོན་ཏན་ཤེས་བྱ་ལ་སྲིད་ཚད་ཀྱིས་འཁོར་འདས་ཐམས་
ཅད་ཀྱི་རྣམས་པ་ལྷུན་གྲུབ་དུ་བཞུགས་ནས་ཡོད་བྱས་ཏེ། ཁོ་བློ་ཆུང་ཐེ་ཚོམ་སམ་གེས་བུ་འགྲོ་ཞིང་གདའ་སྟེ། དེ་ནི་མདོ་ཕལ་པོ་ཆེ་ལས། སྟོང་གསུམ་དར་ཡུག་

༄༅། །གཅིག་གིས་དཔེའི་མཚོན་སྟེ་དོན་ཉེ་བར་བླང་ན་འཐད་པར་འོས་སོ། དེས་ན་ཉམས་ལེན་ཀྱི་གནད་དུ་བཏང་སྟེ་ཐེ་ཚོམ་ཀྱི་གེགས་སུ་མི་འགྲོ་
ཞིང་ཁོ་ཐགས་ཆོད་པ་གལ་ཆེའོ། ཡང་འགའ་ཞིག་གིས་ཡེ་ཤེས་ཀྱི་སྣང་བ་ལ་ས་ཆུའི་རྣམ་པ་མེད། ས་ཆུའི་རྣམ་པ་ནི་འཁྲུལ་སྣང་གིས་ས་ཆུ་འདིའི་སྣང་བ་མིན་
མོད། ཅེས་པ་དེ་ཡང་སྐྱོན་ཡོན་མ་འབྱེད་པ་སྟེ། འཁྲུལ་སྣང་གིས་ས་ཆུ་ནི་ལུས་རྟེན་སྒོ་ལྔའི་དབང་པོ་ཡུལ་ཤེས་འཚོགས་པའི་རྐྱེན་ལས་ལྟོས་པའི་སྣང་བ་
ཡིན། ཡེ་ཤེས་ཀྱི་སྣང་བའི་ས་ཆུ་ནི་འཚོགས་པའི་རྒྱུ་རྐྱེན་ཟད་པའམ། མིང་མཐོང་བའི་ཚེ་བསྒྲིབ་མེད་ལྷུག་པར་འཆར་བ་ཁོ་ནའོ། དོན་ཐོགས་དུ་ཤན་འབྱེད་པ་
གལ་ཆེའོ། ཡང་ལ་ལ་དག་ན་རེ། ཕྱག་རྒྱ་ཆེན་པོ་ནི་འོད་གསལ་ལས་བཞག་པས་མི་འོང་སྟེ། རྗེ་ཡང་དགོན་པ་ཡབ་སྲས་རྣམས་ཀྱི་ནི། ཕྱག་རྒྱ་ཆེན་པོ་ཞེས་བྱ་
བ་རྐྱེན་གསུམ་དང་བྲལ་བ། དགའ་བ་བཞི་ལས་འདས་པ། འོད་གསལ་ལས་ཁྱད་པར་དུ་གྱུར་པ་གཅིག་བཞེད་པས་སོ། ཞེས་ཟེར་སྟེ་དེ་ནི་ཞན་པ་སྦྱང་བའི་ཕྱག་

རྒྱ་ཆེན་པོ་ཡིན། ཞན་པ་དག་པ་དང་སྐྱོན་མེད་ཡོན་ཏན་གྱིས་སྣང་བ་ལྷུག་པར་འཆར་སྟེ། ཡེ་ཤེས་ཀྱི་སྣང་བ་དེ་དང་ཟུང་འཇུག་དབྱེར་མེད་པ་ནི། མཐར་ཐུག་གིས་
ཕྱག་རྒྱ་ཆེན་པོ་དེ་ཁོ་ནའོ། ཡང་དགོན་པའི་གསུང་དེ་རྣམས་ནི་ཞན་པ་དག་པའམ་སྦྱང་བྱེད་ཀྱི་མན་ངག་ཤིན་ཏུ་ཟབ་པའོ། མཐར་ཐུག་བཞག་སོ་མ་ཡིན་ནོ། །
ཡང་འགའ་ཞིག་གིས་ན་རེ། ཐེགས་ཆེན་དབུ་མའི་འོད་གསལ་དུ་འདོད་པ་མི་འཐད་དེ། དབུམ་ནི་སྟོང་ཉིད་སྤྲོས་པའི་མཐའ་ཐམས་ཅད་ཉེ་བར་ཞིབ་གཅིག་ཡིན་
མོད། ཅེས་ཟེར་སྟེ་དེ་ནི་དོན་དམ་དངོས་སྨྲ་བ་རྣམས་ཀྱི་གཉེན་པོར་བཀའ་སྩལ་པའོ། ཟབ་མོ་ནང་དོན་བློ་ལ་འདས་དགོས་པ་ལ་དགོངས་སོ། བློ་བྲལ་ཀྱིས་ཡེ་ཤེས་
མེད་ཟེར་བ་མན་ནོ། བཤེས་གཉེན་ཆེན་པོ་རྒྱ་སྟོན་པའི་ཞལ་ནས། བདག་ཉིད་ཆེན་པོ་ལྷུན་གྲུབ་ཀྱིས། །ཡོད་པ་བཀག་པར་གྱུར་པའི། །མེད་ཅེས་ཁས་ནི་མི་
ལེན་སྟེ། །དཀར་པོ་མ་ཡིན་ཞེས་བརྗོད་པས། །ནག་པོར་ཡིན་པར་མ་བརྗོད་བཞིན། །ཅེས་གསུང་བ་དང་མཚུངས་སྟེ་དེ་ཙམ་ཀྱིས་ཐེ་ཚོམ་པར་མི་བྱའོ། ཡང་ཕལ་

༄༅། །ཆེར་ཀྱིས་ན་རེ་གསང་སྔགས་ཕྱི་ནང་གིས་བསྐྱེད་རྫོགས་གིས་དགོངས་དོན་རྣམས་འོད་གསལ་ཀྱིས་སྣང་བ་འདི་ལ་སྦྱར་བའི་དོན་ནི་མ་ཡིན་ཏེ། །
གསང་སྔགས་ཕྱི་ནང་དུ་བཤད་པའི་བསྐྱེད་རྫོགས་རྣམས་ནི་ཆོ་ག་དམིགས་པའི་གོ་རིམ། བསྙེན་བསྒྲུབ་ལས་ཀྱི་གཞུང་བསྲང་ཕྲིན་ལས་ཁ་འཐོར་ཀྱིས་རྟེན་འབྲེལ་
ལ་དབང་ཐོབ། ནུས་པ་ཡོན་ཏན་ཀྱིས་སྟོབས་མཐར་ཕྱིན། བདེ་གཤེགས་ཡི་དམ་ལྷའི་ཞལ་གཟིགས་དེའི་ཐབས་ལ་གནས་དུས་སྟོན་འཁོར་ཡོད་བྱད་སྟེ། རྒྱུ་
རྐྱེན་ཕུན་སུམ་ཚོགས་པ་གཅིག་གིས་ཐབས་སྦྱོར་བ་ལྡན་ཞིང་བསྐྱེད་རྫོགས་གིས་དོན་ལ་བརྩོན་ན་གསང་སྔགས་བླ་མེད་ཀྱིས་འབྲས་བུ་ཐུན་མོང་མ་ཡིན་པ་འགྲུབ་ངེས་
ཀྱི། ད་ལྟ་ཁྱོད་ཀྱི་འོད་སྣང་མཐོང་བ་ཙམ་ཀྱིས་གསང་སྔགས་བླ་མེད་ཀྱི་འབྲས་བུའི་གོ་ཆོད་ན་སྟེ། སངས་རྒྱས་ཞེས་བྱ་བ་གཅིག་སླ་ཚོད་དུ་གདའ། ཞེས་ཟེར་ཞིང་ཟབ་
དོན་མན་ངག་ཀྱི་གནད་ལ་བློ་ཐེ་ཚམ་ཀྱི་དྲྭ་བས་བསྒྲིབ་ཞིང་བྱས་སྟེ། དོན་གོ་ཆོད་པ་གཅིག་མི་འོང་བར་སྣང་ངོ་། ལུགས་དེ་ནི་སངས་རྒྱས་ངེས་པར་ཐོབ་པའི་ཐབས་རྣམ་

དག་གཅིག་མ་ཡིན་ཏེ། བློ་སྦྱངས་དྲང་དོན་ཀྱིས་ཆོས་སྟེ་གདུལ་བྱའི་བློ་ཆོས་སུ་འགྲོ་བར་བྱེད་པའི་ཐབས། མངོན་སུམ་གནད་ཀྱི་མན་ངག་འདི་ལ་འཇུག་པར་བྱེད་པའི་
ཡན་ལག་དུ་བཞག་པ་ཁོ་ནའོ། མངོན་སུམ་ཡེ་ཤེས་ཀྱི་དཀྱིལ་འཁོར་རང་ཞལ་རང་གིས་མཇལ་བར་བྱེད་པ་ནི། མན་ངག་གནད་ཀྱིས་དོན་ལ་ཐུག་གོ །བསྙེན་བསྒྲུབ་
ཆོ་གའི་འགྲིགས་རིམས་རྣམས་ནི། བྱིས་སྦ་དྲང་བའི་ཆོས་སུ་བཞགས་སྟེ། རྣམ་སྣང་མངོན་སྦྱང་ལས། ངའི་ཆོས་མངོན་སངས་རྒྱས་པ་དེ་ནི་མཁའ་ལ་བྱུང་བ་སྟེ། །
ལོག་པར་རྟོག་པའི་སྤྱོད་ཡུལ་བ། །བྱིས་སྦ་རྣམས་ཀྱིས་མི་ཤེས་སོ། །ཡུལ་དུ་བྱ་བ་ལ་སོགས་པའི། །མུན་ཀྱིས་སྒྲིབ་པ་རྣམས་འདོད་དེ། །དེ་དག་གཟུད་པར་
བྱ་བའི་ཕྱིར། །ཆོ་ག་འདི་ཡང་བརྗོད་པ་ཡིན། །ཡུལ་མེད་དུས་ཀྱང་མེད་པ་སྟེ། །བྱ་བ་མེད་ཅིང་བྱེད་པ་ཡང་མེད་དོ། །ཆོས་རྣམས་ཀུན་ལ་ཡོད་པ་མིན་ཏེ། །ཆོས་
རྣམས་ཉི་ཚེ་བྷ་ཞིག་གོ །དེ་ལྟའི་ཚུལ་ནི་མི་ཤེས་པ། །ཡུལ་དང་དུས་དང་བྱ་བ་ལས། །དགེ་དང་མི་དགེ་མཚན་མའི། །རྨོང་པ་འབྲས་བུ་འདོད་བྱེད་དེ། །སེམས་

༄༅། །དཔའ་ཆེན་པོ་དེ་དག་ཕྱིར། །ཆོ་ག་འདི་ཡང་བརྗོད་པ་ཡིན། ཅེས་སོ། གནད་ཀྱི་མན་ངག་ནི་སྔགས་མི་བཟླ་ལྷ་མི་བསྒོམ་སྟེ། གནད་ཀྱི་
མན་ངག་ལ་བརྟེན་པའི་ཚེ། ལྷའི་སྐུ་གསུང་ཐུགས་རྡོ་རྗེ་ཐེགས་པའི་དགོངས་དོན་ངོ་བོ་ཉིད་ཀྱིས་རང་སྣང་སྟེ། ཀྱེའི་རྡོ་རྗེ་ལས། བསྒོམ་པ་པོ་མེད་བསྒོམ་པའང་
མེད། །ལྷ་མེད་སྔགས་ཀྱང་ཡོད་མ་ཡིན། །སྤྲོས་པ་མེད་པའི་རང་བཞིན་ལ། །སྔགས་དང་ལྷ་ནི་ཡང་དག་ནས། ཅེས་སོ། དེའི་ཕྱིར་བསྐྱེད་རྫོགས་དོན་
ཀྱིས་བཞག་སོ་ནི། །གནས་ལུགས་རིགས་པའི་འདུག་ཚུལ་ཡིན་ཏེ། སློབ་དཔོན་པདྨས། ལྟ་བ་ཡང་དག་པའི་གདིང་དུ་ཆུད་ན་ཡི་དམ་དེ་ཁོ་ན་ཡིན་ནོ། ཡི་
དམ་ལྷ་ནི་གཟུགས་ཀྱི་སྐུར་མི་ལྟ་སྟེ། ཆོས་སྐུ་ཡིན་པས། ཆོས་ཀྱི་སྐུའི་དོན་རྟོག་ན་ཡི་དམ་ལྷའི་སྐུ་འགྲུབ་པ་དེ་ཁོ་ན་ཡིན་གསུང་། ཞེས་བློ་འདས་ཆོས་སྐུའི་
ཡི་དམ་ཀྱི་ལྷ་ནི། བློའི་རིམ་རྩོལ་གྱིས་འཇུགས་ཐབས་མེད་པ་ནི། ཡེ་ཤེས་སྣང་བ་རྒྱན་ཀྱིས་མདོ་ལས། རྒྱུ་རྐྱེན་རྟེན་འབྲེལ་བཤད་པ་དང་། །རིམ་པར་འཇུག་

པ་བསྟེན་པ་ཡང་། །རྨོངས་པ་རྣམས་ལ་ཐབས་སུ་གསུང་། །ལྷུན་གྱིས་གྲུབ་པའི་ཆོས་ཉིད་ལ། །རིམས་པར་འཇུགས་པ་ག་ལ་ཡོད། ཅེས་སོ། དོན་དམ་པའི་ཡི་
དམ་ནི་རྩོལ་བས་བསྒྲུབ་ཅིང་མཐོང་དུ་མེད། རྩོལ་རྟོག་ཉེ་བར་ཞི་ན་རང་སྣང་ལྷུན་གྱི་གྲུབ། ལྷ་དང་རང་ཞལ་མཇལ་བ་ནི། ཏིང་འཛིན་རྒྱལ་པོའི་མདོ་ལས། ཟབ་པར་
ཤེས་ཞིང་ཉེ་བར་ཞི། །ལྷུན་གྱི་གྲུབ་ཅིང་བསྟེན་དུ་མེད། ཅེས་སོ། བློ་འདས་རང་བྱུང་ཡེ་ཤེས་ཀྱི་ལྷ་རང་ཞལ་མཐོང་ཞིང་འདུ་འབྲལ་མེད་ན། སྐྱེ་ཤི་འཁོར་བའི་
ཆོས་ལ་མྱ་ངན་འདས་སྟེ་ཐར་པ་ཐོབ་པ་ནི། མདོ་ཕལ་པོ་ཆེ་ལས། །འཇིག་རྟེན་ཁམས་ནི་ལ་ལ་དག །བསམ་གྱིས་མི་ཁྱབ་ཚིག་གྱུར་ཀྱང་། །ནམ་མཁའ་ཚིགས་
བར་གྱུར་པ་མེད། །རང་བྱུང་ཡེ་ཤེས་དེ་བཞིན་ནོ། ཅེས་གསུང་པའི་དོན་དུ་ཁོ་ཐགས་བཅད་དོ། གཞན་ཡང་བསྐྱེད་རྫོགས་གིས་ཉམས་ལེན་ལ་བདག་དམ་སེམས་དཔའི་
དཀྱིལ་འཁོར་བསྒོམ། འདས་པ་སངས་རྒྱས་ཀྱི་ཞིང་ཁམས་འོག་མིན་གྱིས་གནས་ནས། ཡེ་ཤེས་པ་སྤྱན་འདྲེན། གདན་བཞུགས་བྱེད། གཉིས་སུ་མེད་པར་བསྟིམ། 

༄༅། །དེ་ལ་མཆོད་འབུལ་བྱེད་པ་སྟེ། བཟང་ངན་རེ་དོག་ཀྱི་སེམས་ལ་གདིང་འཆའ་བའི་རིག་འགའ་ཞིག་དོན་ཆོས་སྐུ་རང་བྱུང་གིས་ལྷ་ལ་བཞུགས་ཕྱིར་
རྒྱུད་སྡེ་རྣམས་ལ་བཤད་ཀྱིས། དོན་དུ་ཐོབ་བྱ་ནི་མ་ཡིན་ནོ། དོན་དུ་བྱས་ན། གསང་བ་ཡོངས་རྫོགས་གིས་རྒྱུད་ལས། །མ་གསལ་བར་དུ་བསྐྱེད་ཅིང་བསྒོམ། །
མ་འགྲུབ་བར་དུ་མི་གཏང་ངོ་། ཅེས་གསུང་པའི་དོན་སྟེ། ཡེ་ནས་རང་དང་འགྲོགས་ཀྱང་ཞལ་མ་མཇལ། ཞེས་བསྒྲུབ་པ་བཀའ་བརྒྱད་ད་གསུང་པའི་དོན་དང་དེ་
རྣམས་ཀྱི་དགོངས་པ་བླང་དགོས་སྟེ། དེ་ཡང་ཡི་དམ་ཀྱི་ལྷའི་དཀྱིལ་འཁོར་གདོད་མ་ནས་རང་ལ་ལྷུན་གྲུབ་དུ་བཞུགས་པའི་དོན་དེ། བསྐྱེད་རིམ་ཐབས་ཀྱི་དམིགས་
པའི་སྒོ་ནས་སྣ་ཁྲིད་ཏེ་བསྒོམ་པ་ནི། བདག་བསྐྱེད་དམ་ཚིག་སེམས་དཔའ་ཞེས་གསུང་སྟེ། ལྷ་ལ་དམིགས་པའི་དྲན་པ་ཡོད་ན་དམ་ཚིག་མ་ཉམས་ཞིང་ལྷའི་དྲན་པ་ཤོར་
ན་དམ་ཚིག་ཉམས་པ་སྟེ། ཡི་དམ་ལྷ་ལ་དམ་ཚིག་སྲུང་འཚམས་ཡང་འདི་ནས་བརྩིའོ། ལྷ་རང་ཤར་དུ་སྣང་ཞིང་ལྷའི་དྲན་པ་བརྟེན་མི་དགོས་ན། ཡེ་ཤེས་པའི་ལྷ་འདི་

ལ་བཞག་སྟེ། དྲན་སྩོལ་ཀྱིས་དྲི་མས་མ་གོས་པའི་ཕྱིར་རོ། རྒྱུད་དོན་ཏིག་ལས། ཡེ་ཤེས་ལྷ་དང་ནམ་དུ་ཡང་། །མི་འབྲལ་རྩེ་གཅིག་བསྒྲུབ་པ་ལ། །ཟ་འདུག་
འགྲོ་ཉལ་ཐམས་ཅད་དུ། །ཡིང་ན་ཡེ་ཤེས་ལྷ་ཡང་འགྱུར། ཞེས་གསུངས་སོ། དོན་དུ་ན་རང་རིག་པའི་གནས་ལུགས་གདོད་མ་ནས་ཟག་པའི་སྒྲིབ་པ་མཐའ་དག་དང་བྲལ་བར་
བཞུགས་པ་ནི། འོག་མིན་གྱི་གནས་ཞེས་གསུང་། གནད་ལུགས་རང་མདངས་ལྷའི་སྐུར་སྨིན་ཅིང་གསལ་སྟེ། ཡིན་ལུགས་ངོ་འཕྲོད་པ་ནི། ཡི་དམ་ཀྱི་ལྟ་བསྒྲུབ་བས་
འགྲུབ། འགྲུབ་པས་སངས་རྒྱས་ཞེས་གསུང་པའི་དོན་སྟེ། བྷི་མ་ལས། ཟག་པ་གཉིས་ཟད་དབྱིངས་ནས་སྐུ་བཞིང་ལ། །དྲི་མ་རང་དག་དབྱིངས་ནས་སྤྱན་གཟིགས་པ། 
ཐུགས་རྗེ་རང་ཤུགས་ཆེན་པོའི་དོན་མཛད་པ། །བདེ་གཤེགས་འཇིག་རྟེན་མཁྱེན་པའི་ཐུགས་རྗེ་མངའ་བའི། ཅེས་པའི་དོན་དེ་ཡིན་ནོ། དེའི་ཕྱིར་ཡི་དམ་རྒྱལ་བའི་ཞིང་
བཀོད་ཐམས་ཅད་ཀྱི་མན་ངག་ཀྱི་གནད་གཅིག་ལས་བརྟེན་པ་ཙམ་ཀྱིས་རང་སྣང་ལྷུག་པར་ཞལ་མཇལ་བའི་ཕྱིར། གནད་འདི་ནི་རྩོལ་མེད་བྱ་བྲལ་ཀྱིས་མན་ངག་ཅེས་བྱ་

༄༅། །སྟེ། ཐེ་ཚམ་མེད་པའི་ཁུང་རྣམ་དག་འདི་ཁོ་ནའོ། ཡང་ཞི་བྱེད་ཀྱི་དོན་འོད་གསལ་དུ་ངོ་སྤྲད་པ་ལ་ཐེ་ཚོམ་པར་མི་བྱ་སྟེ། ཉོན་མོངས་གདོས་
བཅས་ནམ་ཟད་པའམ་ཞི་བའི་ཚེ་ན་མཐར་ཐུག་འོད་གསལ་ཆོས་སྐུའི་དོན་འདི་ལས་གཞན་གྱིས་ཐོབ་བྱ་མི་སྲིད་པའི་ཕྱིར་རོ། ཟབ་དོན་གཅོད་ཡུལ་ཀྱིས་མན་ངག་འདི་
ཡང་གནས་ལུགས་འོད་གསལ་ཀྱིས་སྣང་བ་མཆེད་པའི་ཚེ། རང་སྣང་ཡུལ་དུ་ཤར་ནས་ལྷ་འདྲེའི་ཚོགས་སུ་མཐོང་བ་ལས་གཞན་མེད་པ་ཁོ་ནའོ། ཡུལ་དུ་མཐོང་
མཁན་ཀྱིས་རྣམ་ཤེས་ཁ་ཕྱིར་ལྟས་ཀྱིས་ཤེས་པ་དེ། གཅོད་པ་ནི་ཟབ་མོ་གཅོད་ཀྱིས་དགོངས་པ་ཁོ་ནའོ། དེའི་ཚེ་ལྷ་རྣམས་རང་སྣང་གིས་ཡི་དམ་དང་། ཆོས་སྐྱོང་དུ་ཤར་
སྟེ། ཆོས་དབྱིངས་མཛོད་ལས། །ཉི་ཟེར་རྩལ་ལས་རླུང་གཡོ་སྤྲིན་དེང་ལྟར། །རང་ངོར་རྟོག་ལ་རོལ་བ་རྒྱན་དུ་ཤར། ཞེས་པ་སྟེ། ཐེ་ཚོམ་མེད་དོ། བར་དོའི་
སྣང་བ་ཐམས་ཅད་ཀྱང་ད་ལྟ་མངོན་སུམ་ཀྱི་གནད་ཀྱིས་སྣང་བར་བྱས་སྟེ། གནད་ལུགས་རང་ཐོགས་དུ་ངེས་པའི་ངོ་འཕྲོད་དེ། ཕྱི་དུས་ཀྱིས་བར་དོ་ལ་གྲོལ་ས་ཟིན་མི་ཟིན་

ཀྱིས་རེ་ལྟོས་སུ་བཞག་མི་དགོས་པའི་ཐེ་ཚམ་པ་ཁོ་ནའོ། ཐེག་འོག་རྒྱུ་འབྲས་ལ་ཞེན་པ་རྣམས་ཀྱིས་འབྲས་བུ་ཞེས་བྱ་བ་བཟང་པོ་གཅིག་ཕྱི་དུས་སུ་ཐོབ་དུ་རེ་བ་གཅིག་
བྱེད་པ་ལ། གསེབ་ལམ་གནད་ཀྱིས་མན་ངག་འདི་ནི་གནད་ལུགས་ཅི་ལྟ་བ་བཞིན་ངོ་འཕྲོད་པ་ལ་སངས་རྒྱས་དེ་ཐོགས་དུ་ཁོ་ཐག་བཅད་དེ། ཆོས་དབྱིངས་རིན་པོ་ཆེའི་
མཛོད་ལས། གནད་ལུགས་རང་ངོ་ཤེས་པ་ཙམ་ཉིད་ལས། །སངས་རྒྱས་ཞེས་སུ་མིང་དུ་བཏག་པར་ཟད། ཅེས་གསུང་པའི་ཕྱིར་ཐེ་ཚོམ་མེད་དོ། ཡང་ལ་ལ་དག་
འཆི་ཁ་འོད་གསལ་གྱིས་སྣང་བ་ཁོ་ནའི་འཚམ་སྦྱོར་སྟེ་དེའི་ངང་ལས་འཆི། ཅེས་གསུང་པ་འདི་ནི་མཉམ་རྗེས་འདྲེས་ཉིན་མཚན་གྱིས་རྣམས་པ་མེད། དེས་ན་དེ་འདྲ་
ཡིན་གྱིས། འདིར་རེ་ཞིག་འོད་གསལ་ངོ་འཕྲོད་པ་ཙམ་ཀྱིས་དེ་འདྲ་མི་འོང་། རྣམ་ཤེས་སྤྱི་བོར་འཕོབ་ལས་རག་ལས་སོ། ཞེན། འདིར་འོད་གསལ་ཀྱིས་ངོ་
འཕྲོད་ཚུལ་བཞིན་ཡོད་ན་ཐེ་ཚམ་མེད་དེ། ཅིའི་ཕྱིར་དུ་ཞེ་ན། འཆི་ཁ་རྟེན་འབྲེལ་གྱིས་ལུས་རྟན་རྩ་ཁམས་འཆུག་སྟེ། རྩ་གནས་སུ་ཟབ་མོ་ཁམས་ཀྱིས་འོད་

༄༅། །གསལ་རྣམས་ལྡང་བའི་ཚེ། ཐ་མལ་པ་རྣམས་ཀྱི་འཆི་བའི་ལྟས་དཀར་ལམ་དམར་ལམ་འཆར་ཟེར་ངོ་འཕྲོད་ཉམས་ལེན་ཀྱིས་བདག་པོ་ལ་ནི། །
བར་དོ་ཆོས་ཉིད་ཡེ་ཤེས་ཀྱིས་སུན་མ་སྟེ་ངེས་པར་འགྱུར་མེད་ཐགས་ཆོད་ཀྱིས་དགེ་སྦྱོར་ཐུགས་དམ་དུ་བཞུགས་སྟེ་སངས་རྒྱས་པ་ནི། བསྟན་པ་བུ་གཅིག་གིས་རྒྱུད་
ལས། རང་འཆི་ཁར་རང་གིས་སྙིང་གིས་དཀྱིལ་ན། སངས་རྒྱས་ལོངས་སྤྱོད་རྫོགས་པའི་བཞི་བཅུ་རྩ་གཉིས། རང་གསལ་རྟོག་པ་མེད་པར་བཞུགས་པ་དེ་རང་ལ་
འཆར་རོ། རང་དབུག་དང་མ་བྲལ་བ་ལ། རང་གིས་མིག་གྱེན་ལ་ལྡོག་པའི་དུས་སུ། སངས་རྒྱས་བཞི་བཅུ་རྩ་གཉིས་མེ་ཏོག་གིས་ཚམ་བུ་ལྟ་བུར་རང་ལ་མངོན་སུམ་དུ་
འཆར་རོ། དེའི་ཚེ་ཆོས་ཉིད་རང་སྣང་གིས་ནམ་མཁའ་ལ། ཡེ་ཤེས་སྒྱུ་མ་ལྟ་བུའི་སྐུ་སངས་རྒྱས་བཞི་བཅུ་རྩ་གཉིས་ཤར་བ་དེ། རང་གིས་རིག་པའི་རང་བཞིན་ལ་ཤར་
བས། རང་ཡེ་ཤེས་ཀྱི་སྐུ་ལ་གཉིས་སུ་མེད་པར་ཐིམ་ནས་འཚང་རྒྱའོ། ཞེས་གསུང་པའི་ཕྱིར་མངོན་སུམ་ཀྱིས་ངོ་འཕྲོད་ཡོད་ན་རྣམ་ཤེས་སྤྱི་བོར་འདྲེན་བྱེད་ཀྱིས་

འཕོ་བ་ལ་རག་མི་ལས་སོ། ཡང་མངོན་ཤེས་དང་རྫུ་འཕྲུལ་རྣམས་ཀྱང་རྩ་ཁམས་འོད་གསལ་ཀྱིས་འཆར་སྒོལ་ངོ་སྤྲོད་པ་ནི་འགའ་ཞིག་གིས་དེ་ལ་ཡིན་མིན་ཀྱིས་ཐེ་
ཚམ་དུ་བྱེད་དེ། འོད་གསལ་ཡིན་པ་ནི་ཟབ་མོའི་ནང་དོན་ཀུན་ལ་བཤད་ཅིང་ཁྱད་པར་དུ། ལྷ་རྗེ་ལྕེ་བཙུན་ཀྱིས་མན་ངག་ལས། ཐུགས་རྗེའི་ཆལ་ཡང་མངོན་པར་
ཤེས་པ་སྣ་ཚོགས་འཆར་སྟེ། ཅེས་གསུང་པའི་ཕྱིར་འོད་གསལ་གྱིས་ངོ་བོ་ཡིན་ཅིང་ཉམས་ལེན་གྱིས་དོན་དུ་ཁོ་ཐགས་བཅད་པ་གལ་ཆེའོ། དེ་རྣམས་ཀྱི་ཆོས་ཚུལ་
རང་རང་གིས་འོད་གསལ་དུ་བསྟན་པ་ལས། ཐེ་ཚོམ་ཐམས་ཅད་ཚུལ་བཞིན་དོག་བསལ་འགའ་ཞིག་སོང་ངོ་། །ད་ནི་གསུམ་པ་མངོན་གསུམ་གནད་ཀྱིས་ངོ་སྤྲོད་
ལ་ཐེ་ཚམ་བའི་དོག་པ་མི་དགོས་པའི་ཚུལ་འགའ་ཞིག་བཤད་དེ། དེ་ཡང་ད་ལྟ་གནད་ཀྱིས་མན་ངག་ལ་བརྟེན་ནས་མངོན་སུམ་ཀྱིས་ཡེ་ཤེས་དེ་ལས་གཞན་ནས་སངས་
མེད་པར་ངོ་སྤྲོད་དེ། གཞན་དག་གིས་ལ་ལ་དག་ན་རེ། དེ་ཀ་སངས་རྒྱས་ཡིན་ན་ཐམས་ཅད་སྔོན་དུས་ནས་རིག་ཅིང་འཐད་པ་ལ། ད་སང་བར་ཅི་བྱས་ནས་འདག་པ་

༄༅། །ཡིན། ཞེས་ཟེར་རོ། དེ་ལ་འདི་སྐད་ཅེས་གསུང་སྟེ། སྔོན་རྫོགས་ལྡན་གྱིས་དུས་སུ་སྐྱེས་དགུ་རྣམས་ཚེ་ལོ་བཞི་ཁྲི་ཐུབ་པའི་ཚེ་འཁོར་བ་འཇིགས་
ཀྱིས་བྱ་བའི་རྒྱུད་རྣམས་གསུང་། གསུམ་ལྡན་གྱིས་དུས་སུ་ལ་ལོ་སུམ་ཁྲི་ཐུབ་པའི་དུས་སུ། གསེར་ཐུབ་ཀྱིས་སྤྱོད་རྒྱུད་རྣམས་གསུང་། གཉིས་ལྡན་ཀྱིས་དུས་སུ་ཚེ་
ལོ་གཉིས་ཁྲིའི་དུས་སུ་འོད་སུང་གིས་རྣལ་འབྱོར་རྒྱུད་གཙོ་ཆེར་གསུང་། བརྩོད་ལྡན་སྙིགས་མ་ལྔ་བདོ་བའི་ཚེ། མི་རྣམས་ཚེ་ལོ་བརྒྱ་པ་ཤ་སྟག་སྟེ། དེའི་དུས་སུ་
ཤཱཀྱའི་དབང་པོ་འདིས་གསང་སྔགས་བླ་མེད་ཀྱིས་རྒྱུད་སྡེ་རྣམས་གཙོ་ཆེར་གསུང་། དེའི་བསྟན་པ་ཡང་ནུབ་སྟེ་འགྲིབ་པའི་སྐབས་འདིར་འགྲོ་བ་མི་རྣམས་ཚེ་ཐུང་
ནད་མང་ཆོས་འདོད་ཡོད་པ་འགའ་སྲིད་ནའང་། ཆོས་ལ་ཡུན་དུ་བསྒྲུབ་པའི་ཡང་མེད་དེའི་ཚེ། གནད་ཀྱི་མན་ངག་འདི་ཤིན་ཏུའང་དོན་ཆེའོ། དེ་ཡང་ལྷ་རྣམས་འདས་
པའི་རྒྱུད་ལས། རྫོགས་ལྡན་དང་པོ་འོད་དང་སྟོབས་དང་ཆོ་དང་ལོངས་སྤྱོད་དང་ལྡན། བྱ་བའི་རྒྱུད། །གསུམ་ལྡན་གཉིས་འོང་མེད་དོ། པ་སྤྱོད་པའི་རྒྱུད། །གཉིས་

ལྡན་འོད་དང་ཚེ་གཉིས་མེད། གསུམ་པ་རྣལ་འབྱོར་རྒྱུད། །རྩོད་ལྡན་བཞི་འོད་དང་ཚེ་ངང་སྟོབས་གསུམ་མེད། ལོངས་སྤྱོད་དང་ལྡན། པ་བླ་མེད་དོ། །ཅེས་གསུང་བའི་དོན་སྟེ་
སྔོན་ཐོགས་མའི་དུས་སུ་མི་རྣམས་དབང་པོ་བརྟུལ། དད་པ་ཆེ། ཚེ་རིང་ནད་མེད་པའི་སྐབས་རྣམས་སུ་ཐུན་མོངས་གིས་ཆོས་སྔ་རྣམས་ཀྱིས་རྒྱུད་དག་པར་བྱས་
ནས་སྙིགས་མའི་ཡང་མཐའ་འདིར་གསང་སྔགས་ཀྱིས་ལས་འཕྲོ་སད་སྟེ་བསྟན་པ་དུས་བབས་ཀྱིས་སྒོ་དང་འཕྲོད་དེ་གནད་ཀྱི་མན་ངག་འདིས་གྲོལ་བའི་དུས་སོ། །
སྔོན་དུས་གནད་ཀྱིས་མན་ངག་མ་དར་རམ་ཞེ་ན་ཐུན་མོངས་ཡོང་གྲགས་སུ་དར་བ་མེད་དེ། སྙིགས་མའི་དུས་འདིར་དར་སྟེ། བསྟན་པ་དུས་བབས་ཀྱིས་ཕྱིར་དང་། །
སྔོན་གསང་སྔགས་ཀྱིས་སྣོད་དུ་རུང་བའི་ལས་སྐལ་ཡོད་ན། སྙིགས་མའི་ལུས་རྟེན་བཟུང་སྟེ། མན་ངག་གནད་ཀྱིས་གྲོལ་བ་ཤ་སྟག་སྟེ། ལས་འཕྲོ་མེད་ན་མི་
འཇུགས་ཅིང་གྲོལ་བ་ཡང་མེད་དོ། སྔོན་བསོད་ནམས་དང་ལྡན་པའི་དུས་ཚོད་ལ་གཙོ་བོར་མི་སྟོན་སྟེ། བསྟན་པའི་ཕྱི་འཇུགས་ཡོད་པ་ལ་དགོངས་སོ། །ཟས་

༄༅། །གཙང་སྲས་ཀྱིས་བསྟན་པ་ནུབ་སྟེ་འགྲིབ་པའི་སྐབས་འདིར་དར་བའི་མན་ངག་ཐམས་ཅད་གནད་ཟབ་པ་དང་ལམ་མྱུར་བ་སྟེ། འབྲས་བུ་དེ་ཐོགས་དུ་ཐགས་
ཆོད་པར་བྱེད་པའི་གདམ་པ་འདི་འདྲ་བ་ནི། སངས་རྒྱས་ཀྱི་བསྟན་པ་ཙམ་ལ་ཡང་མེད་དོ། བསྐལ་བ་སྙིག་མ་སྟེ་མར་ཀྱིས་ཁུག་པ་ལ་ཉེ་བའི་ཕྱིར་རོ། དེ་ཡང་དར་བ་
ཙམ་གྱིས་མྱུར་དུ་འཇིགས་སྟེ། དབྱར་གྱིས་མེ་ཏོག་དྲི་མའི་མ་གོས་པ་དེ་ལོག་ལྟའི་སད་དང་སེར་བ་དག་གིས་བཅོམ་ནས་མྱུར་དུ་འཇིགས་པ་བཞིན་སྟེ། མེ་ཏོག་
བཀོད་པའི་མདོ་ལས། །མར་མེ་འཆི་ཁའི་འོད་བཞིན་དུ། །ངའི་བསྟན་པ་ནུབ་ཁར་གསལ། །ལོག་ལྟ་ཅན་ཡང་མང་དུ་འབྱུང་། །དེའི་བསྟན་པ་ཉམས་པར་
བྱེད། ཅེས་པ་དང་། ལོག་ལྟ་ཟབ་ཟབ་མོའི་གདམ་པ་ཅི་ལྟར་བསྣུབ་ཞེ་ན། མདོ་པདྨ་བརྩེགས་པ་ལས། ལ་ལས་དགེ་སྡིག་རྣམས་ནི་མེད་ཅེས་ཟེར། །དེའི་
དམ་ཆོས་ཕྱིན་ཅི་ལོག་དུ་སྤྱད། །ལ་ལས་བདག་མེད་བསྒོམ་པའི་དུས་མིན་ཟེར། །དེའི་དམ་ཆོས་ཕྱིན་ཅི་ལོག་དུ་སྤྱད། ཅེས་གསུང་པའི་དོན་དེ་ཁོ་ནའོ། སློབ་

དཔོན་པདྨས། གཞུང་ཆེན་རྣམས་འཆད་ཉན་ནུབ་པའི་དུས། །མན་ངག་སྙིང་པོ་དོན་གྱིས་འདུལ་བའི་དུས། ཞེས་གསུང་སྟེ་ད་སང་གིས་འགྲོ་བ་རྣམས་བླ་མྱུར་སྟེ་
བློ་སྣ་ཤིན་ཏུ་ཐུང་བའི་ཕྱིར། ཡུན་རིང་བའི་ལམ་དང་རྒྱ་ཆེ་བའི་ཆོས་ལ་འཇུགས་མི་སྲིད་པ་ལ་དགོངས་སོ། ཡང་འགའ་ཞིག་གིས་ན་རེ། མངོན་སུམ་ཀྱི་གདམ་
པ་འདི་ལམ་མྱུར་བར་གདའ་སྟེ། སངས་རྒྱས་མྱ་ངན་ལ་འདས་པའི་དོན་ངོ་བོ་ཉག་གཅིག་དུ་བཞག་པ་ལ་ཐེ་ཚམ་མོ་ཅེས་བསམ་པར་ཡང་མི་བྱ་སྟེ། མངོན་སུམ་བློ་
འདས་ཀྱིས་གདང་གནས་ལུགས་རིགས་པའི་སྣང་བ་ཡེ་ཤེས་ཀྱིས་འོད་དང་བཅས་པ་འདི་ངོ་འཕྲོད་ཐེ་ཚོམ་མེད་པའི་དོན་ནི། མྱ་ངན་ལས་འདས་པའི་ངོ་བོ་སྟེ། །
མྱ་ངན་ནི་སྡུག་བསྔལ་ལ་བྱ་སྟེ། གདོས་བཅས་དང་གཉིས་སྣང་གིས་ཞན་པ་ལ་བྱའོ། མངོན་སུམ་རིགས་པའི་མདང་ནི། དངོས་པོ་དང་ཞན་སྣང་གིས་དྲི་མས་
གོས་པ་མེད་པའམ་སངས་པའི་ཕྱིར་དང་གནས་ལུགས་གི་རང་མདང་ཁ་དོག་དང་དབྱིབས་ཀྱིས་རྣམ་པར་སྨིན་པའམ། རྒྱས་པའི་ཕྱིར་སངས་རྒྱས་ཐམས་ཅད་མྱ་

༄༅། །ངན་ལ་དྷ་བ་ཁོ་ནའོ། དེ་ཡང་ཤླྀ་རི་སེང་ཧའི་ཐུགས་རྒྱུད་ལས། ཤེས་པ་རང་སོ་རུ་གནས་པ་ལ་རིགས་པ་རྐྱང་པ་ཟེར། དེའི་གཟུགས་ཐིག་ལེ་རུ་
འཆར། གདང་འོད་དུ་འཆར། འོད་ལྔ་ལ་སྐུ་ལྔ་རྒྱས། དེ་ལ་སངས་རྒྱས་ཟེར། ཅེས་པའོ། འཇིག་རྟེན་ལས་མྱང་འདས་ཀྱིས་དོན་ནི། ། འགྲེལ་ཆེན་དྲི་མེད་འོད་
ལས། །འཇིག་རྟེན་ལ་འདས་པའི་བདེན་པ་ནི། དུ་བ་ལ་སོགས་པའི་མཚན་མ་དང་། ཅེས་པ་དང་། དགོངས་པ་ཟང་ཐལ་ཀྱིས་རྒྱུད་ལས། །འཁོར་བའི་བག་ཆགས་
སྦྱང་དཀའ་བ། །སྙིང་པོ་དོན་ཀྱིས་བཅུད་མཐོང་ན། །སྐད་ཅིག་གཅིག་གིས་གྲོལ་བར་ངེས། ཅེས་པ་དང་། དེ་ཉིད་ལས། བསྟེན་ན་བརྟེན་པ་ཙམ་ཀྱིས་ཆོག །
ལྟས་ན་ལྟས་པ་ཙམ་ཀྱིས་མཐོང་། །ཤེས་ན་ཤེས་པ་ཙམ་གྱིས་ཆོག །དུས་འདི་ཉིད་དུ་མངོན་སངས་རྒྱས། །འབྲས་བུ་ཡེ་ནས་ལྷུན་གྱི་གྲུབ། ཅེས་སོ། དེ་
ལྟར་མྱང་འདས་ཀྱི་ངོ་བོ་ཆོས་སྐུ་མངོན་སུམ་དུ་ངོ་འཕྲོད་པའི་དོན་ནི། ཟང་ཐལ་ལས། །སྟོང་པ་ཆད་པར་མ་སོང་ཡེ་ཤེས་སྐུ། །མཁྱེན་པ་མ་འགག་རྣམ་པ་

ཐམས་ཅད་གསལ། །ཅེས་སོ། །རང་སྣང་ཡེ་ཤེས་ཀྱི་མཁྱེན་པ་ནི། །ཟབ་མོ་མྱང་འདས་ཀྱིས་སྣང་བ་སྟེ། །དང་པོ་ངོ་འཕྲོད་པ་ནས་རྩལ་རྫོགས་ནས་ཚད་ལ་མ་
ཕེབས་ཀྱིས་བར་སྨིན་ཅིང་རྒྱས་པ་དང་། མཐར་ཕྱིན་པའི་དོན་སྟེ། ཤེས་རབ་སྙིང་པོ་ལས། མྱ་ངན་ལ་འདའ་བ་ཆེན་པོ་མཐར་ཕྱིན་སྟེ། ཅེས་པའི་དོན་དང་། 
ཅི་སྐད་དུ། །མྱ་ངན་འདས་ལ་མྱ་ངན་འདས། །ལེགས་པར་མྱ་ངན་འདས་ལ་ཉེ། །ཕྱོགས་གཅིག་པ་དང་མི་གནས་པ། །མྱ་ངན་འདས་ཞེས་དེ་ལ་བྱ། ཅེས་
སོ། ངོ་བོ་ནི་རིམ་པའི་ཐ་སྙད་ལ་འདས་སྟེ། སྙན་རྒྱུད་བར་པ་ལས། སངས་རྒྱས་པ་ཐམས་ཅད་གཅིག་ཆར་དུ་འཚང་རྒྱའོ། །སྐད་ཅིག་གཅིག་གིས་རྫོགས་
སངས་རྒྱས། །སྐད་ཅིག་གཅིག་གིས་བྱེ་བྲག་ཕྱེད། ཅེས་གསུང་འཚང་རྒྱ་བ་ལ་དབང་པོ་རབ་འབྲིང་མེད་ཀྱིས། མན་ངག་ཟབ་མི་ཟབ་ཁྱད་ཆེའོ། ཞེས་
གསུང་པའི་ཕྱིར་ངོ་འཕྲོད་མངོན་སུམ་ཀྱིས་ཡེ་ཤེས་འདི་སངས་རྒྱས་ཉག་གཅིག་ལས་ཐེ་ཚམ་མི་ཟའོ། མན་ངག་ཟབ་ན་གདམ་པ་བྱིན་པ་དང་བདེན་པ་མཐོང་སྟེ། །

༄༅། །རྟོག་གྲོལ་དུས་མཉམ་པ་ནི། དུས་འཁོར་རྒྱུད་ལས། བསམ་པ་ཐམས་ཅད་ཡང་སྤང་ནས། །སྟོང་པར་རྩེ་གཅིག་ཡིད་བྱས་སྟེ། །ཉི་མ་གཅིག་
དུ་ལོངས་སུ་བཏགས། །གལ་ཏེ་ཡིད་ཆེས་མ་བྱུང་ན། །དེ་ཚེ་ངའི་རྫུན་ཚིགས་ཡིན། ཅེས་པ་དང་། ཟང་ཐལ་མན་ངག་ཀྱིས་རྒྱུད་ལས། །ཀུན་བཟང་དགོངས་པ་
ཟང་ཐལ་ནི། །གང་དང་འཕྲད་པ་མངོན་སངས་རྒྱས། །དབང་པོ་ལ་ནི་རབ་འབྲིང་མེད། །འཕྲད་པ་ཙམ་གྱིས་གྲོལ་བའོ། ཅེས་གསུངས་སོ། ཡང་མདོ་རྒྱུད་ཐེགས་
པ་རྣམས་ཀྱིས་ཅི་ལྟར་དགོངས་པའི་ཚུལ་ལ། བློ་གྲོས་ཀྱིས་མིག་ཟླུམ་པ་ལ་ལ་དག་གིས་ན་རེ། མདོ་ཕྱོགས་ཕ་རོལ་དུ་ཕྱིན་པ་རྣམས་ཀྱི་ཆོས་དང་ཐེགས་པ་རྣམས་ནི་
རྒྱུའི་ཆོས་སྟེ་བྱིས་པ་རྣམས་ཀྱི་སྤྱོད་ཡུལ་ཡིན་ལ། གསང་སྔགས་རྣལ་འབྱོར་ཀྱིས་རྒྱུད་བླ་མེད་ཀྱིས་རྒྱུད་དང་། ཁྱད་པར་ཡང་གསང་བླ་ན་མེད་པ་ནི། མདོ་རྒྱུད་ཀྱིས་
ཐེག་པ་གཞན་དང་ཐུན་མོངས་མ་ཡིན་ཏེ། གནད་ཁྱད་པར་ཅན་གྱིས་དོན་ཁོ་ནའི་ཕྱིར་། གོང་འོག་གིས་བརྗོད་བྱ་གཅིག་དུ་བཞག་པ་ནི་མི་རིགས་སོ་ཞེ་ན། ངོ་བོ་རྟོག་

པར་བྱེད་པའི་ཐབས་ཐེགས་པ་སྒོ་ནས་དཀའ་སྤྱད་དང་རྩོལ་བ་ཆེ་ཆུང་ལམ་ཉི་རིང་མྱུར་བུར་གྱིས་ཁྱད་པར་རོ། མན་ངག་ལ་ཡང་རྟེན་འབྲེལ་ཀྱིས་དམིགས་པའི་རིམ་
པ་ལ་བརྟེན་ནས། མངོན་སུམ་ཀྱིས་བདེན་པ་མཐོང་བར་བཤད་ཅིང་། ཡང་ཟབ་གནད་ཀྱིས་ངོ་སྤྲད་ལ་བརྟེན་ནས་མངོན་སུམ་གནས་ལུགས་གིས་ཡེ་ཤེས་ཞལ་མཇལ་
བ་སྟེ། ཚུལ་དེའི་བྱེ་བྲག་ལས་ཟབ་མི་ཟབ་དང་གོང་འོག་གིས་མཐོ་དམན་དང་། གང་མའི་ཁྱད་པར་བྱས་ཚུལ་སྟེ་བརྗོད་བྱ་དོན་གྱིས་ངོ་བོ་ལ་མི་མཐུན་པ་མེད་པ་ནི་
ནམ་མཁའ་ཀློང་ཆེན་ལས། གསང་སྔགས་ཀུན་གྱིས་མཐར་ཐུག་སྙིང་པོའི་དོན། །མངོན་སུམ་འོད་གསལ་རྡོ་རྗེ་སྙིང་པོ་འདི། །ཀུན་དང་མཐུན་ཅིང་ཀུན་ལ་
དཔགས་པའི་ཚུལ། ཞེས་པའི་དོན་ནོ། འོག་མའི་ཐེག་པ་རིང་ལམ་པ་རྣམས་ཀྱིས་འང་ནམ་ཞིག་མངོན་དུ་བྱས་པའི་ཚེ། མངོན་སུམ་ཀྱིས་ཡེ་ཤེས་འདི་ཁོ་ན་ལས་
གཞན་མ་ཡིན་སྟེ། དེ་ཉིད་ལས། སྒྲིབ་རེ་དག་པའི་སྟོབས་ཀྱིས་ཡོན་ཏན་རེ། །སྣང་གྱུར་ཁང་ནབ་ཁང་ཐོགས་རི་རྩེའི། །ཉི་འོད་ཅི་བཞིན་རྒྱ་ནི་ཆེ་ཆུང་མཐོང་། །ཡང་

༄༅། །ན་མེ་ལོང་རྡུལ་གྱིས་ཕྱོགས་རེ་ཉིད། །དག་པའི་གཟུགས་ཅན་སྣང་བ་འཕེལ་བ་བཞིན། །ཚུལ་འདི་རིགས་པའི་སྒོ་ནས་མཆོག་ཏུ་བཟང་། །འདི་
ཉིད་དུ་ནི་སྣང་བ་གོང་ནས་གོང་། །ལྔ་ལྡན་དབྱིངས་ནས་ལྷའི་སྐུ་གསལ་བ། །ཞིང་ཁམས་བརྒྱ་ཕྲག་བྱེ་བ་མཐོང་བ་སྟེ། །ཏིང་འཛིན་ཡོན་ཏན་གཟུང་སྤྲིན་སྙིང་པོ་ཅན། 
དང་པོ་སར་ནས་བརྒྱ་ཕྲག་བཅུ་གཉིས། །གོང་ནས་གོང་མར་སྟོང་ཁྲི་འབུམ་ཕྲག་སྟེ། །རྒྱ་མཚོའི་རྡུལ་སྙེད་དག་གིས་ཚུལ་དང་གཅིག །གསང་སྔགས་འོག་
མར་དཀྱིལ་འཁོར་ལྷུན་གྲུབ་ཉིད། །མངོན་སུམ་མཐོང་བའི་ཚུལ་ཡང་འདི་ཉིད་དོ། ཅེས་གསུང་པའི་དོན་དུ་གདའ་སྟེ། ཐེ་ཚམ་ཀྱིས་གནས་སྤ་ཞིང་མན་ངག་ཀྱིས་
དོན་དུ་བརྩོན་པར་གདམས་སོ། མདོ་རྒྱུད་ཐུན་མོངས་བ་རྣམས་ཀྱིས་མཐར་ཐུག་དགོངས་པའི་དོན་ཅི་ལྟ་བ་བཞིན་གཞུགས་སྟེ། ཐ་དྲང་དུ་གོ་བའི་གདུལ་བྱ་གཙོ་ཆེར་
མེད་པས་གྲུབ་མཐའི་ཕྱོགས་ལ་གཞོལ་བ་ཙམ་ལས། མདོ་རྒྱུད་ཀྱིས་དགོངས་པ་མ་ནོར་ན། མན་ངག་ཀྱིས་འདི་ཡིན་སྟེ། གང་ཟག་རྣམས་ཀྱིས་དོན་ཅི་ལྟ་བ་བཞིན་

བྱེ་བྲག་མ་ཕྱེད་དེ། མཁས་པ་ཤྲཱི་རི་སེང་ཧའི་ཞལ་ནས། ཐེག་པ་ཐུན་མོངས་པ་དང་། ཁྱད་པར་དུ་བྱས་པ་ཕལ་ཆེར་ཡང་། ཆོས་ཀྱི་བཀའ་སངས་རྒྱས་ཀྱིས་མ་ནོར་
ཡང་། དོན་གང་ཟག་གིས་མ་ཕྱེད་དེ། གཞི་དང་འབྲས་བུ་དབྱེར་མེད་ཟེར་བའོ། ཞེས་གསུང་པའི་དོན་ནོ། འགའ་ཞིག་གིས་དོན་གསལ་ཁམས་ཀྱིས་ཡོན་ཏན་ཡིན་
པའི་ཕྱིར་མདོ་རྒྱུད་གང་ནས་ཀྱང་བཤད་དེ། ད་སང་ཉི་ཟླ་ལ་ལྟས་སྟེ་ཆོས་སྐུའི་འོད་ཡོད་པ་དེ་ལ་བརྟེན་ནས་སངས་རྒྱས་ཞེས་གསུང་པ་འདི་ཡང་ཐེ་ཚམ་ཞེ་ན། འདི་
ལ་ཐེ་མི་ཙམ་པའི་ཁུང་ཚད་མ་ནི་མྱ་ངན་འདས་མདོ་ལས་བཤད་དེ། ཉི་མའི་འོད་ཟེར་ཀྱིས་ཏིང་ངེ་འཛིན་ཐོབ། ཅེས་པ་དང་། ཡང་དེ་ཉིད་ལས། ཟླ་བའི་འོད་
ཟེར་གྱིས་ཏིང་ངེ་འཛིན་ཐོབ། ཅེས་གསུངས་སོ། ཡེ་ཤེས་ཀྱིས་སྣང་བ་ཁོ་རང་ཉི་ཟླའི་རྣམ་པ་འཆར་བ་དེ་ལ་ཟེར་སྲིད་ཞེ་ན། རྣམ་པ་འཆར་བ་བདེན་མོད་སྟེ། །
དེ་ལ་འོད་ཟེར་ཀྱིས་ཏིང་ངེ་འཛིན་ཐོབ་མི་ཟེར་རོ། ཉི་ཟླའི་རྣམ་པ་དེ་ཀ་རང་གསང་སྔགས་རྡོ་རྗེ་ཐེག་པའི་རང་སྣང་ཁོ་ན་སྟེ། རྒྱུད་ལས། རྡོ་རྗེ་ཟླ་བ་དྲི་མེད་

༄༅། །འོད། ཅེས་པ་དང་།རྡོ་རྗེ་ཉི་མ་སྣང་བ་ཆེ། ཅེས་གསུངས་སྟེ་དགོངས་པ་སོ་སོར་ལོན་པ་གལ་ཆེའོ། དེ་རྣམས་ཀྱིས་འོད་གསལ་ལམ་ཀྱིས་ཁྲིད་
ཡེ་ཤེས་ཀྱིས་སྣང་བ་གང་ཡིན་ངོས་བཟུང་དེ་བསྟན་པ་དོན་ཀྱིས་དགོང་པར་ངོ་སྤྲད་པ། སྐྱོན་ཐེ་ཚམ་ཀྱིས་གོལ་ས་མེད་ཚུལ་དང་བཅས་པ་སྟེ། གསེབ་ལམ་འོད་
གསལ་ཟབ་མོའི་གནད་རྣམས་བཤད་ཟིན་ཏོ། མངོན་སུམ་ཀྱིས་འཆར་སྣང་ངོ་སྤྲོད་ཀྱིས་བྱེ་བྲག་འདི་རྣམས་འགྲོ་བ་ཕལ་པ་ནས་བཟུང་སྟེ། གསང་སྔགས་ཟབ་
མོའི་དོན་མངོན་སུམ་ལག་ལེན་ཀྱིས་དྲོད་རྟག་ངོ་སྤྲོད་གནད་ཀྱིས་ཐེ་ཚམ་བྲལ་བ་མ་རྟོག་པ། གཞན་གང་ལ་ཡང་གསང་ན་དོན་འགྱུར་ཆེ་བ་ཁོ་ན་སྟེ། དམ་ཚིག་
གིས་བཀའ་གྱའོ། ༈ །ད་སྤྱི་དོན་གསུམ་པ་འབྲས་བུ་མཐར་ཐུག་ཆོས་ཟད་ཀྱིས་དགོངས་པ་ནི། མཐར་ཐུག་རིན་པོ་ཆེའི་མཛོད་ལས། །ཅི་བཞིན་ངང་ལས་
རང་ལུག་བཞག་པའི། །བློ་ཟད་ཆོས་ཟད་སྣང་སེམས་འཛིན་པ་ཟད། །ཉམས་ཀྱིས་འཕེལ་ཟད་གཉིས་སྣང་རྟོག་ཚོགས་ཟད། །ཟླ་བ་ཉ་རྫོགས་སྟོན་སྲུག་

ནས་སུ་སྨིན། །མ་རིགས་སངས་པས་དོན་ལ་ཡེ་ཤེས་རྒྱས། །ཐོབ་དོན་ཐོབ་ཅིང་ཕྱིན་སར་ཕྱིན་པས་ན། །ལྷུན་གྲུབ་སྦུབས་སུ་རང་ངོ་ཐིམ་པ་དེ། །ཆོས་ཉིད་ཟད་
པའི་དུས་ཞེས་མིང་དུ་བཏག །ངོ་བོ་སྟོང་པ་ཀ་དག་གདོད་མའི་དབྱིངས། །རང་བཞིན་ལྷུན་གྱིས་གྲུབ་པ་འོད་གསལ་ཡེ་ཤེས་ངང་། །ཐུགས་རྗེའི་རང་རྩལ་མ་
འགག་ཕྱོགས་ལྷུང་བྲལ། ཞེས་པའི་དོན་དུ་བཞག་སྟེ། འབྲས་བུ་དོན་ཀྱིས་ངོ་བོ་ནི་ཁས་བླང་ངོས་བཟུང་གིས་བསམ་བརྗོད་ལས་འདས་པ་སྟེ། ཐར་འགྱུར་ལས། 
འབྲས་བུ་བརྗོད་པར་མི་ནུས་ཀྱང་། །ཆོས་རྣམས་ཟད་སར་ཕྱིན་པ་དང་། །རང་གིས་གྲུབ་པའི་མཐའ་ཡང་འཇིག །འདི་དུས་བླ་མའི་གདམ་ཚིག་ནུབ། །ལྟ་
སྒོམ་སྤྱོད་པའི་མཐའ་སྟོང་བས། །ཆོས་སྐུའི་སྣང་བ་ཡོད་མ་ཡིན། །སྐུ་དང་ཡེ་ཤེས་རྒྱུན་ཆད་པས། །སངས་རྒྱས་མེད་ཅིང་སེམས་ཅན་མེད། །མདོར་ན་
གང་ཡང་གནས་པ་མེད། །སོང་བ་མེད་པས་འོང་བ་མེད་པའོ། ཞེས་པ་དང་། ཀློང་དྲུག་པ་ལས། །དེ་ལྟར་ཆོས་ཉིད་ཀ་དག་ལ། །ཡེ་ཤེས་མེད་ཅིང་སྐུ་

༄༅། །ཡང་མེད། །འོད་དང་ཁ་དོག་རྣམས་དང་བྲལ། །གང་གིས་ངོ་བོར་གྲུབ་མེད་པས། །མ་རིག་པ་དང་ཉོན་མོངས་ཀྱང་། །སྨོས་ཅི་དགོས་སྟེ་
ཡོད་མ་ཡིན། ཅེས་སོ། ཐུགས་རྗེ་རང་གདང་གིས་འཆར་གཞི་ནི་ནུབ་པ་མེད་པར་ཞེས་གསུང་སྟེ། དེ་ཉིད་ལས། རང་བཞིན་ཉིད་ཀྱིས་སྣང་བ་ལས། །མཚན་
མར་འཛིན་པ་ཡེ་མེད་དེ། །ཁ་དོག་མ་ཡིན་རང་གསལ་བ། །ཤེས་ཞིང་རིགས་པའི་ཆ་རྣམས་ཚང་། །འཛིན་པའི་བཟུང་ཡུལ་གང་མེད་ཕྱིར། །རྣམ་པར་
རྟོག་པ་འཛིན་ཆ་མེད། །འོད་ལ་འདས་པའི་ཡེ་གདངས་སུ། །ཡེ་ཉིད་ནས་ནི་ཁྱབ་པར་གནས། །སྐུ་ལ་འདས་པའི་རང་གདངས་སུ། །རྣམ་དག་ཕྱག་རྒྱ་
ཆེན་པོར་གནས། ཅེས་སོ། སངས་རྒྱས་ཐམས་ཅད་ཀྱིས་གཞལ་ཡས་གནས་ཞིང་ཁམས་མ་ལུས་པ་ཐམས་ཅད་ཐ་དད་དབྱེ་གསལ་མེད་པར་རོ་གཅིག་ཏུ་
འདྲེས་ཚུལ་ནི། མདོ་སྡེ་རྒྱན་ལས། སངས་རྒྱས་ཉིད་དུ་མ་ཞུགས་བརྟེན་པ་རྣམས། །རྟེན་ཡང་ཐ་དད་བློ་གྲོས་ཐ་དད་ཅིང་། །རྟོག་པ་རང་གིས་བྱ་བ་ཐ་དད་ལ་

སེམས་ཅན་གཉུག་དོན་རྟག་དུ་ཉེར་སྤྱོད་འགྱུར། སངས་རྒྱས་ཉིད་དུ་ཞུགས་ན་དེ་དག་ཀྱང་། །རྟེན་ཡང་གཅིག་ཅིང་རྟོག་པ་ཆེ་ལ་གཅིག །མཛད་པ་གཅིག་དུ་
འདྲེས་ཞིང་རྟོག་པར་ཡང་། །སེམས་ཅན་ཚོགས་ཆེན་ཉེ་བར་སྤྱོད་པའི་ཚེ། ཅེས་སོ། ཡོན་ཏན་ཐམས་ཅད་ཀྱིས་འཆར་གཞི་བློས་སོ་སོ་རང་རིག་པའི་རང་
གདང་མ་འདྲེས་པར་བཞུགས་སྟེ། རྒྱུད་ཀྱིས་ཁ་དོག་ཕུར་ཆིགས་དོན་བཅུ་གཅིག་པ་ལས། སྔར་སངས་རྒྱས་པ་ཆོས་ཉིད་ཀྱིས་ཀློང་ནས་བཞུགས་པ་དང་། །
ཕྱིས་སངས་རྒྱས་པ་ཆོས་ཉིད་ཀྱིས་ཆ་ཀློང་ནས་གཞུག་པ་གཉིས་བཟང་ངན་དང་ཆེ་ཆུང་མེད་པར་རོ་གཅིག་སྟེ། རང་ངོ་རང་ངོ་ནས་གསལ་སྟོང་མི་ཕྱེད་པར་
བཞགས་པ་ནི། དཔེར་ན་ཁང་པ་གཅིག་གིས་ནང་ན་མགྲོན་པོ་སྔར་འོང་ཕྱིར་རྣམས་སོ་སོ་ནས། རང་ངོ་རང་ངོ་ནས་གསལ་ལ། གཞན་སྣང་མང་པོ་གཅིག་
འཚོགས་ཀྱང་མི་འབྱེད་པ་ལྟ་བའམ། ཡང་ན་ཁང་པ་གཅིག་གི་ནང་དུ་སྔ་ཕྱི་མར་མེ་བརྒྱ་བཏང་ཡང་། རང་ངོ་རང་ངོ་ནས་གསལ་བ་ལ་འོད་འདྲེས་སྟེ་མི་ཕྱེད་པ་

༄༅། །ལྟ་བུའོ། ཞེས་གསུང་པའི་དོན་དུ་དབབ་སྟེ། ནན་ཏན་དུ་བྱའོ། འབྲས་བུའི་མཛད་པ་ནི། མངོན་རྟོག་རྒྱན་ལས། དེང་ནི་འཁོར་བ་ཅི་སྲིད་
འདིའི། །ལས་ནི་རྒྱུན་མི་འཆད་པར་འདོད། ཅེས་གསུང་པའི་དོན་ཀྱིས་དགོངས་པ་བླང་ཐུབ་པ་གལ་ཆེའོ། མཁས་པ་རྣམས་ཀྱིས་བཤད་ལུགས་མང་ངོ་། ཐམས་
ཅད་སྐུ་གསུམ་རང་སྣང་གིས་དཀྱིལ་འཁོར་བྷ་ཞིག་སྟེ། བདག་ཉིད་ཆེན་པོའི་ཞལ་ནས། རྟོག་པའི་སེམས་ཅན་རྡུལ་ཙམ་མ་གཟིགས་ཀྱང་། །ཡིད་བཞིན་
ནོར་བུ་དཔག་བསམ་ཤིང་བཞིན་དུ། །སེམས་ཅན་རྣམས་ལ་སྣ་ཚོགས་གཟུགས་སྟོན་པ། ཅེས་སོ། དེ་རྣམས་འབྲས་བུའི་རྣམ་བཞག་སྟེ། སྐབས་
འདིར་མ་ཁམས་པས་གེགས་གཅིག་ལ་ཤོར་བས། རག་པ་ཆེ་ལུང་ཙམ་གཅིག་ལས་མ་བརྗོད་དོ། ཞིབས་ཀྱིས་རྣམ་བཞག་འགའ་ཞིག་རྒྱུ་ཡོད་དེ། རེ་ཞིག་བཏང་
སྙམ་དུ་འཇོག་གོ །དེ་ལྟར་གཞི་ལམ་འབྲས་བུའི་དོན་གྱིས་མངོན་སུམ་ཡེ་ཤེས་འོད་གསལ་ཀྱིས་གསེབ་ལམ་ཟབ་མོ་བཤད་ཟིན་ཏེ། ཁོ་བོ་བསོད་ནམས་དམན་

པའི་འབྲས་བུ། དལ་འབྱོར་སྐྱོན་མེད་དང་མི་ལྡན་པ་དག །མཐོ་རིས་ཡོན་ཏན་མཛེས་པའི་རྒྱན་གྱིས་འགའ་ཡང་མ་སྤྲས་ཞིང་། གཞན་ཕན་གདུལ་བྱ་རྣམས་
ཀྱིས་མཐོང་མཛེས་མོས་ཞིང་གིས་ཡོན་ཏན་ནི་ཅུང་ཟད་ཀྱང་མེད། རང་སྟོབས་དད་པའི་ཡིད་ཀྱིས་ཕྱོགས་མེད་དུ་བསྐུལ་ཏེ་ཕྱོགས་ཡོངས་ཀྱིས་མཁས་གྲུབ་
དམ་པ་རྣམས་དང་མཇལ་ཞིང་། དྲི་མ་མེད་པའི་གསུང་ངག་བློ་གྲོས་སྨིན་པའི་རོ་བཅུད། ཟག་མེད་རྣམ་དག་གིས་བདུད་རྩི་འགའ་ཙམ་ཐོབ་པའང་ཡོད་ཅིང་། །
འཇིག་རྟེན་སྐྱེ་འཆིའི་ཆོས་ཀྱིས་བྱ་བ་ཐམས་ཅད་ལ། བདག་སྔངས་ཞིང་འཇིགས་སྐྲག་གིས་སེམས་ཡང་ཡང་ལྡང་བ་གཅིག་བྱུང་། མི་འཇིགས་པའི་བཙན་པ་རྗེ་
གོང་མ་རྣམས་ཀྱིས་མན་ངག་ཟབ་མོ་རྣམས་ལ་གདིང་བཅའ་སྟེ། སྐྱེ་འཆི་བྲལ་བའི་དོན་འགྱུར་མེད་གཅིག་ལ་ཐེ་ཚམ་ཆོད་པ་གཅིག་བྱུང་སྟེ། མི་བསླུ་ངེས་པའི་
རྒྱུ་མཚན་མན་ངག་རིས་སུ་བཀོད་པ་ནི། བདག་རྣམ་གཡེང་ཐར་པའི་གེགས་རྣམས་སྤང་སྟེ། མི་མེད་ལུང་སྟོང་གིས་དབེན་གནས་སུ་བྲོས་སྙིང་འདོད་པ་གཅིག་

༄༅། །ཡོད། དེའི་ཚེ་མདོ་རྒྱུད་ཀྱིས་གསུང་རབ་རྣམ་དག་གིས་དཔེ་ཆ་རྣམས་བསྐྱལ་ལེན་ཀྱིས་བརྩོན་དག་གིས་གཉེར་ཀ་ནི་ཞན་བཞིན་དུ་ཐལ། དེ་རྣམས་
ཀྱིས་དགོངས་དོན་རང་ཐོགས་དུ་ངེས་པ་གཅིག་ལ་བཀའ་དཔང་དུ་མངའ་གསོལ་སྟེ། ཟབ་མོ་དོན་གྱིས་གསལ་འདེབས་མན་ངག་གལ་མདོའི་ཡི་གེ་འདི་ཁོ་ནའོ། རྟེན་
འབྲེལ་ཀྱིས་རྒྱུ་རྐྱེན་འཚོགས་པ་ཞེན་པའི་གནད་ཀྱིས་གཞན་ཕན་ཀྱིས་གོ་སྐབས་མེད་པ་སྟེ། འོན་ཀྱང་སྔོན་ལས་འབྲེལ་བའི་སྐབས་བབས་པ་རེ་རེ་ཙམ་སྲིད་
ན། ཆོ་རིགས་བཟང་པོ་རྣམས་ཀྱིས་མ་སྤྲས་པའི་བདག་པོ་ཁོ་ལ། བདོག་པའི་མན་ངག་ཁྱད་པར་ཅན་གཅིག་འགའ་ཡང་མེད་ལས་ཆེ། མ་དགོངས་ལ། ཡི་གེ་
འདི་ལ་བློ་གཟུ་བོར་བྱས་ཞིང་། དོན་དུ་དཔྱད་ན་མདོ་རྒྱུད་རྣམས་ཀྱིས་དོན་དུ་འགྲོ་བར་ཐེ་ཚམ་མེད་དོ། མཁས་པའི་ངག་སྒྲོས་དང་། རྣམ་བཞག་འགྲིགས་པའི་གོ་ 
རིམ་དང་། གོང་འོག་ཟློས་སྐྱོན་ཀྱིས་འགལ་ཚིགས་སྤང་བ་སོགས། གཉེར་ཀ་གཙོ་ཆེར་མ་བྱས་སོ། གོ་བྱ་དོན་དུ་དྲིལ་བའི་ཡི་གེ་ཁོ་ནའོ།། ༈ །ཆོས་

ཁམས་གདོད་ནས་འགྱུར་མེད་མཁའ་བཞིན་འདུས་མ་བྱས། །གནད་ཀྱི་མན་ངག་ཤུགས་འཆང་རླུང་བཞིན་རབ་གཡོས་སྟེ། །གློ་བུར་ཉོན་མོངས་སྤྲིན་འདྲ་ཕྱོགས་
གང་མེད་པར་བྱས། །ཉིད་ལྡན་ཡོངས་རྫོགས་ཉིན་མོའི་མགོན་བཞིན་མངོན་སུམ་གཟིགས། །ཆོས་མཛོད་བླ་མའི་མན་ངག་ནོར་བུ་ལ། །གསུང་རབ་དྲི་མེད་པད་མོའི་
ལུང་གིས་སྤྲས། །ཕན་བདེ་འབྱུང་གནས་ནོར་ཀྱིས་མཆོག །ཟག་མེད་ཆོས་ལ་སྤྱོད་འདོད་འདི་འཆང་ཅིག །ཚུལ་འདི་རང་སྣང་རིན་ཆེན་གཞལ་ཡས་ཁང་། །
རབ་རིབ་ལས་ཀྱིས་དུབ་རྣམས་ངལ་བསོའི་གནས། །སྙིང་པོ་མེད་པའི་བྱ་བ་ཀུན་དོར་སྟེ། །འགྱུར་མེད་བསྟན་པའི་ཕོ་བྲང་འདིར་སྡོད་ཅིག །མདོ་རྒྱུད་གསུང་
རབ་སྐྱེས་མོའི་ཚལ་རྣམས་ཉུལ། །དྲི་མེད་ཟབ་དོན་པདྨའི་བཅུད་ཀུན་བསྡུས། བློ་གྲོས་ཚིམ་བྱེད་མངར་བའི་རོ་མཆོག་ཅན། །རྐང་དྲུག་དོན་གཉེར་ཅན་དག་འདིར་
བླང་རིགས། །བསྟན་པའི་ཆོས་དོན་མདོ་རྒྱུད་རྒྱ་མཚོ་ལས། །ངེས་པའི་ཟབ་ལུང་བཅུད་ཀྱིས་ཐིགས་པར་བསྡུས། །ཆོས་མཛོད་རྒྱ་མཚོ་ཀན་གྱིས་དོན་ལྡན་པ། །

༄༅། །ངེས་ལམ་ཡན་ལག་བརྒྱད་ལྡན་ཆུ་འདི་འཐུང་། །མི་འགྱུར་ངེས་པའི་རིན་ཆེན་ས་གཞི་ལ། །རང་སྣང་པད་མོའི་ཞིང་བཀོད་གཞལ་དུ་མེད། །རྣམ་
གྲོལ་ཐར་བའི་སྣང་བ་ཀུན་ནས་མཛེས། །བློ་གྲོས་ལྡན་རྣམས་དགའ་སྟོན་ཅི་ཆེར་མཛོད། །གདོད་ནས་རང་ལ་ཐོབ་པའི་ཡོན་ཏན་ཚོགས་མང་ཅན། །མངོན་སུམ་ཉེ་
བར་ཐོབ་བྱེད་གནད་ཀྱིས་ཡི་གེ་འདི། །བེད་སྤྱོད་མངོན་སུམ་ཐོབ་ཕྱིར་ཡོན་ཏན་ཚོགས་ཀྱིས་གང་། །མི་བསླུ་ངེས་ཐོབ་ཕྱིར་ན་གཅེས་སྤྲས་བྱེད་པར་འོས། །རྣམ་
གྲོལ་བདེ་བའི་འཇུགས་ངོག་ཟབ་ཏིག་འདི། །རྣམ་མཁྱེན་གྲུབ་པའི་ཉེ་ལམ་ཐབས་ཀྱིས་མཆོག །རྣམ་པ་ཀུན་ཏུ་ཡང་ལ་མ་གྲགས་པ། །རྣམ་མང་དུས་ཀྱི་མཐའ་
འདིར་ཡོངས་སུ་བསྔགས། །རིམ་རྩོལ་ཀུན་ལ་འདས་ཕྱིར་མན་ངག་མཆོག །རྗེས་དཔག་ཡུལ་ན་མི་ལྟོས་མངོན་སུམ་མཆོག །རེ་དོག་གང་ཡང་མེད་ཕྱིར་གདེང་ཆེན་
མཆོག །འདི་ནི་ཀུན་ལ་དཔགས་ཕྱིར་ལམ་ཀྱིས་མཆོག །ཟབ་དོན་ངོ་སྤྲོད་མངོན་སུམ་གསལ་བྱེད་འདི། །བློ་ཆུང་དད་བརྩོན་ཅན་དག་ཡོད་སྲིད་དེ། །ལེན་

འགའ་བཤད་ཀྱང་བློའི་མི་ལྕོག་ན། །རྗེས་སྤང་ངེས་ཤེས་བསྐྱེད་ཕྱིར་འདི་བྱས་ཀྱིས། །ཐུབ་དབང་རྒྱལ་བའི་བསྟན་པ་འགྲིབ་སྐབས་འདིར། །མཁས་བླུན་གནད་དུ་
འབྱེད་པ་མི་གདའ་ན། །མཁས་རྣམས་དགྱེས་པའི་གཏམ་སྙན་སུ་ལ་ཕན། །དེ་ཕྱིར་བསྙན་གྲགས་མཁས་འདིད་འདི་མྱ་བྱས། །ལྷ་མཛེས་སྲས་ཀྱིས་བསྟན་པ་
བཤད་སྒྲུབ་གཉིས། །སྒྲོན་མེ་འདྲ་བ་མུན་པའི་གསེབ་དུ་འཆོར། །ད་ནི་ཕྱོགས་གང་སུ་དང་སུ་ལ་ཡང་། །གནད་དུ་ཕན་པའི་བསྟན་པ་ངས་མ་མཐོང་། །བསྟན་འཛིན་
འདྲ་བ་འགའི་རྣམ་ཐར་ལ། །མཐོང་ཐོས་རྗེས་སུ་བསམ་ན་སྙིང་རླུང་ལྡང་། །གྲོགས་དང་སློབ་བཅས་འདྲ་བ་གང་དང་གང་། །ཚུལ་བཞིན་དོན་མཐུན་སྤྱོད་པ་རེ་རེ་ཙམ། 
འཇིག་རྟེན་ཆོས་རྣམས་རིན་ཐང་ཆེ་དུས་འདིར། །མཁས་རྣམས་ཞུམ་ཞིང་བླུན་པོ་གླང་ལྟར་འགྱིང་། །རྒྱལ་སྲས་རྣམས་ཀྱིས་ཐུགས་རྗེས་ཕན་མེད་ན། །ཁོ་བདག་
བན་སྤྲང་འདྲ་བས་ཕན་མི་སྲིད། །ཐུབ་དབང་ཁྱེད་ཀྱིས་བསྟན་པའི་ཆེ་བ་འགྲིབ། །སློབ་གྲྭ་རྣམས་ཀྱི་ངོ་སྲུང་དང་ལེན་དགོས། །གདམས་པ་སྙིང་ལྟར་བྱིན་ཀྱང་

༄༅། །རྒོལ་ཏེ་འོང་། །ཟས་རྩང་སྲས་ཀྱིས་བསྟན་པ་ཉམས་རྟག་ཡིན། །ཀྱེ་མ་ད་སང་དུས་ཀྱིས་འགྲོ་བ་རྣམས། །ཕན་དུ་རེ་བའི་གདུལ་བྱ་སྐྱོང་བར་
དཀའ། །ཅི་ཙམ་ཕན་ཀྱང་ལན་དུ་བྱེད་ཀྱིས་འཇལ། །ཁོ་བདག་སུ་དང་འགྲོགས་སྙིང་འདོད་པ་མེད། །རང་ལ་འཁོར་སྟེ་ཕན་དུ་རེ་བ་ལ། །སྤང་བླང་འབྱེད་ན་
དགེ་སྦྱོན་ཆོད་ཆེ་བས། །སྐྱོན་ཡོན་དམིགས་ནས་དཀར་སྟེ་བཤད་ན་ཡང་། །ཕན་དུ་མི་འོང་སླར་ཡང་ཉེས་པའི་གཞི། །རྒུད་པའི་སྐབས་ལ་ཐམས་ཅད་འཇིགས་
རྐྱེན་བཞིན། །ལྷག་བསམ་སེམས་ཀྱིས་བསྐུལ་སྟེ་འབད་ན་ཡང་། །བསྟན་ལ་མི་ཕན་སླར་ཡང་ཉམས་པའི་རྐྱེན། །ཀྱི་ལྷུད་ད་ནི་འདི་བཞིན་ཕན་དུ་དཀའ། །
བསོད་ནམས་མེད་པ་བདག་འདྲ་ཕམ་རེ་ཆེ། །ཟས་དང་གོས་ཕྱིར་དལ་འབྱོར་ཆུད་རེ་ཟོས། །ད་ནི་ལོང་མེད་འཆི་བདག་གོམས་སུ་ཆེ། །ཅིས་ཀྱང་ཕན་མེད་ཁོ་བོས་ཅི་
བྱེད་ཨང་། །ད་ནི་ཁོ་བདག་ཉི་ནུབ་གྲིབ་སོ་བཞིན། །ཡུད་ཙམ་སྐད་ཅིག་མི་རྟག་འགྱུར་ལ་ཉེ། །ཚེ་འདིའི་བྱ་བ་ཐར་པའི་གེགས་སུ་ཆེ། །དུག་བཞིན་བོར་སྟེ་གདན་

ས་མི་སྙག་རེ། །མང་དུ་འཚོགས་ཀྱང་མགུ་སྐ་མཁུང་ཡུས་ཆེ། །བསྒྲུབ་དང་བསྟན་ལ་ཕན་བྱེད་སྲིད་པ་ཙམ། །དེ་ཕྱིར་སུ་ལ་རེ་དང་ལྟོས་མེད་པར། །མི་མེད་
དབེན་གནས་ཕྱོགས་དག་མི་སྙག་རེ། །ཐར་ལམ་བྱང་ཆུབ་འཚོལ་བའི་བློ་ཅན་ལ། །གྲོགས་དང་བླ་མ་ནོར་ན་ལམ་ཀྱིས་གེགས། །ཡིན་མིན་བཤད་ན་ངན་སྨྲས་
སྐྱོན་དུ་མཐོང་། །ད་ནི་གང་གིས་སྐྱོན་ཡོན་བརྗེ་ན། །ཡུན་དུ་བརྟེན་པའི་གནས་གཞི་གྲོང་པ་བཞིན། །དཀོན་མཆོག་ལྷའི་ཐུགས་རྗེས་ཁྲེལ་ཡུལ་འཇོགས། །བཟའ
གོས་ངན་ངོན་ཆོག་ཤེས་བློ་བཀལ་སྟེ། །ཡུན་དུ་སྡོད་པའི་གནས་ཞན་སྤང་ན་བདེ། །ད་དུས་འགྲོ་བ་འདོད་ཆེ་བློ་སྣ་ཐུང་། །ཡུན་དུ་འགྲོགས་ན་ཉེས་ཆེ་ཕན་མི་ཐོགས། །
སྔོན་ལས་འབྲེལ་ཟབ་ཆེན་ནམ་ཀྱང་འཁོར། །ཆེད་དུ་གཉེར་ཀ་སྤང་ན་ཤིན་ཏུ་བདེ། །གཞན་སྐྱོན་བཏག་ན་འཁོར་བའི་འདམས་སུ་ལྷུང་། །རང་སྐྱོན་སྤང་ན་ཉེས་པ་
ཀུན་དང་བྲལ། །དེ་ཕྱིར་དུས་ཀུན་རང་གིས་རྒྱུད་བརྟགས་སྟེ། །དགེ་སྡིག་འདོར་ལེན་སེམས་རྒྱུད་གནད་ལ་བསྒྲི། །མདོ་རྒྱུད་དཔེ་རིས་སྒྲུབ་བརྟེན་མཆོད་པའི་རྫས།།

༄༅། །འཚགས་ནས་རྩོལ་རྟོག་ཁུར་ནས་ངལ་བའི་རྒྱུ། །བློ་འདས་ཟབ་མོའི་དོན་དང་ནམ་ཡང་འགལ། །དྲན་རིག་གང་ཤར་བཟོ་བཅོས་བྲལ་ན་བདེ། །བག་
ཆགས་གློ་བུར་ལུས་སེམས་འཚོགས་གཞིའི་རྟེན། །རྒྱུ་རྐྱེན་གང་ལ་བསམ་ཀྱང་འགྱུར་ལྡོག་ཆེ། །ཡིད་ཁམས་མེད་པའི་དྲན་པ་རྒྱུན་མཐུད་སྟེ། །ཕྱི་མའི་བརྟེན་ས་
སྲིད་ན་ཞེ་བློ་བདེ། །ཟབ་མོའི་ཆོས་ལ་སྒྲོ་འདོག་ཆོད་ངེས་ན། །འཇིག་རྟེན་ཚེ་འདིའི་དོན་གཉེར་ལུས་ཀྱང་བཟོད། །གཉེར་ཀ་གཅིག་དུ་དྲིལ་ན་དོན་ཆེན་འགྲུབ། །དོན་
མེད་བྱ་བ་སྤང་ནས་གནད་དུ་བདེ། །བྱང་ཆུབ་ཡོན་ཏན་གདོད་ནས་རང་ལ་ཡོད། །ཐེ་ཚམ་མ་ཆོད་ཚེ་དམ་བཅའ་རྒྱུན་དུ་བརྩོན། །འདོད་ཞེན་བྲལ་ནས་དྲོད་རྟག་ཚད་
དུ་ཞོག །སུ་དག་གང་ལ་སྒྲོས་ཁ་བསྟུན་མི་བྱ། །ཐར་པའི་གེགས་སུ་གང་འགྱུར་ཆ་མེད་པས། །ཁྱད་པར་ངེས་ལམ་ཟབ་དོན་གཉེར་བའི་སྐབས། །རང་གཞན་
ཀུན་གྱིས་བྱ་རྩོལ་རྐྱེན་གྱུར་གང་། །མྱུར་དུ་སྤང་ནས་དགེ་སྦྱོར་གནད་དུ་ཟབ། །གནད་དུ་ཆེ་བའི་ཟས་གོས་སྲེད་པ་སྤང་། །ཟས་གོས་སྡེ་རིགས་སྐྱོང་བྲན་སྨོས་ཅི་

དགོས། །ཆོས་ཕྱིར་སྡུག་བསྔལ་དང་ལེན་བཟོད་མ་ནུས། །ཚེ་འདི་ཉིད་ནས་བྱང་ཆུབ་གོ་འཕང་རེགས། །བླུན་ངག་ཚིགས་སུ་སྡེབ་པའི་ཡི་གེ་འདི། །མཁས་རྣམས་
ངོ་མཚར་བསྐྱེད་པའི་ནུས་མེད་དེ། །སྤང་པོས་བསམ་གཏན་བསྒྲུབ་པའི་གལ་ཚིགས་ཡིན། །ཕྱི་དུས་དང་ལྡན་སྲིད་ན་ཁ་ཆེམ་འཇོགས། །འདི་ལྟར་ཆེད་དུ་
རྩོལ་བས་ཉེ་བར་སྦྱར། །ལྷག་བསམ་དག་པའི་སྦྱོར་བ་གང་ཡིན་པ། །དད་ལྡན་གཞན་ལ་ཕན་པའི་སྐབས་སྲིད་དེ། །དགེ་བས་གང་སྲིད་བྱང་ཆུབ་ཕྱིར་དུའོ། །
བདག་ཀྱང་འདི་ནས་ཁམས་གསུམ་སྐྱེ་འཆིའི་ཆོས། །རྣམ་གྲོལ་རང་དབང་བཟོད་པ་མ་ཐོབ་པར། །འཇིག་རྟེན་རྣམ་གཡེང་མེད་པའི་ནགས་འདབས་སུ། །རང་
རྒྱལ་ཅི་བཞིན་སྒྲུབ་ལ་བརྩོན་པར་ཤོག །དེ་ཚེ་ཕ་ཡུལ་སྡེ་རིགས་ཆོ་འབྲང་སོགས། །ཟས་ནོར་དགྲ་གཉེན་རིང་དུ་སྤང་ནས་ནི། །དཀོན་མཆོག་གསུམ་ཀྱིས་དབང་
པོ་བློ་བཀལ་སྟེ། །ཟས་གོས་ངན་ངོན་ཙམ་ཀྱིས་འཚོ་བར་ཤོག །བྱང་ཆུབ་ཕྱིར་དུ་ཕན་པའི་སོད་ལམ་ཀུན། །བཟའ་བཏུང་བྲལ་སྟེ་ལུས་སེམས་ཤིན་ཏུ་བདེ། །སྨྲེ་

༄༅། །སྔགས་འོ་དོད་འབོད་ལ་ཐུགས་ཀྱང་བླའི། །སྐོང་ལ་མེད་པའི་དམ་བཅའ་བརྩོན་པར་ཤོག །ཅི་སྲིད་འཇིག་རྟེན་ཆོས་ལ་མ་འདས་པར། །བྱང་ཆུབ་
ཐོབ་པའི་གེགས་སུ་གང་འགྲོ་བ། །སླར་ཡང་ཆེད་དུ་འབད་པའི་དོན་གཉེར་སྟེ། །ཡོ་བྱད་ནོར་ཀྱིས་རྟག་ཏུ་དབུལ་བར་ཤོག །ཆེད་དུ་ཚེ་འདིར་ལྟོས་སྟེ་འཕེན་
ལེན་དང་། །སྡེ་རིགས་ཉེས་ཕྱོགས་བརླམ་པའི་བཞིན་ལན་དང་། །བསྟན་པ་བདག་མེད་རྣམ་དབྱེ་ཕོ་རུས་ཅན། །དེ་རྣམས་སྐྱེ་བ་ཀུན་ཏུ་སྤང་བར་ཤོག །ཁོ་
བདག་འདི་ནས་བྱང་ཆུབ་མཐར་ཐུག་བར། །དབང་མེད་ལས་ཀྱི་སྲིད་པ་དང་བྲལ་ཞིང་། །སྨོན་ལམ་ཏིང་འཛིན་སྤྲུལ་པའི་ལུས་བཟང་ནས། །འགྲོ་ཀུན་སྡུག་
བསྔལ་གནས་ནས་དྲང་བར་ཤོག །བདག་ནི་འདི་ནས་ཅི་སྲིད་རྣམ་མཁྱེན་བར། །གནས་རིས་ཞིང་ཁམས་གང་དུ་དག་ཀྱང་ནི། །དྲི་མེད་རྣམ་དཀར་དགེ་བའི་
གེགས་བྱེད་པ། །ལས་ངན་སྡིག་པའི་གྲོགས་དང་བྲལ་བར་ཤོག །འདི་ནས་སྐྱེ་བ་སྐྱེ་གཞན་ཀུན་ཏུ་ཡང་། །ཆོས་མིན་བྱ་བ་ནམ་ཡང་གོས་མིན་ཅིང་། །རྟོག་པའི་

ཡོན་ཏན་གང་འཕེལ་མ་ཉམས་པར། །འགྲོ་ཀུན་ཡང་ལ་ཕན་བདེ་སྟེར་བར་ཤོག །ད་ནི་འཇིག་རྟེན་འཁོར་བའི་ཆོས་རྣམས་ཀུན། །སྐྱོན་ཀྱིས་ཕུང་པོ་དུག་བཞིན་
ལྟས་བྱས་ནས། །རི་དྭགས་སྨས་མས་འགུལ་ས་བསྙག་པ་བཞིན། །བསྒྲུབ་པའི་དམ་བཅའ་སྲོག་བཞིན་བསྡོ་ནུས་ཤོག །སྐྱེ་འདི་ཅི་སྲིད་འཚོའི་བར་དུ་ནི། །འདུ་
འཛི་འཚོགས་པའི་གཡེང་བ་ལོང་སྤང་ནས། །དྲོད་རྟག་མངོན་བྱས་ཚེ་སྒྲུབ་མཐར་ཕྱིན་སྟེ། །ནམ་ཞིག་འཆི་རྐྱེན་བློ་འདས་གདིང་ཐོབ་ཤོག །རྩོལ་བསྒྲུབ་རྣམ་
གཡེང་ཆོས་ནི་ཐར་པའི་གེགས། །རྩོལ་མེད་དཀའ་ཐུབ་བཅུད་ལེན་བསྒྲུབ་པའི་རྟེན། །རྣམ་གཡིང་བསྒྲུབ་ལ་གནོད་པ་ཟས་གོས་ཀྱིས། །ཉུང་ངུ་ཙམ་ཡང་འཚོ་བར་
མ་གྱུར་ཅིག །དེང་ནས་འཚོ་སྟེ་ནམ་ཞིག་ལུས་སེམས་གུད། །སྲོག་གིས་དབང་པོ་འགུམ་ཀྱི་བར་དུ་ནི། །གྲོགས་དང་སློབ་བཅས་ཉེ་གནས་སྡེ་རིགས་ཚོགས། །
ཐར་པའི་འགལ་རྐྱེན་བྱེད་པར་མ་གྱུར་ཅིག །རྒྱལ་དང་རྒྱལ་སྲས་རྒྱ་བོད་གྲུབ་ཆེན་ཚོགས། །གསར་རྙིང་བཀའ་གཏེར་དམ་ཅན་ཆོས་སྡེའི་ཚོགས།སྲུང་མ་དམ་ཅན་སྡེ་

༄༅། །ཚོགས་ཐ་ཚོགས་ཅན། །ཀུན་གྱིས་མི་བསླུ་ངེས་པའི་བདེན་སྟོབས་ཀྱིས། །བདག་གིས་སྨོན་ལམ་ཚུལ་འདི་ཅི་བཞིན་དུ། །མི་བསླུ་ངེས་པའི་དོན་
བཞིན་འགྲུབ་གྱུར་ཅིག །འདི་ལྟར་སྡེབ་པའི་ངོ་སྤྲོད་ཡིག་རིས་འདི། །ཁམས་ཀྱིས་ཡོན་ཏན་རིན་ཆེན་དགོས་འདོད་བཞིན། །མངོན་སུམ་གསལ་བྱེད་ཟབ་མོ་ལུང་གིས་
སྤྲས། །ཚུལ་འདི་རིན་ཆེན་ལུང་གིས་ཕྲེང་ཅེས་བྱ། །དགེ་གང་སྲིད་ཚད་འགྲོ་བ་ཡོང་ལ་བསྔོ། ཞེས་པའི་ཚུལ་འདི་ཁམས་རྨུགས་སངས་བྲག་དཀར་ཀྱིས་གཡས་ཟུར་
ཀརྨ་རི་ཁྲོད་ཀྱིས་ཡང་སྟེང་བྲག་དཀར་སེང་གེ་འདྲ་བའི་ངོས་སུ། ཟབ་དོན་ངེས་པའི་ཆོས་ལ་མོས་ཞིང་། དད་པ་དང་ལྡན་པའི་མཁོས་ཆུང་། ཤཱཀྱ་རྒྱལ་མཚན་བདག་
གིས་ཡི་གེར་སྡེབ་པ་རྫོགས་སོ།། །།དགེའོ། བཀྲ་ཤིས་པར་གྱུར་ཅིག ། །།རྫོགས་ལྡན་གསར་པའི་སྤྲིན་ཆེན་འཁྲིད་བྱེད་ཤོག །

༄༅། །ཟབ་མོ་སྙིང་ཐིག་གི་གནད་ཐམས་ཅད་བསྡུས་པའི་དོན་ཁྲིད་ལག་ལེན་གསལ་བ་བཞུགས་སོ།། །།

༄༅། །སྐུ་གསུམ་བརྒྱུད་པའི་བླ་མ་ལ། །སྒོ་གསུམ་གུས་པས་ཕྱག་འཚལ་ནས། །འོད་གསལ་རྡོ་རྗེ་སྙིང་པོ་ཡི། །
ཞལ་གདམས་ལག་ཁྲིད་བྲི་བར་བྱ། །འདིར་ཐེག་པ་རྣམས་ཀྱི་རྩེ་མོར་གྱུར་པ་ཡང་གསང་བླ་མེད་འོད་གསལ་རྡོ་རྗེ་སྙིང་པོའི་ཡང་སྙིང་
བཅུད་ཐིག་གི་ཞལ་གདམས་ལག་ཁྲིད་འདི་ལ་གཉིས་ཏེ། བླ་མ་བརྒྱུད་པའི་རིམ་པ་དང་། དེ་ལས་བྱུང་བའི་གདམས་པའོ། །དང་
པོ་ལ་གཉིས་ཏེ། རིང་བརྒྱུད་དང་ཉེ་བརྒྱུད་དོ། །དང་པོ་ལ་གཉིས་ཏེ། སྔ་འགྱུར་དང་ཕྱི་འགྱུར་གྱི་ལུགས་སོ། །དང་པོ་སྔ་འགྱུར་ལ་ཡང་ 

༄༅། །གཉིས་ཏེ། །སྤྱི་དང་ཁྱད་པར་རོ། །སྤྱིར་ནི་རྒྱབ་ཆོས་སུ་ཤེས་སོ། །གཉིས་པ་ཁྱད་པར་ནི། །དཔལ་ཀུན་བཟང་
ཡབ་ཡུམ་གྱིས་ལོངས་སྐུ་རིགས་ལྔ་ཡབ་ཡུམ་དང་། དྲུག་པ་རྡོ་རྗེ་འཆང་ཆེན་པོ་ལ་བཤད། དེས་སྟོན་པ་རྡོ་རྗེ་སེམས་དཔའ་ལ་བཤད། །
དེས་སྤྲུལ་སྐུ་དགའ་རབ་རྡོ་རྗེ་ལ་བཤད། དེས་སྐུའི་རིག་འཛིན་འཇམ་དཔལ་བཤེས་གཉེན་ལ་བཤད། དེས་ཐུགས་ཀྱི་རིག་འཛིན་ཤྲཱི་སེང་ཧ་
ལ་བཤད། དེས་རིག་འཛིན་ཆེན་པོ་པདྨ་འབྱུང་གནས་དང་། མཁས་པ་བི་མ་མི་ཏྲ་དང། སྒྲ་བསྒྱུར་བཻ་རོ་ཙ་ན་དང་གསུམ་ལ་བཤད། །

རིག་འཛིན་རྣམ་པ་དེ་གསུམ་གྱིས་རྒྱལ་པོ་ཁྲི་སྲོང་ལྡེའུ་བཙན་དང་། མཁའ་འགྲོ་ཡེ་ཤེས་མཚོ་རྒྱལ་དང་། སྣ་ནམ་རྡོ་རྗེ་བདུད་འཇོམས་དང་། གཏེར་སྟོན་རིག་འཛིན་
ཆེན་པོ་རྣམས་ལ་བཤད། དེས་ལས་ཅན་སྙིང་གི་བུ་ཀུན་སྤངས་དོན་ཡོད་རྒྱལ་མཚན་ལ་བཤད། དེས་བརྒྱུད་འཛིན་བསོད་ནམས་མཆོག་བཟང་ལ་བཤད། །དེས་
གྲུབ་ཐོབ་ཐང་སྟོང་རྒྱལ་པོ་ལ་བཤད། དེས་བྱང་སེམས་ཀུན་དགའ་ཉི་མ་ལ་བཤད། །དེས་ཞེན་གྲོལ་རཏྣ་དྷཱ་ཛ་ལ་བཤད། དེས་རོང་པོ་དཀོན་མཆོག་རྡོ་རྗེ་ལ་
བཤད། དེས་བླ་མ་ཤཱཀྱ་རྒྱལ་མཚན་ལ་བཤད། དེས་བླ་མ་བྱང་ཆུབ་སེང་གེ་ལ་བཤད། དེས་བླ་མ་བཀྲ་ཤིས་རྒྱ་མཚོ་ལ་བཤད། དེས་རྩ་བའི་བླ་མ་ལ་བཤད་
དོ༑ །ཡང་ན། ཀུན་ཏུ་བཟང་པོ། །དེས་དྲུག་པ་རྡོ་རྗེ་འཆང་ཆེན། །དེས་སྟོན་པ་རྡོ་རྗེ་སེམས་དཔའ། དེས་སྤྲུལ་སྐུ་དགའ་རབ་རྡོ་རྗེ། དེས་རིག་འཛིན་ཤྲཱི་
སེང་ཧ། དེས་སློབ་དཔོན་པདྨ་འབྱུང་གནས། ཨུ་རྒྱན་རིན་པོ་ཆེས་གྲུབ་ཐོབ་ཐང་སྟོང་རྒྱལ་པོ་ལ་དབང་དང་གདམས་པ་ཐམས་ཅད་ཡོངས་སུ་རྫོགས་པར་

༄༅། །གནང་བ་ཡིན་ཅིང་། དེ་མན་ཆད་གོང་དང་འདྲའོ། །གཉིས་པ་ཕྱི་འགྱུར་གྱི་ལུགས་ལ་གཉིས་ཏེ། སྤྱི་དང་ཁྱད་པར་རོ། །སྤྱིར་ནི་རྒྱབ་
ཆོས་སུ་ཤེས་སོ། །གཉིས་པ་ཁྱད་པར་ནི། རྒྱལ་བ་རྡོ་རྗེ་འཆང་ཆེན། དེས་རྒྱལ་སྲས་ཏེ་ལོ་པ། དེས་མཁས་གྲུབ་ནཱ་རོ་བ། དེས་སྒྲ་བསྒྱུར་མར་པ་ལོ་ཙཱ། དེས་རྗེ་བཙུན་མི་
ལ་རས་པ། དེས་མཉམ་མེད་དྭགས་པོ་ལྷ་རྗེ། དེས་དཔལ་ལྡན་ཕག་མོ་གྲུབ། དེས་ཆོས་རྗེ་སྨར་པ་རིན་ཆེན། དེས་མཚུངས་མེད་ཡང་དགོན་པ། དེས་སྐྱེས་
མཆོག་སྤྱན་སྔ་བ། དེས་རྒྱལ་སྲས་དབུ་རྩེ་བ། དེས་སྤྲུལ་སྐུ་རིན་ཆེན་གླིང་པ། དེས་མཁན་ཆེན་འོད་ཟེར་བླ་མ། དེས་འགྲོ་མགྲོན་ཤིང་མགོ་བ། དེས་རྟོགས་
ལྡན་ཆོས་ཀྱི་རྡོ་རྗེ། དེས་མཁས་བཙུན་ཛྙཱ་ན་དྷྭ་ཛ། དེས་ཕྱོགས་མེད་བྱང་སེམས་ཆོས་རྗེ། དེས་ཞེན་གྲོལ་རཏྣ་དྷཱ་ཛ། དེས་མཚན་ལྡན་རཏྣ་བཛྲ། དེས་
མཁས་མཆོག་ཤཱཀྱའི་མཚན་ཅན། དེས་རྩ་བའི་བླ་མ་ལའོ། །གཉིས་པ་ཤིན་ཏུ་ཉེ་བརྒྱུད་ནི། རང་རང་ལ་ཁྲེགས་ཆོད་ཐོད་རྒལ་གྱི་གདམས་པ་མ་ནོར་བར་

བསྟན་པའི་རྩ་བའི་བླ་མ་དེ་ཉིད་དོ། གཉིས་པ་དེ་ལས་བྱུང་བའི་གདམས་པ་ལ་གསུམ་སྟེ། གང་ཉམས་སུ་ལེན་པའི་དགོངས་འགྲེལ་སྤྱིར་བསྟན་པ་དང་། 
ཅི་ལྟར་ཉམས་སུ་ལེན་ཐབས་རྒྱས་པར་བཤད་པ་དང་། དེ་ལྟར་ཉམས་ལེན་ཁྲིད་དུ་གདབ་ཚུལ་གྱི་དོན་བསྡུ་བའོ། །དང་པོ་ནི། སྤྱིར་སངས་རྒྱས་བྱང་སེམས་
བླ་མ་གྲུབ་ཐོབ་རྣམས་ཀྱིས་གསུངས་པའི་བཀའ་བསྟན་བཅོས་མན་ངག་བསམ་གྱིས་མི་ཁྱབ་པ་རྣམས་འབྲས་བུ་དོན་གཉིས་ཕུན་ཚོགས་ཀྱི་སངས་རྒྱས་འཐོབ་
པའི་ཐབས་ཁོ་ན་ཡིན་ནོ། །སངས་རྒྱས་ཐོབ་པ་ལ་ཟབ་ལམ་ཐོད་རྒལ་གྱི་ཉམས་ལེན་གདམས་པས་གདོས་བཅས་ཀྱི་རྩོལ་རྟོག་ཟད་སར་ཕྱིན་དགོས། །
དེར་ཕྱིན་པ་ལ་རང་སྣང་གི་དཀྱིལ་འཁོར་གྱི་རྩལ་ཡོངས་སུ་རྫོགས་དགོས། དེ་རྫོགས་པ་ལ་མངོན་སྣང་གོང་དུ་འཕེལ་དགོས། དེ་འཕེལ་བ་ལ་ལམ་མངོན་སུམ་
གྱི་སྣང་བ་མཐོང་དགོས། དེ་མཐོང་བ་ལ་གཞི་དོན་ཁྲིགས་ཆོད་ཀྱི་ཉམས་ལེན་རང་རྒྱུད་ཀྱི་ཉོན་མོངས་པ་ཐམས་ཅད་ཉན་ཐོས་ལྟར་བཀག་མ་དགོས་པར་རྩ་བ་

༄༅། །ནས་དག་ཅིང་ཟད་པ་ཞིག་དགོས། དེ་དག་པ་ལ་ཉོན་མོངས་པ་རང་གི་ངོ་བོ་སྤྲོས་པ་ཐམས་ཅད་དང་བྲལ་བར་ཡེ་ནས་གནས་པ་དེ་རྟོགས་
དགོས༑ དེ་རྟོགས་པར་བྱེད་པ་ལ་ལྷག་མཐོང་གི་ཡེ་ཤེས་སྐྱེ་དགོས། དེ་སྐྱེ་བ་ལ་ཞི་གནས་སེམས་རྩེ་གཅིག་ཏུ་གནས་དགོས། དེ་གནས་པ་ལ་འཇིག་རྟེན་གྱི་བྱ་
བ་སྤང་ཞིང་ཚེ་འདི་ལ་ཞེན་པ་ལོག་པ་ཞིག་དགོས། དེ་ལྟར་རིམ་པ་བཞིན་གཅིག་ལ་གཅིག་དགོས་ཀྱི་འབྲེལ་ཆགས་ན་སྐས་ཀྱི་ཐེམ་པ་ལྟར། ལམ་འོག་མ་ལ་
བརྟེན་ནས་གོང་མ་མངོན་དུ་བྱེད་དགོས་པའོ། །གཉིས་པ་ཅི་ལྟར་ཉམས་སུ་ལེན་ཐབས་རྒྱས་པར་བཤད་པ་ལ་གསུམ་སྟེ། སྔོན་དུ་འགྲོ་བའི་ཆོས་ཀྱིས་རྒྱུད་ལས་
སུ་རུང་བར་བྱེད་པ་དང་། དངོས་གཞི་གནད་དོན་དུ་གཉེར་བ་མངོན་སུམ་རང་ཐོག་ཏུ་ཉམས་སུ་བླང་བ་དང་། རྗེས་བོགས་འདོན་ལས་སུ་རུང་བར་བྱེད་པ་སྣང་བ་
མཆེད་པའི་ཐབས་ཀྱིས་ཆོས་ཟད་སར་བསྐྱལ་བའོ། །དང་པོ་སྔོན་དུ་འགྲོ་བ་ལ་གཉིས་ཏེ། ཞེན་འཛིན་གྱི་ཁང་བུ་བཤིག་པའི་ཐེག་པ་ཐུན་མོང་གི་སྔོན་འགྲོ་

དང་༑ ཐོག་མའི་ཁམས་ཀྱི་ཡོན་ཏན་རྣམས་ཀྱི་སྣ་བསུ་ཞིང་ཁྲིད་དེ་རང་ཞལ་མཇལ་བར་བྱེད་པའི་ཐབས་ཐུན་མོང་མ་ཡིན་པའི་སྔོན་འགྲོའོ། །དང་པོ་
ལ་བདུན་ཏེ། འཇིག་རྟེན་ཚེ་འདིའི་ཆོས་ལ་ཞེན་པ་ལྡོག་ཅིང་ངེས་འབྱུང་གི་སེམས་རྒྱུད་ལ་སྐྱེ་བར་བྱེད་པ་ལ་བློ་ལྡོག་རྣམ་པ་བཞིའི་ཁྲིད་དང་། འཁོར་བ་ངན་སོང་
གི་སྡུག་བསྔལ་དང་ལམ་ལོག་པའི་ལྟ་བ་ལས་སྐྱོབ་པར་བྱེད་བ་སྐྱབས་འགྲོའི་ཁྲིད་དང་། ཐེག་ཆུང་རང་དོན་ཆོས་ལ་མི་གནས་ཤིང་ཅི་བྱེད་ཐེག་པ་ཆེན་པོའི་
ལམ་དུ་འགྲོ་བར་བྱེད་པ་ལ་སེམས་བསྐྱེད་ཀྱི་ཁྲིད་དང་། རྒྱུ་བསོད་ནམས་ཀྱི་ཚོགས་ལ་བརྟེན་ནས་འབྲས་བུ་ཡེ་ཤེས་ཀྱི་ཚོགས་རྫོགས་པར་བྱེད་པ་
ལ་ཚོགས་བསགས་མཎྜལ་གྱི་ཁྲིད་དང་། སྣོད་ཀྱི་སྡིག་སྒྲིབ་འདག་པར་བྱེད་པ་ལ་རྡོ་རྗེ་སེམས་དཔའི་སྒོམ་བཟླས་ཀྱི་ཁྲིད་དང་། བཅུད་བླ་མའི་བྱིན་
རླབས་ཀྱིས་གང་བར་བྱེད་པ་ལ་ལམ་ཟབ་བླ་མའི་རྣལ་འབྱོར་གྱི་ཁྲིད་དང་། ཟབ་ལམ་ལ་འཇུག་པའི་གང་ཟག་གི་བློ་བྲོད་པ་སྐྱེ་བར་བྱེད་པ་ལ་བསྒོམ་པའི་

༄༅།  །ཕན་ཡོན་གྱི་ཁྲིད་དོ། །དང་པོ་ལ་གཉིས་ཏེ། དགོས་ཆེད་དང་ བློ་སྦྱོང་དངོས་སོ། དང་པོ་ནི། དལ་འབྱོར་རྙེད་དཀའ་བསམ་པ་
དང་། འཆི་བ་མི་རྟག་པ་བསྒོམ་པ་དང་། ལས་རྒྱུ་འབྲས་སྤང་བླང་བྱེད་པ་དང་། འཁོར་བའི་ཉེས་དམིགས་བསམ་པ་དང་བཞི་ལ་ཡང་ནས་ཡང་དུ་བློ་སྦྱོངས་
ནས༑ འཇིག་རྟེན་ཚེ་འདིའི་ཆོས་ལ་ཞེན་པ་ལྡོག་ཅིང་བློ་ཆོས་སུ་འགྲོ་བའི་དགོས་པ་ཡོད་དོ། ༈ གཉིས་པ་བློ་སྦྱོང་དངོས་ལ་བཞི་སྟེ། དལ་འབྱོར་རྙེད་
བར་དཀའ་བ་བསམ་པ་ལ་བློ་སྦྱོང་བ་དང་། འཆི་བ་མི་རྟག་པ་བསྒོམ་པ་ལ་བློ་སྦྱོང་བ་དང་། ལས་རྒྱུ་འབྲས་སྤང་བླང་ལ་སྦྱོང་བ་དང་། འཁོར་བའི་ཉེས་
དམིགས་བསམ་པ་ལ་བློ་སྦྱོང་བ་དང་བཞིའོ། །དང་པོ་ནི། གང་རྙེད་པར་དཀའ་ན། དལ་འབྱོར་གྱི་མི་ལུས་རིན་པོ་ཆེ་འདི་རྙེད་པར་དཀའ། གང་ལས་རྙེད་པར་
དཀའ་ན། རིགས་དྲུག་གི་སེམས་ཅན་རྣམས་མི་ཁོམ་པའི་གནས་བརྒྱད་ནས་རྙེད་པར་དཀའ། གང་དུ་རྙེད་པར་དཀའ་ན། ལྷོ་འཛམ་བུ་གླིང་གི་ཡུལ་

དབུས་སུ་རྙེད་པར་དཀའ། རྒྱུ་གང་གི་རྙེད་པར་དཀའ་ན། དལ་འབྱོར་གྱི་རྒྱུ་དགེ་བ་རྣམ་དག་ཅིག་ངེས་པར་དགོས་ཏེ། ངན་སོང་གི་གནས་ན་དལ་འབྱོར་གྱི་ལུས་
ལ་རྒྱུ་བསོད་ནམས་ཀྱི་དགེ་བ་བསགས་པའི་སྐབས་མེད་དེ། །སྡུག་བསྔལ་ཅིག་པུ་ལས་མེད་པས་རྙེད་པར་དཀའ། རྣམ་གྲངས་ཅི་ཙམ་གྱི་སྒོ་ནས་རྙེད་པར་
དཀའ་ན། སྤྱིར་སེམས་ཅན་གཞན་གྱི་རྣམ་གྲངས་ལ་ལྟོས་ན། དལ་འབྱོར་གྱི་མི་ལུས་ཀྱང་ཤིན་ཏུ་ཉུང་བས་ན་རྙེད་པར་དཀའ། ཚུལ་ཅི་ལྟར་རྙེད་པར་
དཀའ་ན། །ཞ་ལའི་ལོགས་ལ་སྲན་མ་གཏོར་བས་གཅིག་ཆགས་སྲིད་པ་ཙམ་དུ་རྙེད་པར་དཀའ། དེས་ན་དལ་འབྱོར་གྱི་མི་ལུས་རིན་པོ་ཆེ་འདི་ཐོབ་ནས་
དོན་མེད་དུ་ཆུད་ཟོས་ན། ཕྱིས་དལ་འབྱོར་འདི་འདྲ་ཐོབ་པར་དཀའ་བས། ལམ་ཟབ་མོ་ལ་བརྩོན་པ་གལ་ཆེའོ། །དེ་ལ་ཞག་གསུམ་བྱའོ། །
༑ །གཉིས་པ་འཆི་བ་མི་རྟག་པ་སྒོམ་པའོ་བློ་སྦྱོང་ལ་གསུམ་སྟེ། འཆི་ངེས་པ་ཅན་དང་། ནམ་འཆི་ཆ་མེད་པ་དང་། འཆིབ་ལ་གང་གིས་ཀྱང་ཕན་པ་མེད་

༄༅། །པའོ༑ །དང་པོ་ནི། སྔར་སྐྱེས་པ་ཐམས་ཅད་ལུས་པ་མེད་པས་འཆི་ངེས་པ་ཅན་ཡིན་ཏེ། ད་ལྟའི་སྐྱེ་འགྲོ་མཐོང་ཐོས་གང་ཡང་
མི་རྟག་པས་འཆི་བར་ངེས་ལ། ལུས་སེམས་འདུས་བྱས་ཡིན་པས་འཆི་ངེས་ཤིང་། ཚེ་ལ་བསྣན་པ་མེད་ཅིང་འབྲི་བ་ཡོད་པས་འཆི་བར་ངེས་སོ། །འཆི་ངེས་
པའི་དཔེ་ནི། སྐྱེས་བུའི་ལྟེ་བར་མཚོན་ཕོག་པ་ལྟ་བུའོ། །གཉིས་པ་ནམ་འཆི་ཆ་མེད་པ་ནི། འོ་སྐོལ་འཛམ་བུའི་གླིང་པའི་མི་ལ་ཚེ་ཚད་ཀྱང་མེད་པས་ནམ་
འཆི་ཆ་མེད་དེ། འཆི་བའི་རྐྱེན་མང་བས་ཀྱང་ནམ་འཆི་ཆ་མེད་ལ། ཚེ་ལ་དུས་བཏབ་མེད་ཅིང་རྐྱེན་ལ་ངེས་པ་མེད་པས་ནམ་འཆི་ཆ་མེད་ཅིང་། འདུས་བྱས་
འཇིག་པའི་རང་བཞིན་ཡིན་པས་ནམ་འཆི་ཆ་མེད་དེ། ནམ་འཆི་ཆ་མེད་པའི་དཔེ་ནི། རྩ་ཁའི་ཟིལ་བ་ལྟ་བུའོ། །གསུམ་པ་འཆི་བ་ལ་གང་གིས་ཀྱང་ཕན་པ་
མེད་པ་ནི། འཚོ་བའི་སྨན་གྱིས་འཆི་བ་ལ་མི་ཕན་ཏེ། འབྲེལ་བའི་གཉེན་གྱིས་འཆི་བའི་དུས་སུ་མི་ཕན་ལ། བསགས་པའི་ནོར་གྱིས་ཀྱང་འཆི་བ་ལ་

མི་ཕན་ཞིང་། བརྩིགས་པའི་མཁར་དང་སྲུང་བའི་དམག་གིས་ཀྱང་འཆི་བ་ལ་མི་ཕན་ཏེ། འཆི་བ་ལ་གང་གིས་ཀྱང་མི་ཕན་པའི་དཔེ། ཉི་མ་རྒས་པའི་
གྲིབ་སོ་ལྟ་བུའོ། །དེས་ན་སྤྱིར་ཟབ་ལམ་ཉམས་ལེན་གྱི་དང་པོ་དང་། བར་དང་། ཐ་མར་མི་རྟག་པ་འདི་ཁོ་ན་གནད་དུ་བསྣུན་པ་གལ་ཆེའོ། །དེ་ལ་ཞག་
གསུམ་བྱའོ།། །གསུམ་པ་ལས་རྒྱུ་འབྲས་ཀྱི་སྤང་བླང་ལ་བློ་སྦྱོང་བ་ནི། གཅིག་ཏུ་དཀར་བའི་ལས་དང་། ནག་པའི་ལས། འདྲེས་མའི་ལས་
དང་གསུམ་གྱི་དང་པོ་ནི་གོ་རིམ་བཞིན་དུ་འབྲས་བུ་བདེ་བ་དང་། སྡུག་བསྔལ་དང་། བདེ་སྡུག་འདྲེས་མར་མྱོང་བར་གསུངས། ཡང་བསམ་པ་དཀར་
ལ་སྦྱོར་བ་ནག་པའི་ལས་དང་། བསམ་སྦྱོར་གཉིས་ཀ་དཀར་བའི་འབྲས་བུས་བདེ་བ་མྱོང་ཞིང་། བསམ་པ་ནག་ལ་སྦྱོར་བ་དཀར་བའི་ལས་དང་། 
བསམ་སྦྱོར་གཉིས་ཀ་ནག་པའི་ལས་ཀྱི་འབྲས་བུས་སྡུ་སྡུག་བསྔལ་འབའ་ཞིག་ཏུ་མྱོང་བར་གསུངས་ལ། ཡང་། དགེ་སྡིག་གང་ལ་སྦྱོར་རྗེས་གཉིས་ཚང་ན། 

༄༅། །དངོས་གཞི་མ་ཚང་ཡང་བྱས་ལ་བསགས་པའི་ལས་སུ་གསུངས། སྦྱོང་རྗེས་གཉིས་མ་ཚང་ན། དངོས་གཞི་ཆེན་པོ་བྱས་
ཀྱང་བྱས་ལ་མ་བསགས་པའི་ལས་སུ་གསུངས། གཞན་གྱི་དགེ་བ་དང་སྡིག་པ་ལ་རྗེས་སུ་ཡི་རང་བྱས་པ་ནི། མ་བྱས་པ་ལ་བསགས་པའི་ལས་སོ། །
གཞན་མཐོང་ཆོས་ལ་མྱོང་བར་འགྱུར་བའི་ལས་དང་། སྐྱེས་ནས་མྱོང་གྱུར་གྱི་ལས་དང་། ལན་གྲངས་གཞན་དུ་མྱོང་འགྱུར་གྱི་ལས་དང་གསུམ་གྱི་གོ་
རིམ་བཞིན་དུ་རྣམ་སྨིན་གྱི་འབྲས་བུ་ཚེ་འདི་དང་། ཕྱི་མ་དང་ལན་གྲངས་གཞན་ལ་མྱོང་བར་གསུངས། ཚུར་བསྡུ་ན་ནག་པོ་མི་དགེ་བ་དང་། དཀར་པོ་
དགེ་བའོ། །དེ་གཉིས་སྤང་བླང་བྱེད་ཚུལ་ནི། སྡིག་པ་མི་དགེ་བ་ཐམས་ཅད་དུག་བཞིན་དུ་སྤོང་ཞིང་དེའི་གཉེན་པོར་དགེ་བ་རྣམས་སྨན་ཆ་བཞིན་དུ་དང་དུ་
བླང་བ་ནི། བྲམ་ཟེ་སྒྲ་མཁན་གྱས་རང་སེམས་དགེ་མི་དགེ་རྡིལ་འབྲུ་དཀར་ནག་བཞག་པས། དང་པོ་ནག་པོ་ཡང་བྱུང་། གཉེན་པོ་བསྐྱེད་དེ་སྤང་བླང་བྱས་

བས༑ བར་དུ་ཕྱེད་མ་ཙམ་བྱུང་། མཐར་དཀར་པོ་ཡང་བྱུང་ཟེར་བ་བཞིན་དུ་ཉམས་སུ་བླང་ངོ་། །དེ་ལ་ཞག་གསུམ་སོགས་ཅི་རིགས་སུ་བློ་སྦྱོང་ངོ་། ༑
བཞི་པ་འཁོར་བའི་ཉེས་དམིགས་བསམ་པ་ལ་བློ་སྦྱོང་བ་ནི། འཁོར་བ་ནི་ཁམས་གསུམ་གྱི་སེམས་ཅན་ཡིན་ལ། དེ་དག་ནི་སྡུག་བསྔལ་གྱི་རང་བཞིན། སྡུག་
བསྔལ་གྱི་ངོ་བོ། སྡུག་བསྔལ་གྱི་ཡོ་ལངས་ཡིན་ཏེ། རྩ་བའི་སྡུག་བསྔལ་བཞི་ནི་ལུ་གུ་རྒྱུད་དང་འདྲ་སྟེ། གཅིག་གཤམ་དུ་གཅིག་འབྲེལ་དང་གཉིས་འབྲེལ་དུ་
སོང་བའོ། །ཡན་ལག་གི་སྡུག་བསྔལ་རིགས་དྲུག་ནི། རྒྱ་མཚོའི་རླབས་དང་སྟེ། བུད་པ་དང་སོང་བ་མེད། ཉིད་ལག་གི་སྡུག་བསྔལ་ནི་སྐར་མ་དང་འདྲ་སྟེ་
གྲངས་མེད། །དེས་ན་གང་དུ་སྐྱེས་ཀྱང་སྡུག་བསྔལ་གྱི་ཡོ་ཡངས་། སུ་དང་འགྲོགས་ཀྱང་སྡུག་བསྔལ་གྱི་གྲོགས་པོ། །གང་དུ་ཕྱིན་ཡང་སྡུག་བསྔལ་གྱི་གནས། 
གང་དང་ཅི་ཡིན་པ་ཐམས་ཅད་སྡུག་བསྔལ་གྱི་རྣོན་པར་འདུག་སྟེ། ཕུན་སུམ་ཚོགས་པ་ཐམས་ཅད་དུ་སྡུག་བསྔལ་གྱི་རྒྱུ། མ་ཚོགས་པ་ཐམས་ཅད་སྡུག་བསྔལ་གྱི་

༄༅། །འབྲས་བུ་སྟེ། མདོར་ན་འདོད་པ་སེམས་ཀྱི་སྡུག་བསྔལ། མྱོང་བ་ལུས་ཀྱི་སྡུག་བསྔལ། སྣང་བ་ཡུལ་གྱི་སྡུག་བསྔལ། 
སྒོ་གསུམ་རྩོལ་སྒྲུབ་ཀྱི་སྡུག་བསྔལ་སྟེ། སྡུག་བསྔལ་མིན་པ་གཅིག་ཀྱང་མེད་དོ། །དེ་ལྟར་འཁོར་བའི་ཆོས་ཐམས་ཅད་སྡུག་བསྔལ་གྱི་རྒྱ་མཚོ་ལ་ཐོག་
མཐའ་མེད་ཅིང་། དུས་ད་རེས་ཐར་པའི་ལམ་སྐབས་རྙེད་པའི་ཐབས་ལ་བརྩོན་པ་གལ་ཆེའོ། །འདི་ལ་ཡང་ཞག་གསུམ་སོགས་ཇི་རིགས་སུ་སྤྱོད་
དོ་༑ །གཉིས་པ་འཁོར་བ་ངན་སོང་གི་སྡུག་བསྔལ་དང་ལམ་ལོག་པ་ལས་སྐྱོབ་པར་བྱེད་པ་སྐྱབས་འགྲོའི་ཁྲིད་ལ་གཉིས་ཏེ། སྐྱབས་སུ་
འགྲོ་བའི་དགོས་ཆེད་དང་། སྐྱབས་འགྲོ་དངོས་སོ། །དང་པོ་ནི། ཕྱི་རོལ་བ་རྣམས་ཀྱི་འཇིག་རྟེན་པའི་ལྷ་ཕྱྭ་དང་དབང་ཕྱུག་ལ་སོགས་པ་དང་། དེའི་
རྗེས་འཇུག་ལོག་ལམ་ལ་ཞུགས་པ་རྣམས་དང་། འཚེ་བ་ཆོས་སུ་སྨྲ་པ་ལ་སོགས་པའི་གཞུང་ལུགས་དང་། དེ་རྣམས་ལ་སྐྱབས་གནས་སུ་འཛིན་ན་ནི་

ངེས་པར་བསླུ་བ་ལས། དཀོན་མཆོག་གི་ཡོན་ཏན་མི་བསླུ་ངེས་པའི་གོ་འཕང་རེག་པའི་དགོས་ཆེད་དང་། འཇིག་རྟེན་འཁོར་བའི་ཆོས་ཀྱི་ཉེས་དམིགས་
ལ་བློ་ལྡོག་ཅིང་རྣམ་གྲོལ་དཀོན་མཆོག་གི་ཡོན་ཏན་ལ་ཡིད་ཆེས་ཏེ། །བློ་ཆོས་སུ་འགྲོ་བའི་དགོས་ཆེད་དོ། །གཉིས་པ་སྐྱབས་འགྲོ་དངོས་ལ་གཉིས་
ཏེ་༑ སྐྱབས་གནས་ངོས་བཟུང་བ་དང་། སྐྱབས་སུ་འགྲོ་ཚུལ་ལོ། །དང་པོ་ནི། སངས་རྒྱས་སྤངས་རྟོགས་ཕུན་སུམ་ཚོགས་པ། ཆོས་དཀོན་
མཆོག་ལུང་ཆོས་དང་རྟོགས་ཆོས། དགེ་འདུན་དཀོན་མཆོག་རིག་གྲོལ་གཉིས་ལྡན། བླ་མ་དཀོན་མཆོག་ཤེས་རབ་གསུམ་ལྡན། ཡི་དམ་དཀོན་མཆོག་
ཡེ་ཤེས་ལྔ་ལྡན། མཁའ་འགྲོ་དཀོན་མཆོག་མཚན་ཉིད་ལྔ་ལྡན། ཆོས་སྐུ་དཀོན་མཆོག་དག་པ་གཉིས་ལྡན། ལོངས་སྐུ་དཀོན་མཆོག་ངེས་པ་ལྔ་ལྡན། །
སྤྲུལ་སྐུ་དཀོན་མཆོག་མ་ངེས་དོན་མཛད་དོ། །གཉིས་པ་སྐྱབས་སུ་འགྲོ་ཚུལ་ནི། སངས་རྒྱས་སམ་སྐུ་གསུམ་ལ་སྟོན་པའི་འདུ་ཤེས། ཆོས་ལམ་

༄༅། །གྱི་འདུ་ཤེས། དགེ་འདུན་ལམ་གྲོགས་ཀྱི་འདུ་ཤེས། བླ་མས་ལམ་གྱི་འདྲེན་པ། ཡི་དམ་གྱིས་རྒྱུད་བྱིན་གྱིས་རློབ་པ། །
མཁའ་འགྲོས་ལམ་གྱི་བར་ཆད་སེལ་བ་སྟེ། །དེའང་སྐྱབས་སུ་འགྲོ་ཚུལ་མང་སྟེ། ད་ལན་སྔོན་འགྲོའི་སྐབས་འདིར་ལས་དང་པོའི་སྐྱབས་སུ་འགྲོ་ཚུལ་
ནས་བྱེད་དགོས་པའི་ཕྱིར། །སྐྱབས་ཡུལ་མདུན་གྱི་ནམ་མཁར་དམིགས་ཏེ། ཕྱི་ནང་གསང་བའི་སྐྱབས་གནས་དཀོན་མཆོག་གསུམ་དང་རྩ་བ་གསུམ། །
སྐུ་གསུམ་གྱིས་ནམ་མཁའ་གང་ནས་བཞུགས་པར་བསམས་ལ། དེ་རྣམས་ལ་རང་རང་གི་བློ་ངེས་པར་བཀལ་ཏེ་ཁ་ཞེ་འཕྲོད་པར་བྱས་ལ། རྒྱས་འབྲིང་
བསྡུས་གསུམ་ངག་འདོན་གང་སྤྲོ་བ་ལོགས་སུ་བཀོལ་བ་ལྟར་བྱས་ལ། དེ་ལ་ཞག་གསུམ་བར་བློ་སྦྱོང་ངོ་།། །གསུམ་པ་ཐེག་ཆུང་རང་དོན་ཆོས་ལ་
མི་གནས་ཤིང་ཆོས་ཅི་བྱེད་ཐེག་པ་ཆེན་པོའི་ལམ་དུ་འགྲོ་བར་བྱེད་པའང་སེམས་བསྐྱེད་ཀྱི་ཁྲིད་ལ་གཉེས་ཏེ། དགོས་ཆེད་དང་གྱི་བློ་སྦྱོང་དངོས་སོ། །དང་པོ་ནི། 

ཐེག་ཆེན་བླ་མེད་ཀྱི་ཁྱད་ཆོས་སུ་བཞག་སྟེ། ཐེག་ཆུང་རྣམས་ཀྱི་ཆོས་ཅི་བྱེད་རང་ཉིད་གཅིག་པུ་ཐར་པ་འཐོབ་པའི་དོན་དུ་བྱེད་པའོ། །ཐེག་པ་ཆེན་པོའི་ཆོས་
ཅི་བྱེད་ཀྱང་གཞན་དོན་དུ་བྱེད་དོ། །སེམས་ཅན་ཐམས་ཅད་སངས་རྒྱས་ཐོབ་པར་སྨོན་ཅིང་ལམ་ལ་འཇུག་པ་ནི། ཐེག་ཆེན་ལམ་གྱི་ཁོངས་སུ་གཏོགས་
པའི་དགོས་ཆེད་དོ། །གཉིས་པ་སེམས་བསྐྱེད་དངོས་ལ་གཉིས་ལས། དང་པོ་སྨོན་པ་སེམས་བསྐྱེད་ནི། ཕ་མས་གཙོ་བྱས་སེམས་ཅན་རྒྱ་ཆེ་
ཞིང་གྲངས་མང་བ་འདི་རྣམས་སྡུག་བསྔལ་ཀྱི་མནར་བ་འདི་དང་བྲལ་ཞིང་། བདེ་བ་དང་ལྡན་ན་རེ་དགའ་ཞེ་ཐག་པ་ནས་བསམ་སྟེ། སྨོན་པ་ནི་ངག་
འདོན་རྒྱས་འབྲིང་བསྡུས་སོགས་གང་སྤྲོ་ལོགས་སུ་བཀོལ་བ་ལྟར་བྱའོ། །གཉིས་པ་འཇུག་པ་སེམས་བསྐྱེད་ནི། རང་འདོད་མེད་ཅིང་སེམས་
ཅན་ཐམས་ཅད་ཀྱི་དོན་དུ། ལམ་ཟབ་མོ་ལ་བློ་གཞོལ་ཏེ་ཉམས་སུ་བླང་བའོ། །འདི་ནས་ལམ་གྱི་ཆོས་ཐམས་ཅད་ལ་སེམས་བསྐྱེད་ཟིས་ཟིན་པས་ནི། 

༄༅། །ཆོས་ཅི་བྱེད་ལམ་དུ་འགྲོ་ཞིང་། ལམ་བགྲོད་པའི་གྲོགས་ཐེག་ཆེན་ཐབས་ཀྱི་ཟབ་ལམ་ཞེས་བྱའོ། །ཟབ་མོ་ཁམས་ཀྱི་
ཡོན་ཏན་རྣམས་ཀྱི་སྣ་བསུ་ཞིང་གཟུགས་སྐུའི་ས་བོན་འདི་ནས་ཐེབས་ཏེ། བློ་ཆེན་རྣམས་ཀྱིས་སྤྱོད་པར་འོས་སོ། །དེ་ལ་ཞག་གསུམ་མམ། ལྔ་བདུན་ལ་
སོགས་སྐབས་དང་སྦྱར་ལ་བྱའོ། །བཞི་པ་རྒྱུ་བསོད་ནམས་ཀྱི་ཚོགས་ལ་བརྟེན་ནས་འབྲས་བུ་ཡེ་ཤེས་ཀྱི་ཚོགས་རྫོགས་པར་བྱེད་པ་མཎྜལ་གྱི་
ཁྲིད་ལ་གཉིས་ཏེ། དགོས་ཆེད་དང་དངོས་སོ། དང་པོ་ནི། གང་ཟག་རང་གི་དོན་དུ་འབྱོར་པའི་དགོས་པ་ཡོད་དོ། །གཉིས་པ་ཚོགས་བསགས་མཎྜལ་
འབུལ་བ་དངོས་ལ། དངོས་འབྱོར་དང་ཡིད་སྤྲུལ་གཉིས་ལས། དང་པོ་ནི། ས་ཤིང་ངམ། རིན་པོ་ཆེ་ཚད་ལྡན་གང་རུང་ལ། རིན་པོ་ཆེ། སྨན། འབྲུ་
ལ་སོགས་གང་འབྱོར་བཀོད་ལ་འབུལ་ཞིང་། གཞན་ཡང་རང་བསོད་ནམས་ཀྱི་འབྱོར་བ་ཡོད་ན། རང་གི་སྒྲུབ་པའི་ཆ་རྐྱེན་མ་འཛོམ་ཡང་མཐའ་

གཉིས་སུ་མ་ལྷུང་བ་ཙམ་དུ་འཚག་ཤིང་། ལྷག་མ་གཞན་ཐམས་ཅད་ཡང་དཀོན་མཆོག་གི་ཞིང་ས་བཟང་པོ་ལ་ཚོགས་བསགས་པ་དང་། མར་རེ་ལྟོས་
མེད་པའི་མ་ནུས་སྦྱིན་གཏོང་ལ་འབད་པ་བྱའོ། །དེ་འདྲའི་བསོད་ནམས་ཀྱི་འབྱོར་བ་མེད་ནའང་། གཉིས་པ་ཡིད་སྤྲུལ་གྱི་ཚོགས་བསགས་ཏེ། རང་
གི་གནས་ལུགས་ཁམས་ཀྱི་བཞུགས་ཚུལ་ལ་ཡོན་ཏན་སྐུ་གསུམ་གྱི་ཞིང་བཀོད་རང་བྱུང་དུ་བཞུགས་པ་རྣམས་བློ་ཡུལ་དུ་གསལ་གདབ་སྟེ། བླ་མ་སྐུ་
གསུམ་རྡོ་རྗེ་འཆང་གི་བདག་ཉིད་ཅན་ལ་འབུལ་ཏེ་ཚོགས་བསགས་པ་ནི། ཚོགས་བསགས་ཡན་ལག་བདུན་པའམ། བདུན་པས་ཚོགས་བསགས་པ་
དང་༑ རང་ལུས་ཀྱི་ཤ་ཁྲུག་ཀྱང་བདུད་རྩིར་བྱིན་གྱིས་རླབས་ལ་ཚོགས་བསགས་པ་ཡང་ཚིག་གི་རྗེས་སུ་དོན་བསམས་ལ། འབུལ་ཚིག་རྒྱས་འབྲིང་
བསྡུས་གསུམ་གང་འཕྲོད་ཞག་གསུམ་མམ། ལྔ་བདུན་སོགས་སྐབས་དང་སྦྱར་ལ་བཏང་ངོ་། །ལྔ་པ་སྣོད་ཀྱི་སྡིག་སྒྲིབ་འདག་པར་བྱེད་

༄༅། །པ་རྡོ་རྗེ་སེམས་དཔའི་སྒོམ་བཟླས་ལ་གཉིས་སྟེ། དགོས་ཆེད་དང་སྒོམ་བཟླས་དངོས་སོ། །དང་པོ་ནི། བཅུད་སེང་གེ་དཀར་
མོའི་འོ་མ་དེ། སྣོད་དག་པ་རིན་པོ་ཆེའི་སྣོད་མིན་པ། གཞན་གང་གིས་ཀྱང་མི་ཐུབ་པ་བཞིན་དུ། བཅུད་བླ་མའི་རྣལ་འབྱོར་གྱིས་སྣོད་སྒྲིབ་པ་འདག་
དགོས་པ་ནི། །སྒྲིབ་སྦྱོང་གི་དགོས་ཆེད་དོ། །གཉིས་པ་སྒོམ་བཟླས་དངོས་ནི། ཚིགས་བཅད་ལྷུག་དང་རྒྱས་འབྲིང་བསྡུས་སོགས་གུད་དུ་བཀོལ་བ་
ལྟར་ལ་ཞག་གསུམ་མམ། ལྔ་བདུན་དུ་སྦྱོང་ངོ་།། ༈ དྲུག་པ་བཅུད་བླ་མའི་བྱིན་རླབས་ཀྱིས་གང་བར་བྱེད་པ་ལ། ལམ་ཟབ་མོ་བླ་མའི་རྣལ་འབྱོར་
གྱི་ཁྲིད་ལ་གཉིས་ཏེ། དགོས་པ་དོན་ཆེ་བར་བསམ་པ་དང་། ལམ་ཟབ་བླ་མའི་རྣལ་འབྱོར་ཉམས་སུ་བླང་བ་དངོས་སོ། །དང་པོ་ནི། བསྐལ་པ་
འབུམ་གྱི་སངས་རྒྱས་བས་བླ་མའི་བཀའ་གཉན་ཞིང་དོན་འགྱུར་ཆེ་བ་ཡིན་ཏེ། རྒྱུ་མཚན་ཉིད་ཀྱི་རང་བཞིན་ལམ་ལ་བསྐལ་བ་གྲངས་མེད་གསུམ་དུ་

བྱ་དཀའ་སྤྱོད་པས་སྒྲིབ་པ་སྦྱང་ཞིང་ཚོགས་བསགས་དགོས་པ་ལ། འདིར་བླ་མའི་མན་ངག་གིས་ཚོགས་གཉིས་ཉེ་ལམ་གྱིས་ཚེ་འདིར་ཚོགས་རྫོགས་
ཤིང་༑ གསང་སྔགས་ཕྱི་ནང་གི་བསྐྱེད་རིམ་གྱི་ལྷ་སྐུ་འབུམ་ཕྲག་བསྒོམ་ཀྱང་ཐུན་མོང་གི་དངོས་གྲུབ་ཙམ་ལས་མི་ཐོབ་ཅིང་། བླ་མའི་སྐུ་གཅིག་བསྒོམ་
ན་མཆོག་གི་དངོས་གྲུབ་འཐོབ་པར་བསོད་ནམས་ཆེ་ལ། དཀོན་མཆོག་ལ་མཆོད་པ་ཐམས་ཅད་ཕུལ་ཀྱང་། རྒྱུ་བསོད་ནམས་ཀྱི་ཚོགས་བསགས་པ་ཙམ་
ཡིན་གྱི། བླ་མ་ལ་མཉེས་པའི་མཆོད་པ་ཕུལ་བས་ཐམས་ཅད་མཁྱེན་པའི་ཡེ་ཤེས་འཐོབ་པར་འགྱུར་ཏེ། བསྐལ་པ་དུ་མར་ཐོས་བསམས་
ལ་བློ་སྦྱོང་ཀྱང་། བླ་མའི་སྒོམ་བྱུང་མན་ངག་གིས་མ་ཟིན་ན་རྒྱུད་གྲོལ་བའི་གནད་མེད་ལ། བཀའ་མདོ་རྒྱུད་ཀྱི་བརྗོད་བྱ་ཟབ་ཅིང་རྟོགས་དཀའ་བའི་
དོན་ལྷན་ཅིག་སྐྱེས་པའི་ཡེ་ཤེས་ཀྱང་བླ་མའི་བརྡ་ཐབས་ལ་རག་ལས་ཤིང་། མཚན་ཉིད་དང་ལྡན་པའི་ཡོན་ཏན་མ་ལུས་ཡོངས་སུ་རྫོགས་པའི་

༄༅། །བླ་མ་ནི་སངས་རྒྱས་དངོས་དང་འདྲ་བས། དད་མོས་གུས་པའི་སྒོ་ནས་ནན་ཏན་དུ་བསྟེན་དགོས་ཏེ། གང་ཞིག་གིས་བླ་ལ་བསྙེན་
བཀུར་ཞབས་ཏོག་བསྒྲུབས་ནས། མོས་གུས་གྱིས་བླ་མ་སྤྱི་བོར་བསྒོམ་ཞིང་གསོལ་བ་བཏབ་ན་རྒྱལ་བ་ཐམས་ཅད་ཀྱི་ཡོན་ཏན་བླ་མས་གནང་བས་
དོན་ཆེ་བའོ།། ༈ གཉིས་པ་ལམ་ཟབ་མོ་བླ་མའི་རྣལ་འབྱོར་དངོས་ལ་གསུམ་སྟེ། ཕྱི་བརྡ་དོན་ངོ་སྤྲོད་པའི་བླ་མ། ནང་ཡིན་ལུགས་གོ་
མྱོང་གི་བླ་མ། གསང་བ་རྟོགས་པ་དོན་གྱི་བླ་མའོ། ལས་དང་པོ་བ་རྣམས་ལ། དང་པོ་ཕྱིའི་བླ་མ་ཁག་ཤིན་ཏུ་ཆེ་སྟེ། དེ་ཡང་བརྒྱུད་པའི་བླ་མ་རྣམས་
ནི་སྤྱིའི་བླ་མ་ཡིན་ཏེ། རང་རང་ཆོས་སྒོར་འཛུད་མཁན་དེ་འདྲེན་པའི་བླ་མ་ཡིན་ལ། སོ་ཐར་སྡོམ་པ་འབོགས་པ་དང་། གསང་སྔགས་ཀྱི་དབང་བསྐུར་མ་
དེ་དམ་ཚིག་དབང་གི་བླ་མ་ཡིན་ཞིང་། སྡོམ་པ་ལ་ཉམས་ཆགས་སོང་ན་གསོ་ཞིང་། སྐོང་མཁན་དེ་ཆགས་ཉམས་བསྐང་བའི་བླ་མ་ཡིན་ལ། །

རྒྱུད་སོགས་བཤད་ཅིང་ཐོས་བསམ་བསླབ་མཁན་དེ་ཤེས་རྒྱུད་དགྲོལ་བའི་བླ་མ་ཡིན་ཏེ། སྙན་བརྒྱུད་ཞལ་གདམས་མན་ངག་བསྟན་མཁན་དེ་མན་ངག་ལུང་
གི་བླ་མ་ཡིན་ནོ། །བླ་མ་དྲུག་ཏུ་དབྱེ་ཡང་རང་གི་དྲིན་ཅན་རྩ་བའི་བླ་མ་ཁོ་ན་ལ་འདུས་སྟེ། །བརྡ་དོན་ངོ་སྤྲད་པའི་བླ་མ་ཡོན་ཏན་ཀུན་འདུས་ཀྱི་བདག་ཉིད་ཅན་དེ་རང་
གིས་ཅི་ལྟར་བསྒོམ་ཞེ་ན། དེ་ལ་གཉིས་ཏེ། བླ་མ་རང་དེ་ཀ་ལྟར་བསྒོམ་པ་དང་། ཆ་ལུགས་བསྒྱུར་ནས་བསྒོམ་པའོ། །དང་པོ་ནི། བླ་མའི་ཡོན་ཏན་
ཟབ་མོ་ལ་ཐེ་ཚོམ་མེད་ན། གཞོན་པ་དང་། བགྲེས་པ་དང་། ཁྱིམ་པ་དང་། རབ་བྱུང་གི་ཆ་ལུགས་གང་ཡིན་པ་ལྟར་བསྒོམ་ཡང་མི་འགལ་ལོ། །
གཉིས་པ་ནི། བླ་མའི་ཡོན་ཏན་ཟབ་མོ་ལ་ངེས་པ་མ་ཐོབ་ཅིང་ཐེ་ཚོམ་མ་ཆོད་ན། ཐུབ་པའི་དབང་པོའམ། རྡོ་རྗེ་འཆང་ངམ། པདྨ་འབྱུང་གནས་ལ་
སོགས་རང་གང་མོས་པའི་ཆ་ལུགས་སུ་བསྒྱུར་ནས་བསྒོམ་པའོ། དེའི་སྤྱི་བོར་བརྒྱུད་པའི་བླ་མ་རྣམས་ཐོ་བརྩེགས་པ་ལྟར་བསྒོམ་པའི་ལུགས་ལ་གཉིས་

༄༅། །ཏེ༑ སྔ་འགྱུར་རྫོགས་ཆེན་ལུགས་ལྟར་བསྒོམ་པ་དང་། ཕྱི་འགྱུར་ཕྱག་ཆེན་ལུགས་ལྟར་བསྒོམ་པའོ། །དེ་ཡང་སྒོམ་ཐབས་
ངག་འདོན་བསླབ་བྱ་རྒྱས་འབྲིང་བསྡུས་གསུམ་གང་སྤྲོ་བ་ལོགས་སུ་བཀོལ་བ་བཞིན་ཞག་གསུམ་མམ། ལྔ་བདུན་དུ་སྦྱོང་ངོ་།། ༈ །
གཉིས་པ་ནང་ཡིན་ལུགས་གོ་མྱོང་གི་བླ་མ་དང་། གསུམ་པ་རྟོགས་པ་དོན་གྱི་བླ་མ་དང་གཉིས། འོག་དངོས་གཞི་ཁྲེགས་ཆོད་ཐོད་རྒལ་གྱི་ཉམས་ལེན་
སྐབས་སུ་གསལ་ལོ།། ༈ བདུན་པ་ཟབ་ལམ་ལ་འཇུག་པའི་གང་ཟག་རྣམས་བློ་བྲོད་པ་སྐྱེ་བར་བྱེད་པ་ལ་བསྒོམས་པའི་ཕན་ཡོན་བསྟན་པ་ལ་
གཉིས་ཏེ། ཕན་ཡོན་དངོས་དང་། མ་བསྒོམ་པའི་སྐྱོན་ནོ། །དང་པོ་ནི། ཟབ་ལམ་དངོས་སུ་བསྒོམ་མ་ནུས་ཀྱང་། སྒོམ་པ་ལ་མོས་པ་ཡི་རང་བྱས་
པས་ཀྱང་སེམས་ཅན་ཐམས་ཅད་དཀར་པོའི་དགེ་བ་བཅུ་ལ་བཀོད་པ་བས་བསོད་ནམས་ཆེ་ཞིང་། ཕྱི་མར་སེམས་ཉིད་རྟོགས་ནས་རིམ་གྱིས་གོམས་པས་

སངས་རྒྱས་ཐོབ་པའི་རྒྱུ་བྱེད་པའོ། །ཚེ་འདིར་ལམ་ལ་འཇུག་ཅིང་ཞི་གནས་སེམས་རྟོག་མེད་དུ་ཐུན་གཅིག་གནས་པ་དེ་ཡང་། ཁམས་གསུམ་གང་བའི་མི་
ལ་སྲོག་བྱིན་པ་བས་བསོད་ནམས་ཆེ་བར་མདོ་ལས་གསུངས་སོ། སེམས་རྟོག་མེད་གནས་པ་དེ་ཞེན་པ་མེད་པར་བསྐྱང་བས་ལྷག་མཐོང་གི་རྟོགས་
པ་ཤར་བའོ། །རྟོགས་པ་དེའི་ངང་ལ་ཡུན་སེ་གོལ་རྡེབ་པའི་བར་ཙམ་གཅིག་གནས་ན་ཡང་སྟོང་གསུམ་གྱི་སྟོང་ཆེན་པོའི་སེམས་ཅན་ཐམས་ཅད་སྦྱིན་
པ༑ ཚུལ་ཁྲིམས། ཏིང་ངེ་འཛིན། ཤེས་རབ། རྣམ་པར་གྲོལ་བའི་ཡེ་ཤེས་མཐོང་བ་ལ་རྒྱུན་དུ་ཞུགས་ནས། རང་བྱང་ཆུབ་ལ་བཀོད་པ་བས་བསོད་
ནམས་ཆེ་བར་བཀའ་ལས་གསུངས་སོ། །དེ་ལྟར་རྟོགས་པ་ཤར་བའི་ངང་ལ་སྐད་ཅིག་མ་རེ་ལ་གནས་པས་སྤང་བྱ་མཐའ་དག་རིམ་པས་ཆོད་ནས་
བསྒྲུབ་བྱ་སངས་རྒྱས་མངོན་དུ་བྱེད་པའོ། །འོ་ན་སྒོམ་དེ་ཡང་ཐོས་བསམ་དང་འབྲེལ་དགོས་སམ་ཞེ་ན། སྤྱིར་ཚིག་བཞི་ཚིགས་སུ་བཅད་པ་གཅིག་གི་

༄༅། །སྟེང་དུ་ཡང་ཐོས་བསམ་སྒོམ་གསུམ་འཛོམ་ཤིང་རྒྱུད་ཐོག་ན་འབྲེལ་ཐུབ་པ་གཅིག་སངས་རྒྱས་ཀྱི་བསྟན་པ་ཡིན། དེ་ལ་དང་
པོ་ཐོས་དགོས། མ་ཐོས་ན་བསམ་རྒྱུ་མེད། མ་བསམ་ན་དོན་རྒྱུད་ཐོག་ཏུ་མི་གོ། །མ་གོ་ན་བསྒོམ་མི་ཤེས། མ་བསྒོམས་ན་ཐོས་པས་གོ་བའི་ཚིག་ཐ་
དད་ཅིང་ཉམས་སུ་མ་བླངས་ན་ནང་དུ་སེམས་ཉིད་ཀྱི་དོན་མི་རྟོགས་པས། ཕྱི་རུ་འདོད་ཡོན་གྱི་ཞེན་པ་མི་ཆོད། བར་དུ་ཉོན་མོངས་པའི་གཡུལ་ངོ་མི་
བཟློག་པས། ཚིགས་མཐའ་ལ་ཞེན་པའི་ཐོས་བསམ་མང་པོ་བས། བླང་དོར་གྱི་གནད་ཤེས་པ་དང་། དེའི་དོན་ལ་བསྒོམ་པ་གལ་ཆེའོ། །ཁ་ཅིག་
ཐོས་པ་ཆུང་བའི་སྐྱོན་གྱིས་སྒྲོ་འདོགས་མ་ཆོད་པར། མན་ངག་གི་ཁྲིད་གཅིག་ཞུས་པས་གནས་པ་ལུང་མ་བསྟན་ཞིག་སྐྱེས་ཀྱང་། རྟོགས་པ་མ་ཤར་བ་ཆོས་སྐུ་ཡིན་
སྙམ༑ སྟུག་པ་གསེར་དུ་བསྒོམས་ན་ཁྱི་རྟ་གཤོག་རྒྱུག་བྱེད་པ་དེ། ཐོས་པ་མི་དགོས་ཟེར་ནས་སྐྱོན་དུ་བལྟ། ཐོས་པ་རྒྱ་ཆེ་ཆུང་མིན་པ་མ་ཐོས་ན་གཏན་ནས་

བསྒོམ་ཐབས་མེད། སྒོམ་པ་རང་ལ་ཡང་དང་པོ་ཐོས་དགོས། ཁ་ཅིག་ཐོས་པ་ཅེས་པ་སྒྲ་ཚད་ལ་སོག་པའི་པོ་ཏི་མི་ཁ་བཅད་པའི་ཐ་སྙད་མང་པོ་ཞིག་མ་ཤེས་ན་
ཐོས་པ་མེད་པར་ཁ་མཚོན་བཅད། སྤྱིར་པོ་ཏི་མང་པོ་མ་ཤེས་ཀྱང་། མན་ངག་གི་ཁྲིད་གཞུང་འདི་རྣམས་བཀའ་བསྟན་བཅོས་རྣམས་ཀྱི་གནད་འགགས་ཟབ་མོའི་དོན་
ཐམས་ཅད་གྲུབ་ཆེན་རྣམས་ཀྱིས་བསྡུས་ནས་སེམས་ཐོག་ན་གཏན་ལ་ཕབ་པ་ཡིན། པོ་ཏི་བརྒྱ་ཤེས་པ་དེ་ཡང་སེམས་གཏན་ལ་དབབ་ཐབས་ཡིན། དེའི་དོན་ཡང་
བླ་མ་མཚན་ལྡན་གཅིག་གིས་མང་པོ་གཅིག་ཏུ་བསྡུས་ནས། ཚིག་བཞི་པའི་ཚིགས་སུ་བཅད་པ་གཅིག་གི་སྟེང་དུ་མདོ་རྒྱུད་མན་ངག་དང་བཅས་པའི་དོན་བསྡུས་ནས་
སློབ་མའི་སེམས་རྒྱུད་དང་བསྟུན་ཏེ། ཁ་སློབ་རྣ་དུལ་བྱེད་པ་དེ་ཐོས་པ་ཡིན། སྤྱིར་ཤེས་བྱ་ལ་རྒྱ་ཆེ་ཞིང་གྲངས་མང་ཡང་གཞི་ལམ་འབྲས་གསུམ་དུ་བསྡུ་བ་
ཡིན༑ ཐོས་པ་རྒྱ་ཆེ་ཡང་དེའི་དོན་སྟོན་པ་ཡིན། ཆུང་ཡང་དེའི་དོན་སྟོན། གཞི་ལ་གནས་ལུགས་དང་འཁྲུལ་ལུགས། ལམ་ལ་སྤང་གཉེན་གྱི་ཕྲ་རགས་

༄༅། །དང་༑ འབྲས་བུ་མཁྱེན་གཉིས་དབྱེར་མེད་གཅིག་ཏུ་བསྟན་པ་ཁོ་ནར་འདུས་པའི་རྣལ་དུལ་བྱེད་པ་ཐོས་པ་ཡིན། ཐོས་པ་ཆེ་བ་ཡང་སངས་
རྒྱས་ཐོབ་པའི་གནད་འགགས་ཟིན་པ་ལ་ཟེར། དེ་ཟིན་ན་ཐོས་པ་ཆུང་ཡང་བཟོད། ཚེ་དང་ལྡན་པ་ལམ་ཕྲན་བརྟན་དང་། གླེན་པ་ལྡིང་རྒྱས། འོད་སྲུང་ལ་
སོགས་པ་རྣམས་ཚིག་རྐང་རེ་རེའི་ཐོག་ནས་གྲོལ་བར་བཤད་དོ། །གཉིས་པ་མ་བསྒོམ་པའི་སྐྱོན་ནི། ཐོས་པ་ཆེ་གོ་བ་བཟང་ཡང་མ་བསྒོམ་ན་ནང་དུ་བདག་འཛིན་
གྱི་རྟོག་པ་མི་ཆོད་པས་གཞན་ལ་བདག་མེད་པར་བཤད་ཀྱང་། རང་བདག་འཛིན་གྱི་རྫོང་ལ་ཞེན་པས། ཆུས་ཁྱེར་ཆུ་ནང་དུ་སྐམ་གྲིར་ཤི་བའམ། ཡང་ན་
གཞན་ལ་ཟས་སྐོམ་བྱིན་ཀྱང་རང་ཟ་རྒྱུ་མེད་པར་ཤིའམ། ལོང་བས་རོལ་མོ་དང་གར་སྟབས་མཁས་པས་གཞན་མིག་ཡོད་དགའ་ཐུབ་ཀྱང་། རང་གི་
མིག་མེད་པས་མི་མཐོང་བ་ལྟར། བཀའ་བསྟན་བཅོས་མན་ངག་ལ་ཐོས་བསམ་བྱས་པའི་གོ་བ་དེ་གཞན་ལ་བཤད་པས། གཞན་དགའ་བ་སྐྱེས་ཀྱང་རང་

གི་ཉམས་སུ་མ་མྱོང་བས་བདག་འཛིན་གྱི་རྟོག་པ་རང་ཁར་སོགས་ནས་ཆོད་མ་ཐུབ་པས། ཆུ་ནང་དུ་སྐམ་པས་ཤི་བ་དང་འདྲའོ། །ཐོས་པ་ཆེ་ཡང་བདག་
འཛིན་གྱི་གཉེན་པོར་མ་སོང་ན་དམྱལ་བར་སྡུག་བསྔལ་མྱོང་སྟེ། དཔེར་ན་ལྷས་སྦྱིན་དང་། ལེགས་སྐར་དང་། ཀོ་ཀ་ལི་ཀའི་གཏམ་རྒྱུད་ལྟ་བུའོ། །དེས་ན་
ཐོས་པ་རྒྱས་བསྡུས་གང་ཡིན་དེའི་དོན་དེ། རང་གི་རྒྱུད་ཐོག་ལ་སྦྱར་ནས་བསྒོམ་དགོས་སོ།། ༈ །།གཉིས་པ་ཐོག་མའི་ཁམས་ཀྱི་ཡོན་ཏན་རྣམས་
ཀྱི་སྣ་བསུ་ཞིང་རང་ཞལ་མཇལ་བར་བྱས་པའི་ཐབས་ཐུན་མོང་མ་ཡིན་པའི་སྔོན་འགྲོ་ལ་གསུམ་སྟེ། གཞི་ཁྲེགས་ཆོད་བློ་འདས་ཀྱི་དོན་རང་ཐོག་ཏུ་ངོ་
འཕྲོད་པའི་ཐབས་ལ། འཁོར་འདས་རུ་ཤེན་ཕྱེ་ཞིང་དབུ་རྫོགས་ཕྱག་གསུམ་གྱི་དོན་གཅིག་ཆར་དུ་ངོ་སྤྲོད་པ་དང་། ཕྱག་རྫོགས་ཐུན་མོང་ཁྲེགས་ཆོད་ཀྱི་
ཉམས་ལེན་རིམ་གྱི་ཁྲིད་ཐབས་རྒྱས་པར་བསྟན་པ་དང་། ཟབ་ལམ་འོད་གསལ་ཐོད་རྒལ་གྱི་སྔོན་འགྲོས་ལུས་ངག་ཡིད་གསུམ་གྱི་གནད་སྦྱོང་

༄༅། །བའོ༑ །དང་པོ་ནི། ཐུན་མོང་བ་རྣམས་ཀྱི་ཤིང་བུའམ། རྡིལ་བུ་དང་། ཡི་གེ་དང་། ལྷའི་ཕྱག་མཚན་དང་། སྐུ་ཕྲ་མོ་རྣམས་
མིག་ཡུལ་དུ་བྱས་ཏེ་སེམས་འཇོག་པའོ། །དེ་རྣམས་ཡིད་ལ་བསམས་ཏེ་སེམས་བཟུང་ཞིང་། གནས་པའི་ཐབས་ལ་བརྩོན་ཀྱང་། གནས་བྱེད་ཀྱི་
མཁན་པོ་དེ་རང་འཕྲོ་བའི་རྒྱུར་སོང་སྟེ། ཅི་བྱེད་ཀྱང་གནས་སུ་མ་བཏུབ་པའི་སྐབས་ལ་སྣ་སུན་ཁུར་ཏེ། སླར་ཡང་ལམ་ལ་འཇུག་སྙིང་མི་འདོད་པའི་སྐྱོན་
འོང་བ་ལ། ཐུན་མོང་མ་ཡིན་པའི་སྐབས་འདིར་རང་ཐོག་ཏུ་མི་གནས་པའི་རྒྱུ། སེམས་ཀྱི་བག་ཆགས་རྐྱེན་ལུས་ངག་ཡིད་ཆེད་རྩོལ་འབྲས་བུ་སྐད་ཅིག་ཀྱང་
རང་ཐོག་ཏུ་མི་སྡོད་པར་ཡུལ་གཞན་སྣང་ཅིག་ལ་ཤེས་པ་ཛ་ལང་དུ་འཕྲོ་བའོ། །དེ་ལྟར་འཕྲོ་བའི་རྟོག་པ་དེ་རང་མལ་དུ་བཞག་པས་མི་སྡོད་པར་འཕྲོ་ན། སླར་
ལུས་ངག་ཡིད་གསུམ་ཨར་ལ་གཏད་ཅིང་ཤན་དབྱེ་སྟེ། གཉུག་མ་ཀ་དག་བློ་འདས་ཀྱི་དོན་རང་ཐོག་ཏུ་ངོ་སྤྲད་པའོ། །དེ་ཡང་ལུང་སྟོང་རི་ཁྲོད་དབེན་པའི་

གནས་ཅིག་ཏུ་དཔོན་སློབ་གཉིས་ཀ་འཚོགས་ཏེ། ཐབས་སྣ་ཚོགས་ཀྱིས་ཐུགས་མཉེས་པའི་བླ་མ་དེའི་མདུན་དུ། དང་པོ་ལུས་རུ་ཤན་དབྱེ་བ་ནི། ད་ནི་སེམས་
ཅན་ཐམས་ཅད་ཀྱི་དོན་དུ་ལུས་དང་འཁོར་བ་རུ་ཤན་ཕྱེ་ལ། ལུས་འདི་འཁོར་བར་མི་ལྡོག་པ་བྱ་སྙམ་དུ་སེམས་བསྐྱེད་ནས་དེ་ནས་ཡིད་ལ་འདི་ལྟར་བསམ་
པར་བྱའོ། །རྣམ་རྟོག་ཡུལ་ལ་འཕོ་བའི་རྐྱེན་རང་གི་ལུས་འདིས་བྱས་ཏེ། བསྒུལ་སྤྱོད། འགྲོ་འོང་། འདུག་སྡོད། རྩོལ་སེམས་སྐད་ཅིག་ཀྱང་རང་མལ་དུ་
འདུག་པར་མ་སྟེར། ཀྱེ་མ་འདི་ཡང་སྔོན་ཐོག་མ་མེད་པ་ནས་རིགས་དྲུག་གི་ལུས་སྣ་ཚོགས་བླངས་ཏེ། འདུ་བྱེད་ལུས་ཀྱི་བག་ཆགས་འདི་འདྲའི་རྒྱུ་མཐུན་
ཡིན་པ་འདྲ་ན། ད་འདིའི་མཚང་བཙལ་ན་ལུས་བསྒུལ་བསྐྱོད་འདིའི་ཕུག་གང་ཙམ་ན་ཐུག་ཅིང་གདའ། ཕྱི་མའི་མཐའ་གར་ཟད་ཅིང་འདུག་སྙམ་སྟེ། 
ལུས་རང་མལ་ན་འདུག་སྙིང་འདོད་པའི་ཚེ་ངལ་སྐད་ཅིག་ཀྱང་མི་བསོ་བར། སླར་དམྱལ་བའི་སྤྱོད་པ་དང་། ཡི་དྭགས་ཀྱི་སྤྱོད་པ་དང་། དུད་འགྲོའི་སྤྱོད་པ་དང་

༄༅། ལྷ་མ་ཡིན་གྱི་སྤྱོད་པ་དང་། ལྷ་དང་མི་ལ་སོགས་པའི་ལུས་སྤྱོད་ཤེས་ཚད་བྱའོ། །ཡང་སངས་རྒྱས་ཀྱི་བཞུགས་སྟངས་དང་། ཞི་བ་དང་
ཁྲོ་བོའི་བཞུགས་སྟངས་ཤེས་ཚད་བྱའོ། །མཐའ་ངལ་ཞིང་དུབ་སྟེ་ལུས་བསྒུལ་བསྐྱོད་མི་འདོད་པར། དུར་ཁྲོད་ཀྱི་རོ་བཞིན་དུ་འགྱུར་ཏེ་ཧྲི་ལེར་འདུག་
གོ༑ །དེའི་ཚེ་བླ་མས་འདི་སྐད་བརྗོད་པར་བྱ་སྟེ། ཀྱེ་མ་སྐལ་ལྡན་ཐར་པ་དོན་དུ་གཉེར་བའི་བསམ་པ་ཅན་བདག་ལ་ཚུལ་ཉོན་དང་། ད་ལྟ་ཁྱོད་ཀྱི་ལུས་
བསྒུལ་བསྐྱོད་དང་བྲལ་བ་འདི་སངས་རྒྱས་སྤྲུལ་སྐུའི་ལུས་ཡིན། རྩོལ་རྟོག་ཟད་པར་བྱེད་པའི་ཐབས་ལ་ལམ་གྱི་མན་ངག་ཟེར། རྩོལ་རྟོག་ནམ་མེད་
པའི་དུས་སངས་རྒྱས་སོ། །ཞེས་འཁོར་འདས་ཀྱི་རུ་ཤན་རྩོལ་རྟོག་ཡོད་མེད་ཀྱི་མཚམས་ནས་དབྱེ་སྟེ། མུན་ནག་གི་ནང་དུ་མཛུབ་བཙུགས་བྱེད་པ་འདྲ་མ་
བྱེད་ལ། ངོ་སྤྱོད་མཁས་ངག་གིས་ལེགས་པར་གདབ་བོ། །ངག་དང་སེམས་གཉིས་ཀྱང་དེ་བཞིན་དུ་ངོ་སྤྲད་དོ། །དེ་ནས་ངག་རུ་ཤན་དབྱེ་བ་ནི། ད་ནི་སེམས་ཅན་

ཐམས་ཅད་ཀྱི་དོན་དུ་ངག་དང་འཁོར་བ་གཉིས་རུ་ཤན་དབྱེ་ལ། ཕྱི་མི་ལྡོག་པར་བྱ་སྙམ་སྟེ་སེམས་བསྐྱེད་ནས། དམྱལ་བ་ལ་ཨ་ཚ་ཨ་ན་ཀྱི་ཧུད་ཀྱི་སྐད་དང་། །
ཡི་དྭགས་ལ་བཀྲེས་སྐམ་ཀྱི་གདུང་བའི་སྐད་དང་། དུད་འགྲོ་ལ་ཨུང་སྒྲ་དང་འབའ་སྒྲ་མ་དག་པའི་སྐད་དང་། ལྷ་མ་ཡིན་ལ་རྒྱོབ་དང་སོད་ཀྱི་སྐད་དང་། ལྷ་ལ་དགའ་
བ་དང་བདེ་བ་དང་། སྙན་པའི་སྐད་དང་། མི་ལ་བདག་ཅེས་དང་། མངོན་བར་ཞེན་པའི་སྐད་དང་། རིགས་དྲུག་གི་སྨྲ་བརྗོད་ཤེས་ཚད་དང་། ཞི་བའི་གསུང་
དབྱངས་དྲག་ཅུ་དང་། ཁྲོ་བོའི་གད་རྒྱང་བཅོ་བརྒྱད་དང་། འབྱུང་བའི་སྒྲ་སྐད་ཤེས་ཚད་ཐམས་ཅད་ངལ་མི་བསོ་བར་ངག་ཏུ་བརྗོད་པས་སྨྲ་བའི་ཉམས་
སོ་མེད་པར་པི་ཝང་རྒྱུན་ཐག་ཆད་པ་བཞིན་དུ་ཧད་དེ་ལུས་སོ། །དེའི་ཚེ་འཁོར་འདས་ཀྱི་མཚམས་ངག་རྩོལ་རྟོག་ཡོད་མེད་ཀྱི་མཚམས་ནས་རུ་ཤན་ཕྱེ་སྟེ། 
ངག་བརྗོད་མེད་སངས་རྒྱས་ཀྱི་གསུང་དུ་ངོ་ལེགས་པར་སྤྲད་དོ། །དེ་ནས་ཡིད་རུ་ཤན་དབྱེ་བ་ནི། ད་ནི་སེམས་ཅན་ཐམ་ཅད་ཀྱི་དོན་དུ་སེམས་དང་འཁོར་

༄༅། །བ་རུ་ཤན་དབྱེ་ལ་ཕྱིར་མི་ལྡོག་པར་བྱའོ། །སྙམ་དུ་སེམས་བསྐྱེད་ནས། དམྱལ་བ་ཚ་གྲང་གི་སྡུག་བསྔལ་དང་། ཡི་
དྭགས་བཀྲེས་སྐོམ་གྱི་སྡུག་བསྔལ་དང་། དུད་འགྲོ་གཅིག་གིས་གཅིག་ཟ་བ་དང་། བཀོལ་སྤྱོད་ཀྱི་དུ་ཁ་དང་། ལྷ་ལ་གཡེང་བ་དང་ལྟུང་བའི་དུ་
ཁ་དང་༑ མི་ལ་སྐྱེ་རྒས་ན་འཆིའི་སྡུག་བསྔལ་སྣ་ཚོགས་པ་ཡོད་པ་ཡིད་ལ་བསམ་ཞིང་། སངས་རྒྱས་དང་བྱང་ཆུབ་སེམས་དཔའ་རྣམས་ཀྱི་ཞིང་
ཁམས་རྣམས་དང་། དྲན་རྟོག་ཤེས་ཚད་ངལ་མི་བསོ་བར་ཡིད་ལ་བསམ་སྟེ། མཐར་དྲན་བསམ་གྱི་ཉམས་སོ་མེད་དེ་ཅི་ཡང་ཡིད་ལ་དྲན་རྒྱུ་མེད་པར་
རང་སོ་རང་མལ་ན་སྐྱིངས་ནས་འདུག་པ་ཞིག་འོང་། དེའི་ཚེ་རྣམ་པར་ཤེས་པ་དྲན་རྟོག་གི་འཕྲོ་འདུ་ཡོད་མེད་ཀྱི་མཚམས་ནས་འཁོར་འདས་ཀྱི་རུ་ཤན་
དབྱེ་སྟེ༑ དྲན་མེད་སངས་རྒྱས་གྱི་དགོངས་པར་ངོ་སྤྲད་དོ། །དབུ་རྫོགས་ཕྱག་གསུམ་གྱི་དོན་གཅིག་ཆར་དུ་ངོ་སྤྲད་པ་ནི་ལོགས་སུ་ཤེས་སོ།། 

༈ །།གཉིས་པ་ཕྱག་རྫོགས་ཐུན་མོང་ཁྲེགས་ཆོད་ཀྱི་ཉམས་ལེན་རིམ་གྱིས་ཁྲིད་ཐབས་རྒྱས་པར་བསྟན་པ་འདི་ལ་གསུམ་སྟེ། སྒོམ་མ་སྐྱེས་
པ་སྐྱེ་བར་བྱེད་པ་གནད་བཞིའམ་བཞག་ཐབས་གསུམ། སྐྱེས་པ་ཉམས་སུ་བླང་བ་ཞི་ལྷག་ཟུང་འཇུག་གི་ཁྲིད་དེ་ལ་བོགས་དབྱུང་བ་བཅུན་ཐབས་
མན་ངག་གི་ཉམས་ལེན་མཐར་བསྐྱལ་བའོ། །དང་པོ་ནི། འཁྲུལ་འཁོར་ལུས་ཀྱི་གནད་དམ་བཞག་ཐབས་ནི། དེ་ཡང་ལུས་དྲང་ན་རྩ་དྲང་། རྩ་
དྲང་ན་རླུང་དྲང་། རླང་དྲང་ན་སེམས་དྲང་། སེམས་དྲང་ན་སངས་རྒྱས་ཀྱི་དགོངས་པ་ལ་སླེབ་པའི་དགོས་ཆེད་ཡོད་པས། ལུས་ཕྱིའི་བྱ་བ་སོ་
ནམ་ལ་སོགས་པ་འཁོར་བའི་བྱ་བྱེད་ཐམས་ཅད་སྤང་། ནང་གི་བྱ་བ་ཕྱག་དང་བསྐོར་བ་ལ་སོགས་འདས་པའི་ཆོས་སྤྱོད་ཐབས་ཅད་སྤང་། གསང་
བའི་བྱ་བ་ལུས་ཀྱི་བསྐུལ་བསྐྱོད་ཙམ་ཡང་མི་བྱ་བར། ལུས་རྣམ་སྣང་ག་ཚེས་བདུན་གྱི་འཁྲུལ་འཁོར་བཅའ་བ་ནི། །སྟན་བདེ་བའི་སྟེང་དུ་རྐང་

༄༅། །པ་རྡོ་རྗེའི་སྐྱིལ་ཀྲུང་བཅའ། ལག་པ་གཉིས་མཉམ་གཞག་ཕྱག་རྒྱ་ལྟེ་འོག་སོར་བཞིར་བཅའ། སྐེད་པ་མདའ་ལྟར་བསྲང་། 
དཔུང་པ་རྒོད་གཤོག་ལྟར་བརྒྱང་། མགྲིན་པ་ལྕགས་ཀྱུ་ལྟར་བག་ཙམ་བཀུག །ལྕེ་ཡར་སྐན་ལ་སྦྱར། མིག་སྣ་རྩེའི་ཐད་ཀྱི་བར་སྣང་ལ་བྱ་རྒྱུ་ཅི་ཡང་
མེད་པར་ཧྲིག་གེར་བལྟའོ། །ལུས་གནད་དེ་ལ་བཞག་ཐབས་གཉིས་ཏེ། སྤང་ལ་ཕུར་བ་གདབ་བཞིན་ཡ་ཡོ་དགྱེ་རྒུར་མེད་པར་བཞག སོག་ཕན་
ཐག་པ་བཅད་པ་ལྟར་གྲིམས་ཆ་མི་འདོན་པར་རང་ལམ་དུ་བདེ་ཕྱམ་མེར་བཞག་པར་བྱའོ། །འཁྲུལ་འཁོར་རྣལ་མར་བཅའ་ཤེས་ན་སྒོམ་རང་བབས་
སུ་སྐྱེ་ཞིང་། མ་ཤེས་ན་བསྒོམ་ཀྱང་ཡོན་ཏན་མི་སྐྱེ་ལ། སླར་གེགས་སུ་འགྲོ་བས་དེ་ལ་གཟབ་དགོས་པས་ཞག་གསུམ་བྱ། གཞན་ཅི་ཡང་བསྒོམ་རྒྱུ་
མེད་དོ། ལྟ་སྟངས་མིག་གི་གནད་ནི། མིག་དང་ཤེས་པ་གནང་གཅིག་པའི་ཕྱིར་མིག་ཚམ་ཚུམ་མི་བྱ། ཁྱར་ཁྱུར་མི་བྱ། ལོགས་ཟུར་ལ་མི་བལྟ། ཧ་

ཅང་མི་མཐོ། ཧ་ཅང་མི་དམའ་བར་རང་གི་ཐད་ཀྱི་སོར་བཞི་ཙམ་ལ་མདུང་ཚུགས་སུ་བལྟའོ། །ལྟ་སྟངས་གནད་དང་ལྡན་ན་བསྒོམ་རང་བབས་སུ་སྐྱེ། 
གནད་དང་མ་ལྡན་ན་སྒོམ་ཚུལ་དང་མཐུན་པ་མི་སྐྱེ་བས། དེས་ན་ལྟ་སྟངས་གལ་ཆེའོ། །རླུང་གནད་དམ་ངག་གི་བཞག་ཐབས་ནི། རླུང་སེམས་
གཉིས་ཟུང་དུ་གནས་པས་རླུང་གི་གནད་གལ་ཆེ་སྟེ། གོང་ལྟར་ལུས་གནད་ཆོས་བདུན་དང་ལྡན་པའི་ངང་ནས། རླུང་རོ་ལན་གསུམ་ཕྱིར་དབྱུང་ཞིང་། 
འཇམ་རླུང་གསར་པ་དལ་གྱིས་རྒྱུ་རིང་ཐུང་རན་པར་བཟུང་སྟེ། རྙིང་པ་དབྱུང་སྟེ་གསར་པ་བསྐྱིལ། དེས་སྒོམ་རང་བབས་སུ་སྐྱེའོ། །དེ་ལྟར་མ་ཡིན་ན་
རླུང་རྒོད་པས་སེམས་རང་བབས་སུ་མི་སྡོད་པར་ཡུལ་ཕྱིར་འཕྲོེ་ན་སྒོམ་ཚད་ལྡན་མ་སྐྱེའོ། ངག་གི་སྒོ་ནས་ངག་ཕྱིའི་བྱ་བ་འཇིག་རྟེན་གྱི་འཁྲུལ་གཏམ་བྲེ་
མོ་ལ་སོགས་པ་དང་། ནང་གི་བྱ་བ་འཇིག་རྟེན་ལས་འདས་པའི་ཆོས་སྤྱོད་ཐམས་ཅད་སྤང་། གསང་བའི་བྱ་བ་བཟླས་བརྗོད་སྔགས་བཟླས་པ་ཙམ་ཡང་

༄༅། །མི་བྱ་བར་ངག་སྨྲས་བརྗོད་དང་ཕྲལ་ཏེ། ངག་གི་བཞག་ཐབས་ལ་གཉིས་ཏེ། ལྐུགས་པ་ལྟར་མི་སྨྲ་བར་བཞག་ཐབས། 
བྲིས་སྐུའི་མཆུ་བཞིན་ཕྱེ་བཙུམ་མི་བྱེད་པར་འཛུམ་ཤིག་གེ་བཞག་གོ། སེམས་ཀྱི་གནད་དམ་བཞག་ཐབས་ནི། སེམས་ཕྱིའི་བྱ་བ་འཇིག་རྟེན་གྱི་འཁྲུལ་
བསམ་ལོག་རྟོག་ལ་སོགས་པའི་ངན་རྟོག་ཐམས་ཅད། ནང་གི་བྱ་བ་འཇིག་རྟེན་ལས་འདས་པའི་ལྷ་བསྐྱེད་པ་ལ་སོགས་པའི་བཟང་རྟོག་ཐམས་ཅད། །
གསང་བའི་བྱ་བ་སེམས་འཛིན་ལྟ་སྒོམ་ཡིད་བྱེད་ཐམས་ཅད་སྤངས་ཏེ། སེམས་ཀྱི་བཞག་ཐབས་ལ་གསུམ་སྟེ། རྣམ་རྟོག་སྔར་འདས་ཀྱི་རྗེས་མ་
བཅད། མ་འོངས་པའི་སྔོན་བསུ། ད་ལྟར་གྱི་ཤེས་པ་སོ་མ་རང་ལུགས་གཏད་མེད་བཟོ་མེད་རྟོག་མེད་ལྷུག་པ་མི་རོ་བཞིན་དུ་བཞག །དེའི་ངང་ལ་རིག་པ་བཞག་
མཁན་གྱི་རྩོལ་བས་སྤྲོ་བསྡུ་མེད་པར་ཁྱུང་ནམ་མཁར་ལྡིང་བ་བཞིན་དུ་བཞག །དེའི་ངོ་བོ་ལུང་མ་བསྟན་དུ་མ་ལུས་པར་རིག་པ་རང་ཐོག་ཏུ་གསལ་ལ་

དྭངས་པའི་མདངས་ཆགས་པ། ཉི་ཟླ་སྤྲིན་དང་བྲལ་བ་ལྟར་བཞག་གོ། །དེ་ལྟར་གནད་བཞི་འམ། བཞག་ཐབས་གསུམ་ལ་ཞག་བདུན་ནམ། ལྔ་
གསུམ་སོགས་བྱའོ།། ༈ གཉིས་པ་སྐྱེས་པ་ཉམས་སུ་བླངས་པ་ཞི་ལྷག་ཟུང་འཇུག་གི་ཁྲིད་ལ་གསུམ་སྟེ། རྣམ་པར་མི་རྟོག་པ་ཞི་གནས་
ཀྱི་ཁྲིད་དང་། མི་རྟོག་པའི་ཡེ་ཤེས་ལྷག་མཐོང་གི་ཁྲིད་དང་། དེ་གཉིས་སུ་མེད་པའི་ཉམས་ལེན་ངོ་སྤྲོད་པའོ། །དང་པོ་ལ་གཉིས་ཏེ། དགོས་པ་དང་། 
ཁྲིད་ཐབས་དངོས་སོ། །དང་པོ་ནི། བློ་ཡང་རབ་རྣམས་ལ་ཐོག་བབས་སུ་ཁྲིད་པའི་ལུགས་གོང་གི་བཞག་ཐབས་རྣམ་གསུམ་གྱི་ངོ་སྤྲད་ཅིང་ཉམས་སུ་
བླང་བས་ཆོག་གོ། །བློ་འབྲིང་མཐའ་རྣམས་ལ་དང་པོ་ནས་ཐོག་བབས་ཁྲིད་ལུགས་བྱས་ན་གོ་ཡུལ་དུ་ལུས་སོ། །དེས་ནའོ་སྐོལ་གྱི་སེམས་ཞེས་བྱ་
རིག་རིག་ཏུར་ཏུར་མི་དྲན་ན་དགུ་དྲན་འདི་འཁོར་འདས་ཀུན་གྱི་གཞི་བྱེད་པས། ཀུན་གཞི་ཞེས་མིང་བཏགས་སོ། །དེ་ཡང་བདེ་སྡུག་ཐམས་ཅད་ཀྱི་

༄༅། །རྩ་བ་རང་གི་སེམས་འདི་ཡིན་ཏེ། ཐོག་མར་གཏན་ལ་ཕབ་པ་གལ་ཆེ་ཞིང་། ལས་དང་པོའི་སེམས་འདི་རྟ་མུ་རྒོད་དང་འདྲ་སྟེ། །
དཔེར་ན་དམུ་རྒོད་ཀྱི་རྟ་དེ་འཛིན་པ་ཡང་ཁོའི་ཐོག་ཏུ་དྲག་པོར་རྒྱུག་ན་འགྲོགས་ནས་མི་ཟིན་པས། ཐབས་སྣ་ཚོགས་ཀྱིས་ཁྲིད་ཅིང་ངལ་གྱིས་བཟུང་བས་
ཟིན་ནས་ཁོལ་དུ་ཐེབས་པ་ལྟར། སེམས་དམུ་རྒོད་འདི་ཡང་དྲག་ཏུ་འཛིན་ན་རྟོག་པ་ཇེ་མང་དུ་འགྲོ་ཞིང་སྙིང་རླུང་ལ་སོགས་མི་འདོད་པ་དུ་མ་བསྐྱེད་ 
པའི་གེགས་སུ་འགྲོ་བ་སྟེ། ཐབས་སྣ་ཚོགས་ཀྱི་དམིགས་པས་དལ་གྱིས་རྣལ་དུ་ཕབ་པས་ཞི་གནས་མཚན་ཉིད་པ་རྒྱུད་ལ་སྐྱེ་བའི་དགོས་པ་ཡོད་དོ། །
གཉིས་པ་ཁྲིད་ཐབས་དངོས་ལ་གསུམ་སྟེ། ཞི་གནས་ཀྱི་དམིགས་པ་དང་། ངོ་བོ་དང་། དབྱེ་བའོ། །དང་པོ་ལ་གཉིས་ཏེ། མཚན་བཅས་ཀྱི་ཞི་གནས་ཀྱི་
དམིགས་པ་དང་། མཚན་མེད་ཞི་གནས་ཀྱི་དམིགས་པའོ། །དང་པོ་ལ་ལྔ་སྟེ། དངོས་པོ་ཕྲ་མོ་ལ་སེམས་འཛིན་པ་དང་། འོད་ཀྱི་ཐིག་ལེ་རྣམས་ལ་སེམས་

འཛིན་པ་དང་། ཡིག་འབྲུ་དང་ཕྱག་མཚན་རྣམས་ལ་སེམས་འཛིན་པ་དང་། ལྷའི་སྐུ་རྣམས་ལ་འཛིན་པ་དང་། རླུང་ལ་བསླབ་ཅིང་སེམས་འཛིན་པའོ། །
དང་པོ་ནི། འཁྲུལ་འཁོར་ལུས་ཀྱི་གནད་གོང་བཞིན་བཅའ་ལ། ནམ་མཁའ་དང་མཉམ་པའི་སེམས་ཅན་ཐམས་ཅད་ཀྱི་དོན་དུ་ཚེ་འདི་ཉིད་ལ་རྡོ་རྗེ་
འཆང་གི་གོ་འཕང་ཐོབ་པར་བྱ། དེའི་ཆེད་དུ་ཐེག་པ་ཆེན་པོའི་ཆོས་བསྒོམ་སྙམ་དུ་སེམས་བསྐྱེད་ལ། བླ་མའི་རྣལ་འབྱོར་དང་ལྡན་པས་དེ་རྣམས་ཁྲིད་
ཐམས་ཅད་གྱི་གཞི་བཞག་ཏུ་ཤེས་པར་བྱ། དེའི་ངང་ནས་མངུན་དུ་ཤིང་བུ་རྡིལ་བུ་ལ་སོགས་པའམ། དངོས་པོ་ཕྲ་མོ་ཅིག་བཞག་ལ་མིག་མི་བཙུམ་པར་
ཅེ་རེ་དེ་ལ་ལྟ་བ་དང་ལྷན་ཅིག་ཏུ་སེམས་གང་དུ་མི་ཡེངས་པར་དེ་ཐོག་ཏུ་ཧྲིག་གེ །ས་ལེ། ལྷན་ནེར་བཞག །དེ་ལ་མདུང་ཚུགས་རྩེར་ཟིན་དུ་ཡང་མི་བྱེད། 
ཐ་མལ་དུ་ཡེངས་སུ་མི་འཇུག་པར་རིག་པ་མི་ཡེངས་པའི་རྟེན་ཙམ་དུ་ཡེ་རེ་བཞག་གོ །སྒོམ་ལ་བཟང་གྱིས་འབྱེད་པ་གལ་ཆེ་བས། ལྷན་ནེར་གནས་

༄༅། །བདོ་བ་ལ་ཤིག་གེར་བ་ཤིག་ལ་ཅུང་ཟད་ངལ་བསོ། །ཡང་དེ་ཀ་ལྟར་བསྒོམ། དེ་ལྟར་ཐུན་ཐུང་ལ་གྲངས་མང་བར་བྱེད་ནས་ཐུན་
བཞིར་བསྒོམ་མོ། །ཐུན་འཇོག་པའི་ཚེ་ཡང་ཧར་ལངས་མི་བྱ་བར་བག་ཡོད་དང་ལྡན་པས། དེའི་ངང་ལ་མ་ཤོར་བར་དལ་བུས་སྤྱོད་ལམ་བཞིར་བསྲེ་ཞིང་ལམ་
དུ་ཁྱེར་རོ། །མིག་ཀྱང་སྣ་ལས་མི་རིང་བར་བལྟ། འགྲོ་འདུག་ལ་སོགས་སྤྱོད་ལམ་ཐམས་ཅད་དུ་མགོ་ཆག་གི་ནད་པ་འགྲམ་ད་དོགས་པ་ལྟར། སྒོམ་གྱི་
ངང་དེ་འཚོ་ཞིང་བག་ཡོད་དང་ལྡན་པར་བྱའོ། །དེ་ལ་ཞག་གསུམ་བསྒོམ་པར་བྱའོ། །དེ་ཁྲིད་ཕོག་གཅིག་ཡིན། དེས་བློ་རིག་ཁྱད་ཀྱི་ཁ་ཅིག་གནས་
པ་སྐྱེ་བ་འོང་། ཁ་ཅིག་རྟོག་པ་མང་དུ་འགྲོ་བ་འོང་། དེ་དག་གང་ཡིན་ཀྱང་ཁྱད་མེད། གཉིས་པ་འོད་ཀྱི་ཐིག་ལེ་རྣམས་ལ་སེམས་འཛིན་པ་ནི། དེ་ནས་
ཡང་ལུས་གནད་ལ་སོགས་སྔར་དང་འདྲ་བ་ལས། དམིགས་པ་ནི། བློ་རྨུགས་ཅན་འཐིབ་པོ་དང་བྱིང་པོ་དང་། ཧད་པོའི་རིགས་རྣམས་སྨིན་ཕྲག་

མཚམས་ཀྱི་ནམ་མཁའ་ལ་མདའ་གང་ཙམ་དུ། འོད་དཀར་པོའི་ཐིག་ལེ་རང་གི་མགོ་ཙམ་ཞིག་ལ་རྣམ་པར་ཤེས་པ་མ་ཡེངས་པར་མདུང་ཚུགས་སུ་
གཏད་དེ། གཞན་གང་ཡང་མ་འཕྲོ་བར་མཉམ་པར་བཞག བློ་རྒོད་པ་དང་། འཕྲོ་བ་དང་། བྱེར་བོ་དང་། གཟིངས་པོའི་རིགས་རྣམས་ཀྱིས་ལྟེ་བའི་གནས་སུ་འོད་
སོར་པོ་རང་གི་ཁུ་ཚུར་ཙམ་ཞིག་ལ་རྣམ་ཤེས་མ་ཡེངས་པར་གཏད་ཅིང་མཉམ་པར་བཞག །བློ་རང་བབས་སུ་གནས་པའི་རིགས་རྣམས་ཀྱིས་རང་གི་
སྙིང་གར་འོད་ཀྱི་ཐིག་ལེ་མཐིང་ག་སྲན་མ་ཙམ་ཞིག་ལ་རྣམ་ཤེས་མ་ཡེངས་པར་མདུང་ཚུགས་སུ་གཏད་དེ། གསལ་བདོ་བ་ལ་ལྷོད་ཀྱིས་གློད་ལ་སེམས་
མ་ཡེངས་པར་རང་བབས་སུ་མཉམ་པར་བཞག་ཅིང་། རྟོག་པའི་པས་བར་མ་ཆོད་པར། ཡང་དེ་ཀ་ལྟར་སྒོམ་པ་དེ་ལྟར་བྱ་བ་ལ། ཐུན་ཐུང་ལོ་གྲངས་མང་
བགོད་བཞིན་བྱའོ། །དེ་ལྟར་ཞག་གསུམ་བསྒོམ། མིས་ཉམས་དང་བསྟུན་ལ་བསྒོམ་དུ་བཅུག །ཁྲིད་ཕོག་རེའི་སྐབས་སུ་ཅི་བྱུང་ཉུལ་བར་

༄༅། །བྱའོ༑ །ཉམས་གཏན་ལ་ཕེབས་པ་ནི། རྣམ་པར་ཤེས་པ་དེ་ཀ་ལྟར་གནས་ཤིང་གང་དུ་འང་མི་འཕྲོ་ན་ཕེབས་པ་ཡིན་པས་མ་
བརྟན་གྱི་བར་དུ་ནན་ཏན་ཏུ་བྱའོ། །དེས་ཀྱང་སྐྱེར་མ་འདོད་ནས་འཕྲོ་ན། དེ་ནས་་ཡང་གཞན་སྔར་ལྟར་ལས། རང་གི་ལུས་ཕྲུ་མ་
ཕུས་བརྒྱང་བ་ལྟར་སྟོང་སང་ངེ་བའི་སྙིང་གའི་ཐད་གར་རླུང་སེམས་འདྲེས་པའི་ངོ་བོའམ། འོད་ཀྱི་ཐིག་ལེ་མར་མེ་འབྲིང་ཙམ་ཞིག་རབ་ཏུ་འཚེར་བ། 
ཁ་དོག་སྔོ་ལ་གསལ་བ། རེག་བྱ་ཚ་བ། ཕར་སྒལ་པ་ལམ་རེག་པ། ཚུར་བྲང་ལ་ཡང་མ་རེག་པ། སྙིང་གའི་ཚོད་དུ་གསལ་ཡེ་རེ་བསྒོམ། དེ་ལ་ཤེས་
པ་ཡུད་དེ་གཏད་ལ། གསལ་བདོ་པ་ལ་འཕྲོ་བཅད། ཡེངས་ན་དམིགས་པ་གསལ་གདབ་པོ། །དེའི་ངང་ལ་སེམས་རང་ལུགས་སུ་བཞག་སྟེ་གཞན་ཡང་
སྔར་དང་འདྲ། དེ་ལ་ཞག་གསུམ་བྱའོ། །དེ་རྣམས་ལ་གནས་པའི་ཁ་མ་ཟིན་ན། གསུམ་པ་ཡིག་འབྲུ་དང་ཕྱག་མཚན་ལ་སེམས་འཛིན་པ་ནི། དེ་

ལ་ཡང་ལུས་གནད་ལ་སོགས་སྔར་ལྟར་ལས། དམིགས་པ་ནི། ཨའམ་ཧཱུྃ་སོགས་ཡིག་འབྲུལ་རིག་པ་གཏད་དོ། །དེའི་ངང་ལ་སེམས་རང་ལུགས་
སུ་བཞག་སྟེ་ཐུན་ཐུང་ལ་གྲངས་མང་བར་བྱ། དེ་ལ་ཞག་གསུམ་མོ། །དེས་སེམས་མ་ཟིན་ན་ཡང་ལུས་གནད་སོགས་འདྲ་བ་ལས། དམིགས་པ་ནི། 
རྡོ་རྗེ་པདྨ་ལ་སོགས་ཕྱག་མཚན་ལ་ཤེས་པ་གཏད་དེ། དེའི་ངང་ལ་སེམས་རང་ལུགས་སུ་བཞག །ཐུན་པར་གྱི་སྤྱོད་ལམ་གོང་བཞིན་ནོ། །དེའི་དུས་སུ་
ཤེས་པ་ཟ་ཟིར་གྱུར་ནས་དམིགས་པ་མ་ཟིན་ན། རླུང་ཁམས་སྐྱེ་བ་ཡིན་པས། ཟས་བཅུད་ཅན་བཏང་། དམིགས་པ་ཅུང་ཟད་གློད་ལ་ཞག་རེ་ཙམ་ལ་ངལ་
བསོ་ནས། གཟོད་སྒོམ་པས་ཡང་བབསིང་བ་ཡིན། ཡང་སྐྱོ་བའམ་འཚེར་བ་བྱུང་ན་ཤེས་པ་འཁྱོག་པ་བྱ་བ་ཡིན་པས། སྐབས་སུ་བཀའ་རྒྱུད་ཀྱ་རྣམ་
ཐར་དང་། ངོ་མཚར་ཅན་གྱི་སྒྲུང་རྒྱུད་དང་ངེས་འབྱུང་སྐྱོ་བ་སྐྱེ་བའི་ཆོས་ཀྱང་བཤད་པར་བྱའོ། །དེ་རྣམས་ཀྱིས་ཞི་གནས་རྒྱུད་ལ་སྐྱེ་བ་ཡང་ཡོད། དེ་ལ་ 

མ་བྱུང་ན། བཞི་པ་ལྷ་སྐུ་ལ་སེམས་འཛིན་པ་ནི། དེ་ནས་ཡོད་གཞན་སྔར་ལྟར་ལས། དམིགས་པ་ནི་མདུན་གྱི་ནམ་
མཁར་སྟོན་པ་བཅོམ་ལྡན་འདས་དེ་བཞིན་གཤེགས་པ་ཤཱཀྱ་ཐུབ་པའི་སྐུ་མཚན་དང་དཔེ་བྱད་ཀྱིས་བརྒྱན་པ་གསེར་བཙོ་མའི་མདོག་ལྟ་བུ་འོད་དང་འོད་
ཟེར་གྱིས་ཀུན་ནས་མཛེས་པ་ལམ་མེ་བ་ལ་དམིགས་པ་གཏད་ཅིང་མཉམ་པར་བཞག་གོ། །དེ་ལ་ཞག་གསུམ་བྱའོ། །ཡང་མདུན་གྱི་ནམ་མཁར་
འཕགས་པ་སྤྱན་རས་གཟིགས་དབང་ཕྱུག་གི་སྐུ་དཀར་པོ་ལམ་མེར་གསལ་བའི་ཐུགས་ཀར་ཧྲཱིཿདཀར་པོ་ཚོགས་དྲག་ཅན་ལ་སེམས་མ་ཡེངས་པ་ཙམ་དུ་ལྷན་
ཉེར་གཏད།དེ་ལ་ཞག་གསུམ་བྱའོ། །ཡང་མདུན་གྱི་ནམ་མཁར་རྡོ་རྗེ་སེམས་དཔའི་སྐུ་མཐོ་གང་པ་ཙམ་ཞིག་སྣང་ལ་རང་བཞིན་མེད་པ་ཤེལ་ཕྱིས་པ་ལྟ་བུ་དཀར་
ལ་གསལ་བ་འོད་ཀྱི་རང་བཞིན་ཅན་ཅིག་གསལ་ལྷམ་མེར་བསྒོམ། དེའི་ཐུགས་ཀར་རིག་པ་གཏད་ལ་གསལ་ཡེ་རེ་བསྒོམ། དེ་ཡུན་ཐུང་ལ་གྲངས་མང་

བ་དེ་ལྟར་བསྒོམ་མོ། །དེ་ལ་ཞག་གསུམ་བྱའོ། །དེ་རྣམས་ལ་བློ་རིག་ཐ་དད་པས། ལ་ལ་ཁྲིད་ཕོག་རེ་རེ་གཉིས་གཉིས་གསུམ་གསུམ་ཙམ་གྱིས་གནས་
པའི་རྐང་ཟིན་པ་འོངས། ལ་ལར་ཁྲིད་ཕོག་དུ་མ་དགོས་པ་འོངས། གཅིག་ཏུ་ངེས་པ་མེད་པས། ཕལ་ཆེར་ཁྲིད་ལུགས་འདིར་བཀོད་པ་རྣམས་ཀྱིས་གནས་
པ་སྐྱེ་བ་འོང་བར་འདུག །སློབ་མའི་ཉམས་དང་བླ་མའི་ཉམས་བསྟུན་ལ་བྱའོ། །འགའ་ཞིག་རྟོག་པ་མང་དུ་འགྲོ་ཞིང་ཇེ་རྒོད་དུ་འགྲོ་བར་འོངས་ཏེ། དེ་
ནི་སེམས་ཅུང་ཟད་ཟིན་པའི་རྟགས་ཡིན་ནོ། །འདི་ཡི་དུས་སུ་སྒོམ་གྱིས་སྣ་སུན་ཁུར་ནས་སྒྱིད་ལུགས་པའམ། ང་ལ་བསྒོམ་མི་སྐྱེ་བར་འདུག །རྟོག་པ་
ཇེ་རགས་སུ་སོང་སྙམ་ནས་འཕྲོ་བསྐྱུར་ཉེན་ཡོད་པས་སྣ་མ་སུན་པར་དལ་བུས་ཁྲིད་ལ་སྐྱོང་དུ་བཅུག་གོ། །རྟོག་པ་མང་དུ་སོང་བ་དེ་སྒོམ་གྱི་སྣ་ཟིན་ཡིན། 
སྔར་སེམས་མི་གནས་པའི་གོང་དུ་རྣམ་རྟོག་སྐྱེས་ཚད་རྒྱ་ཡན་དུ་སོང་ཡང་དྲན་པའི་བྱར་མེད་པས་རང་ཁར་ཤོར་བ་ཡིན་ནོ། དམང་དུ་སོང་བ་དེ་དྲན་པའི་བྱ་ར་བས་མཐོང་

ནས་ངོས་ཟིན་ཏེ་སྒོམ་སྟེ་འདོད་པའི་རྟགས་ཡིན། དལ་བུས་རྟོག་པ་དེ་ངོས་ཟིན་པར་བྱས་ལ་བཀག་ཀྱང་མི་བཀག །རྗེས་སུ་ཡང་མི་
འབྲང་བར་དམིགས་པ་ལ་སེམས་གཏད་པས་རྟོག་པ་ཇེ་ཕྲ་ཇེ་ཉུང་དུ་འགྲོ་བ་ཡིན་ནོ། །ཅི་བྱས་ཀྱང་རྟོག་པ་ངན་ལངས་ཅན་ཐོ་ལེར་འཕྲོ་ན། རྣམ་རྟོག་ཁོ་རང་དམིགས་
རྟེན་བྱས་ཏེ། འདོད་ཆགས་དང་། ཞེ་སྡང་དང་། བག་ཆགས་ངན་གོམས་གང་ཤར་དེ་ངོས་བཟུང་ལ་དེ་ཀའི་ཐོག་ཏུ་སེམས་ལྷོད་གྱིས་གློད་ལ་བཞག །རེས་
རྟོག་པ་གཅིག་སྐྱེས་ངོས་ཙིར་གྱིས་བཟུང་ནས་རང་གྲོལ་དུ་ཁྲོལ་ཁྲོལ་བཏང་གཉིས་སྐྱེས་ངོས་བཟུང་གང་ཤར་གྱི་རྗེས་སུ་མི་འབྲང་བར་རང་གྲོལ་དུ་བཏང་། རྗེས་སུ་མ་
བཅོས་པའི་ངང་དུ་ལྷོད་དེ་གློད། དེ་རེས་མོས་བྱས་པས་རྣམ་རྟོག་ལུ་གུ་རྒྱུད་དུ་མ་འབྲེལ་བར་རྟོག་པ་དུམ་བུར་སོང་སྟེ། ངན་རྟོག་ཇེ་ཉུང་དུ་སོང་བས་གནས་པ་བཟང་
པོ་སྐྱེའོ། དེ་ལ་ཞག་གསུམ་སོགས་ཉམས་དང་བསྟུན་ལ་བསྒོམ་མོ། །དེ་རྣམས་ལ་ཞི་གནས་མཚན་ཉིད་བ་རྒྱུད་ལ་མ་སྐྱེས་ན། ལྔ་པ་རླུང་ལ་བསླབ་ཅིང་སེམས་

འཛིན་པའི་ནི། རླུང་ལ་བསླབས་ཏེ། རླུང་ལ་བགྲང་བ་དང་། བཏང་བ་དང་། དགང་བ་དང་། ཁ་སྦྱོར་དང་བཞི་ལས། འདིར་བགྲང་བ་དང་དགང་བ་གཉིས་ཏེ། །
བགྲང་བ་ནི། སྲོག་རྩོལ་ཕྱི་ནང་དུ་རྒྱུ་བ་ལ་ཤེས་པ་ལྷན་ནེ་གཏད། ཕི་རུ་འགྱུ་དུས། ནང་དུ་འགྱུ་ཟུང་དུ་བཟུངས་ནས་དེའི་ངང་ནས་སེམས་རང་ལུགས་སུ་འཇོག །ཐུན་ཐུང་
ལ་གྲངས་མང་བར་བྱ། །ཐུན་བར་ཐམས་ཅད་ལ་ངང་མ་ཤོར་བར་བྱའོ། །དེ་ལ་ཞག་གསུམ་བསྒོམ། དགང་བ་ནི། རླུང་ཕྱིརུ་ལན་གསུམ་འབུད། དེ་ནས་ནང་དུ་ལན་
གསུམ་རྔུབས་ལ་ཐུབ་ཐད་དུ་མནན། མ་ཐུབ་པ་དང་སངས་ཀྱིས་བཏང། དར་རེ་ངལ་བསོའོ། །དེ་ལ་ཞག་གསུམ་བྱའོ། །གཉིས་པ་མཚན་མ་མེད་པའི་ཞི་
གནས་ལ་གསུམ་སྟེ། སྒྲིམ་པ་དང་། གློད་པ་དང་། སྒྲིམ་གློད་རེས་མོས་སོ། །དང་པོ་ནི། ལུས་གནད་སོགས་སྔར་ལྟར་ལས། མིག་མདུན་གྱི་ནམ་མཁའ་
ལ་ཅེ་རེ་བལྟ་བའི་ངང་ནས། དམིགས་པ་ཅི་ཡང་མི་བསྒོམ་པར་ཤེས་པ་མདུན་གྱི་ནམ་མཁར་ཡེངས་པ་མེད་པར་ཧྲིག་གེ་བསྒྲིམ། གནས་བདོ་བ་ལ་ཡང་ངལ་བསོའོ། 

༄༅། །སྐབས་སུ་སྒྲིམ་མཁན་གྱི་ཤེས་པ་དེ་ཅི་འདྲ་ཞིག་འདུག་གང་ཡིན་རྩད་བཅད། ཡང་ཧྲིག་གེ་བསྒྲིམས་ལ་རྩད་བཅད། དེ་གཉིས་རེས་
མོས་སུ་བྱ། དེས་བྱིང་རྨུགས་ཀྱི་སྐྱོན་ཡོད་ནའང་སེལ་ལོ། །སྤྱོད་ལམ་ཐམས་ཅད་དུ་དྲན་པ་ཡེངས་མེད་དུ་བསྟེན་ནོ། །དེ་ལ་ཞག་གཅིག་གམ་གསུམ་བྱའོ། །
གཉིས་པ་གློད་པ་ནི། དེ་ནས་ཡང་ལུས་གནད་སོགས་སྔར་ལྟར་ལས། ལྟ་སྟངས་ཐུར་དུ་དབབ་སྟེ། སེམས་ལྷོད་ཀྱིས་གློད་ལ་འདི་བསྒོམ་བྱ་བའི་དམིགས་པ་ཅི་
ཡང་མེད་པར་གློད་དེ་རང་ལུགས་སུ་ཁོང་གློད་ལ་བསྒོམ་རྒྱུ་ཅི་ཡང་མེད་པ་ལ། མ་ཡེངས་ཙམ་དུ་རང་བབས་རང་གདངས། གཤིས་ལུགས། ཇི་བཞིན་དེ་ཉིད་ཀྱི་ངང་ལ་
བཅོས་བསླད་དང་བྲལ་བར་བཞག །ལྷན་ནེར་གནས་པ་དང་ཤིག་གེར་བཤིག་ལ་གློད་དེ་བཞག་གོ །དེས་གང་དུ་གློད་མཁན་དེ་གང་ཡིན་པར་འདུག་བལྟ། སེམས་
མ་ཡིན་པར་འདུག་ན་སེམས་གློད་མཁན་དེ་ཁོ་རང་ཅི་འདྲར་འདུག་རང་གིས་རང་ལ་ཅི་རེ་བལྟ། ཡང་གློད་པར་བྱའོ། དེས་གནས་པ་བཟང་པོ་སྐྱེ། རིག་པ་ངོ་འཕྲོད་ངོ་འཕྲོད་

ཀྱང་སྲིད་དོ། དེ་ལ་ཞག་གཅིག་གམ་གསུམ་བྱའོ། །གསུམ་པ་སྒྲིམ་གློད་རེས་མོས་ནི། དེ་ནས་ཡང་ལུས་གནད་སོགས་སྔར་ལྟར་ལས། ཤེས་པ་གྲིམ་གྱིས་
བསྒྲིམས་ལ་ཡེངས་མེད་དུ་ཕྲི་ལི་ལི་བསྒྲིམ། ཡང་ལྷོད་ཀྱིས་གློད་ལ་གུ་ཡངས་སུ་ཕྱམ་གྱིས་བཞག །ཡངས་བསྒྲིམ། ཡང་གློད། དེ་ལྟར་སྒིམ་གློད་སྤེལ་
ཞིང་བསྒོམ། རེས་ལྟ་སྟངས་ནམ་མཁའི་དབྱིངས་སུ་ཅེ་རེ་བལྟ། རིག་པ་ཡང་བསྒོམ་རྒྱུ་མེད་ཀྱང་འདུན་པ་ཧྲིག་གེ་གཏད། ཡང་གློད། རེས་གཡས་སུ་ལྟ་
སྟངས་ཧྲིག་གེ་དབྱིངས་རིག་མ་ཡེངས་པར་གཏད། རེས་གཡོན་དུ་གཏད། རེས་ཐུར་དུ་གཏད་པ་རྣམས་རེས་མོས་སུ་ཐུན་རེ་རེ་འཁོར་མར་བསྒྱུར། སྐབས་སུ་
འདུན་པ་གཏང་མཁན་གྱི་རིག་པ་དེ་ཅི་འདྲ་ཞིག་འདུག་རིག་པ་ཁོ་རང་གིས་ཁ་རང་ལ་བལྟ། རེས་སེམས་སྙིང་གི་དཀྱིལ་དུ་བབས་པར་ཕྱམ་མེར་བཞག །རེས་ནམ་
མཁས་གར་ཁྱབ་ཏུ་ཕྱམ་གྱིས་བཏད་པར་བཞག །དེ་ལྟར་རེས་མོས་སྣ་ཚོགས་སུ་བསྒྱུར་བས་སེམས་རྣལ་དུ་ཕེབས་པའི་རྟགས་སུ། རིག་པ་གར་བཞག་བཞག

༄༅། །ཕྱམ་མེ། ལྷན་ནེ། ཧྲིག་གེར་གནས་པ་བྱུང་ན་ཞི་གནས་སྐྱེ་བ་ཡིན། དེ་ཡང་དྲན་པ་མེད་པར་ལྟེམ་པོར་སོང་ན་བྱིང་བའམ། འཐིབས་པའི་
སྐྱོན་ཡིན་པས། རིག་པ་གཡེར་བཏོན། གཟེངས་བསྟོད། ལྟ་སྟངས་བསྒྱུར། གཡེང་ཞིང་རྒོད་ན། ལྟ་སྟངས་ཐུར་ལ་ཕབ། ཀློད་པ་གལ་ཆེ། སྒོམ་འདི་ཡིན་དང་
རྟོག་པ་འདི་ཡིན་མེད་པའི་ཐོམ་མེ་བ་བྱུང་ན་ལྡང་བའི་སྐྱོན་ཡན་པས། སྒྲིམ་གློང་རེས་མོས་སུ་བསྒོམ་ཞིང་སྒོམ་མཁན་ངོས་བཟུང་ངོ་། 
།གནས་ཡང་ཞི་གནས་ཀྱི་སྐྱོན་ངོས་བཟུང་ཞིང་། ཐད་ཀ་ཐད་ཀའི་སྐྱོན་བསལ་བར་བྱའོ། །དེ་ལ་ཞག་གསུམ་སོགས་བྱའོ། །གཉིས་པ་ཞི་གནས་ཀྱི་
ངོ་བོ་ནི། མར་མེ་རླུང་གིས་མ་བསྐྱོད་པ་ལྟ་བུ་སྟེ། རྣམ་རྟོག་གང་ཤར་སྐད་ཅིག་མ་རང་ཐོག་ན་རང་ལུགས་སུ་ལྷན་ནེར་གནས་པ། རིག་པ་གར་བཞག་བཞག་ཏུ་གཡོ་བ་
མེད་པར་བརྟན་པ། བྱིང་རྨུགས་འཐིབས་གསུམ་གྱིས་མ་གོས་པར། རིག་པ་གསལ་ཡེ་རེ་གསལ་བ། རིག་པ་གར་གཏད་དུ་ཧྲིག་གེ་རྩེ་མོ་རྣོ་བ། གློ་བུར་གྱི་རྟོག་པས་

མ་སྐྱོན་པ་སྟེ་དྲང་བའོ། །དེ་ལ་ཚོགས་ལམ་གྱི་བདེ་གསལ་མི་རྟོག་པ་གསུམ་ཤར་ཏེ། སེམས་རྟོག་མེད་དུ་གནས་པ་ཞི་གནས། དེའི་ངོ་བོ་ལ་ཡུལ་འཛིན་གྱི་རྟོག་པ་མེད་
པས་མི་རྟོག་པ། དེའི་ངང་ལ་དབང་པོའི་ཡུལ་སྣང་མ་འགག་པར་གསལ་བ་རྟོག་པའི་ཟུག་རྔུ་མེད་པར་རང་བདེ་ལྡན་ནེ་གནས་པ་དེ་བདེ་བའོ། །དེ་གསུམ་ལ་ཞེན་ན་
གོལ་ལ། མ་ཞེན་བར་སྐྱོང་ན་རྟོགས་པ་མངོན་དུ་བྱེད་པའོ། །གསུམ་པ་ཞི་གནས་ཀྱི་དབྱེ་བ་ལ་གཉིས་ཏེ། ཟག་བཅས་དང་ཟག་མེད་དོ། །དང་པོ་ནི། །གོང་གི་
བདེ་གསལ་མི་རྟོག་པའི་ཉམས་མཚན་མ་ཅན་དེ་རྣམ་གྲངས་སྙོམས་འཇུག་དགུ་སྟེ། །འདོད་ཁམས་ཀྱི་རྣམ་པར་རྟོག་པ་སྤང་བ་ལ་བསམ་གཏན་གྱི་སྙོམས་འཇུག་བཞི། 
གཟུགས་ཁམས་ཀྱི་རྣམ་པར་རྟོག་པ་གཟུགས་མེད་ཀྱི་སྙོམས་འཇུག་བཞི། ཚོགས་དྲུག་འགོག་པའི་སྙོམས་འཇུག་གོ །བསམ་གཏན་གྱི་སྙོམས་འཇུག་བཞི་
ནི༑ ལྷག་མཐོང་སྐྱེ་བར་བྱེད་པའི་ཞི་གནས་ཏེ། བསམ་གཏན་བཞི་པའི་ཏིང་འཛིན་གཤིས་དང་མཐུན་ཅིང་། འཇིག་རྟེན་པའི་ཏིང་འཛིན་རྣམས་ཀྱི་ནང་ནས་མཆོག་

༄༅། །གོ༑ གཟུགས་མེད་པའི་སྙོམས་པར་འཇུག་པ་བཞི་ནི། ཏིང་ངེ་འཛིན་གྱི་གོལ་ས་ཡིན། །འགོག་པའི་སྙོམས་པར་འཇུག་པ་ནི། ཉན་ཐོས་
ཞི་བའི་ཏིང་ངེ་འཛིན་ནོ། །དེ་ལྟར་དེ་རྣམས་ངོ་ཤེས་པས་ཏིང་ངེ་འཛིན་གྱི་བྱེ་བྲག་ཕྱེད་ཅིང་རང་གི་སྒོམ་པ་ལ། དེ་དག་གི་གོལ་ས་བསྟན་པས་གོ་ལ་གང་ཡང་མི་
འབྱུང་བ་ཡིན་ནོ། །གཉིས་པ་རྣམ་པར་མི་རྟོག་པའི་ཡེ་ཤེས་ལྷག་མཐོང་གི་ཁྲིད་ལ་གསུམ་སྟེ། ལྷག་མཐོང་གི་དམིགས་པ་དང་། ལྷག་མཐོང་གི་ཉམས་དང་། 
ལྷག་མཐོང་གི་རྟོགས་པའོ། །དང་པོ་ནི། དེ་ལྟར་བདེ་གསལ་མི་རྟོག་པར་གནས་པའི་ཞེན་པ་དག་པ་ལ་ལྷག་མཐོང་གི་དམིགས་པས་དཔྱད་དགོས་སོ། །དེ་ལ་
གཉིས་ཏེ། སྣང་བ་སེམས་སུ་ཆོད་པའི་ཚུལ་དང་། སེམས་སྟོང་པར་ཆོད་པའི་དཔྱོད་ཚུལ་ལོ། །དང་པོ་ནི། དེ་ཡང་ལུས་གནད་སོགས་སྔར་ལྟར་ལས། 
ལྟ་སྟངས་གལ་ཆེ་ཞིང་མིག་མདུན་གྱི་ནམ་མཁར་རང་གི་སྣ་རྩེའི་ཐད་ཀྱི་བར་སྣང་ལ་བཙབ་བཙུམ་གྱ་གྱུ་མེད་པར་ཐད་སོར་ཅེ་རེ་ཧྲིག་གེ་བལྟ་བ་ལ་སེམས་རང་ལུགས་སུ་

བཞག་གོ། །དེའི་ངང་ལ་ཕྱི་དབང་པོའི་ཡུལ་དུ་སྣང་བའི་ཡིད་དུ་མི་འོང་གང་ཤར་ཡང་ཤར་མ་ཐག་བཟོ་བཅོས་མ་བྱས་པའི་རང་ཐོག་ན་རྩོལ་མེད་དུ་བཞག་
ནས་བསམ་མཁན་ཁོ་རང་གི་རང་གཟུགས་མིན་པའི་གཞན་ཡུལ་སྣང་གཅིག་ལོགས་སུ་ཨི་སྣང་ངང་གིས་བསམ་མཁན། ཁོ་རང་གི་རྒྱུད་ནས་རྒྱང་འཚོ་བྱེད། དེ་
ཡང་བསམ་མཁན་དང་བསམ་ཡུལ་གཉིས་སྐད་ཅིག་མའི་སྟེང་དུ་འཛོམ་པ་དེ་འཆུགས་མ་ཤོར་བར་རང་ཐོག་ནས་ཚོད་དགོས། སྐད་ཅིག་དང་པོ་སྣང་སེམས་ཡ་མ་བྲལ་
ཡོད་པ་དེ་རང་ཐོག་ན་རྩོལ་མེད་དུ་འཚོ་བ་གཅིག་གིས་ཆོད་ནས་བློ་ཡུལ་དུ་སྣང་བར་ཤར་ཚད་སེམས་སུ་ཆོད་པའི་གནད་ཅིག་ཡོད། དེ་ལྟར་མ་ཤེས་ན་སྣང་བ་གང་ཤར་
སྐད་ཅིག་མའི་ངང་ནས་སྣང་སེམས་ངོ་བོ་གཅིག་པ་མ་རིག་ནས་སྐད་ཅིག་མ་གཉིས་པར་སོང་ཙ་སྣང་ཕར་བ་འདུས་རིག་པ་ཚུར་ལུས་ནས་ཡུལ་ཡུལ་ཅན་གྱི་འཁྲུལ་པ་
རང་ཁ་མ་ལ་བློ་རྩེ་གཏད་ནས་ཆོད་པའི་དུས་མེད། དེས་ན་གང་ཤར་གྱི་སྐད་ཅིག་མ་ཡ་མ་བྲལ་བའི་སྟེང་དུ་དཔྱོད་ཤེས་པ་གལ་ཆེའོ། དེ་ལ་ཞག་གསུམ་བྱའོ། །

༄༅། ། ༈ གཉིས་པ་སེམས་སྟོང་པར་རྟོགས་པའི་དཔྱོད་ཚུལ་ལ་ལྔ་སྟེ། བྱུང་གནས་འགྲོ་གསུམ་ལ་དཔྱོད་པ་དང་། དབྱིབས་
ཁ་དོག་ལ་དཔྱོད་པ་དང་། གཅིག་དང་དུ་མ་ལ་དཔྱོད་པ་དང་། བདེ་གསལ་མི་རྟོག་པའི་ཉམས་ཞེན་ལ་དཔྱོད་པ་དང་། གནས་འགྱུ་གཉིས་ལ་དཔྱོད་པའོ། །དང་པོ་
སེམས་བྱུང་གནས་འགྲོ་གསུམ་ལ་དཔྱོད་པ་ནི། དེ་ལྟར་ཡུལ་མཐའ་སེམས་སུ་ཆོད་པ་དང་། ཆོད་མཁན་སྐད་ཅིག་མ་དེ་སྤང་ཡང་མི་སྤང་། ཕར་ཕར་ཡང་
མི་དེད་ནས་རང་ཐོག་ན་རྩོལ་མེད་དུ་ཆགས་པའི་ངང་ནས། ཐོག་མེད་སེམས་བྱུང་ས་དཔྱོད་པ་ནི། སྣང་བ་ལས་བྱུང་ངམ། སྟོང་པ་ལས་བྱུང་། སྣང་བ་ལས་བྱུང་
ཞེ་ན༑ ས་ལ་སོགས་གང་ནས་བྱུང་། སྟོང་པ་ལས་བྱུང་ཞེ་ན། ནམ་མཁའི་སྟེང་འོག་ཕྱོགས་མཚམས་གང་ལས་བྱུང་ལེགས་པར་བརྟག་གོ། བར་དུ་སེམས་
གནས་ས་དཔྱོད་པ་ནི། ཁྱོད་ཀྱི་སེམས་རྟེན་ཅན་དུ་གནས་ནས་འདུག་གམ། རྟེན་མེད་དུ་གནས་ནས་འདུག །རྟེན་ཅན་དུ་གནས་ནས་འདུག་ན། ཕྱིའི་གཟུགས་

ལ་སོགས་ལ་གནས་ནས་འདུག་གམ། ནང་གི་ལུས་ཕྱི་ནང་མགོ་མཇུག་ལ་སོགས་ལ་གནས་ནས་འདུག་གམ། གནས་ཚུལ་ཅི་ལྟར་གནས་ཤིང་འདུག། །
རྟེན་མེད་དུ་གནས་པར་འདུག་ན། འོ་ན་མེད་པ་ལ་གནས་ནས་འདུག་རྒྱུ་ཅི་ཡོད་ལེགས་པར་བརྟག་གོ །མཐའ་མར་སེམས་ཀྱི་འགྲོ་ས་དཔྱོད་པ་ནི། །ཁྱོད་ཀྱི་སེམས་
འགྲོ་འོང་ཅན་དུ་འདུག་གམ་མི་འདུག །འདུག་ན་གང་དུ་འདུག །གང་ནས་འོང་། ཚུལ་ཅི་ལྟར་འགྲོ་འོང་བྱེད་དྲིའོ། །འགྲོ་འོང་མེད་ཅེ་ན། འོ་ན་ཚུར་ང་ལ་བཤད་
མཁན་སོགས་ཅི་ལགས་དྲི། ལེགས་པར་བརྟགས་ཤིང་དཔྱོད་དོ། །དེ་ལ་ཞག་གསུམ་བའོ། །གཉིས་པ་གཟུགས་དང་ཁ་དོག་ལ་དཔྱོད་པ་ནི། །ཁྱོད་ཀྱི་སེམས་
བྱང་མཁན་གནས་མཁན། འགྲོ་མཁན་ལ་སོགས་པའི་སེམས་དེ་དངོས་པོ་ཅན་དུ་འདུག་གམ། དངོས་མེད་དུ་འདུག་དྲི། དངོས་པོ་ཅན་དུ་འདུག་ཅེ་ན། དབྱིབས་
ཀྱི་རྣམ་པ་ཟླུམ་པོ་ལ་སོགས་པར་འདུག་གམ་དྲི། ཁ་དོག་གི་རྣམ་པ་དཀར་པོ་ལ་སོགས་པར་འདུག་གམ། དེ་བཞིན་དུ་སྦོམ་ཕྲ། རིང་ཐུང་། ཕོ་མོ་མ་ནིང་། 

༄༅། །ཆེ་ཆུང་ཕྱོགས་རིས། ཕྱི་ནང་ལ་སོགས་པ་འདུག་གམ། དེ་རྣམས་ཀྱང་རྒྱུ་གང་གི་བྱས། རྐྱེན་ཅིས་བྱེད། ཞེས་དྲིས་ཞིང་རྩད་བཅད་
དོ༑ །དེ་དག་བྱུང་མཁན་གནས་མཁན། འགྲོ་མཁན་གྱི་སེམས་དེ་དངོས་མེད་དུ་འདུག་ཅེ་ན། མེད་པ་ལ་བྱུང་མཁན་གནས་མཁན་འགྲོ་མཁན་རྙེད་པ་
མཚར། ཞེས་རྩད་བཅད་དོ། །དེ་ལ་ཞག་གསུམ་བྱའོ། །གསུམ་པ་གཅིག་དང་ཐ་དད་ལ་སོགས་དཔྱོད་པ་ནི། སེམས་དེ་དག་ཚོལ་རྒྱུ་གཅིག་གམ་ཐ་དད།
གཅིག་ན་སོར་མོའི་རྩེ་མོས་རང་གིས་རང་ལ་མི་རེག་གམ། རལ་གྲི་སོ་ཡིས་རང་གིས་རང་མི་གཅོད་པ་བཞིན་ད་ཚོལ་མཁན་དང་ཚོལ་རྒྱུ་གཅིག་མི་སྲིད་དོ། །ཐ་
དད་ན། འགྲོ་ལ་ཤེས་རྒྱུད་གཉིས་མི་མངའ་བས། དེ་བཞིན་དུ་བསམ་མཁན་ཁོ་རང་གི་རྒྱུད་ནས་རྒྱང་འཚོ་བྱེད་དོ། །དེ་ཞག་གསུམ་བྱའོ། །བཞི་པ་བདེ་
གསལ་མི་རྟོག་པའི་ཉམས་ཞེན་དཔྱོད་ཚུལ་ནི། བདེ་གསལ་མི་རྟོག་པའི་མྱོང་ཚོར་བློ་ཡུལ་དུ་བྱུང་བ་དེ་མ་ཐག་ངོས་བཟུང་ནས། རྟོག་མེད་དུ་མི་བཞག་པར་བདེ་

ན་བདེ་མཁན་ཁོ་རང་མིན་པའི་བདེ་ཡུལ་གཅིག་དང་། བདེ་རྒྱུ་གཅིག་ལོག་ཏུ་ཨི་སྣང་ངང་གིས་འཚོ། །གསལ་ན་གསལ་མཁན་གྱི་ཕྲ་བ་དེ་ངོས་བཟུང་ནས་
གསལ་སྙམ་མཁན་ཁོ་རང་མིན་པའི་གསལ་ཡུལ་གཅིག་དང་། གསལ་རྒྱུ་གཅིག་ལོགས་ནས་འོང་རྒྱུ་ཨི་སྣང་ངང་གིས་འཚོ། མི་རྟོག་པར་གནས་ན་གནས་དུས་
གནས་སྙམ་མཁན་ཁོ་རང་མིན་པའི་གནས་ཡུལ་གཅིག་དང་། གནས་རྒྱུ་ཞིག་གནས་པའི་མྱོང་རྒྱུ་ཅི་འདྲ་གཅིག་སྣང་ངང་གིས་རྒྱང་འཚོ་བྱེད། དེ་ཡང་བདེ་མཁན། 
གསལ་མཁན། གནས་མཁན་སྐད་ཅིག་མ་དེ་རང་ཐོག་ན་ཆགས་པའི་ངང་ནས། བདེ་ཡུལ། གསལ་ཡུལ། གནས་ཡུལ་དེ་ཅི་འདྲ་ངང་འཚོ་ཤེས་དགོས། 
དེ་ལ་ཞག་གསུམ་བྱའོ། །ལྔ་པ་གནས་འགྱུ་གཉིས་ལ་དཔྱོད་པ་ནི། གནས་པ་རང་གི་ངོ་བོ་དེ་ཅི་འདྲ་ཞིག་འདུག་ངང་གིས་འཚོ། དེ་ལྟར་གནས་པས་རྟོག་མེད་
ཀྱི་ངོ་བོ་ཡུལ་མེད་དུ་ཧྲིག་གེ་འོང་། འགྱུ་བ་ཤར་དུས་རྟག་པ་གྲ་མ་ཉམས་པ། རང་གི་ངོ་བོ་དེ་ཨི་བྱུང་འཚོ། གནས་དུས་སུ་འགྱུ་བ་དེ་རང་ཨི་བྱུང་འཚོ། དེ་ལྟར་

༄༅། །བློ་ཡུལ་དུ་བདེ་མི་བདེ་དང་། བྱིང་རྨུགས་རྒོད་འཐོར་ལ་སོགས་པའི་མྱོད་ཚོར་གང་བྱུང་བ་དེ་དང་། ཚོར་མཁན་སྐད་ཅིག་མའི་སྟེང་དུ་དབྱེར་
མེད་པའི་གསང་ཡོད་པས། རྩོལ་མེད་ཀྱི་ངང་ནས་བབ་འཚོ་རྒྱང་སྲུང་བྱེད། དེ་ལ་ཞག་གསུམ་བྱའོ། །གཉིས་པ་ལྷག་མཐོང་གི་ཉམས་ནི། གོང་དུ་རྟོག་དཔྱོད་ཀྱིས་མ་
གྲུབ་པའི་གཏན་ལ་ཕབ་པར་ཤེས་པ་དེའི་ངང་ལ་མཉམ་པར་བཞག་པས། ཞི་གནས་ཀྱི་སྙིགས་མ་རིམ་པར་དག་ནས། དྭངས་ཆ་སྐད་ཅིག་མ་རང་ཐོག་ན་ཆགས་
ཤིང་༑ །རྟོག་མེད་ཀྱི་ངང་དུ་སྐྱེ་མེད་ཀྱི་ངེས་ཤེས་ལྷག་གིས་སྐྱེའོ། །དེའི་སྟེང་ན་སྦྱོར་ལམ་ལྷག་མཐོང་གི་ཉམས་བདེ་གསལ་མི་རྟོག་པ་གསུམ་ལས། 
རྣམ་རྟོག་རྒྱུན་ཆད་མེད་པའི་ངང་ནས་གསལ་ལ་མ་འགགས་པའི་ཤེས་པ་རྗེན་ནེ་བ། རང་རིག་རང་གསལ་སང་ངེ་ཡེ་རེ་གསལ་བ། དེ་ལ་ཡུལ་ཡུལ་ཅན་གྱི་
བསྒོམ་བྱ་སྒོམ་བྱེད་མེད་པ་དེ་མི་རྟོག་པ། དེ་ལ་འབད་རྩོལ་མེད་པར་རང་ལུགས་སུ་གནས་པ་དེ་བདེ་བའོ། །གསུམ་པ་ལྷག་མཐོང་གི་རྟོགས་པ་ནི། གོང་དུ་

ཡུལ་ཡུལ་ཅན་གྱི་མྱོང་ཚོར་རིམ་པར་དག་ནས། གང་ཤར་གྱི་སྐད་ཅིག་སོ་མ་ཡུལ་མེད་རང་རིག་ཏུ་ཤར་བའོ། །དེའི་སྟེང་དུ་མཐོང་ལམ། ལྷག་མཐོང་རྟོགས་
པའི་བདེ་གསལ་མི་རྟོག་པ་གསུམ་ཆར་གཉུག་མ་ཡུལ་མེད་དུ་ཤར་བས་གསལ་བ། གསལ་བྱ་གསལ་བྱེད་ཀྱི་རྟོག་པ་མེད་པས་མི་རྟོག་པ། རིག་སྟོང་དབྱེར་མེད་
དུ་བདེ་བས་ན་བདེ་བའོ། །གསུམ་པ་གཉིས་སུ་མེད་པའི་ཉམས་ལེན་ངོ་སྤྲོད་པ་ལ་གཉིས་ཏེ། འདྲ་ནོར་ཤན་དབྱེ་བ་དང་། མ་ནོར་བར་ངོ་སྤྲོད་པའོ། །དང་
པོ་ནི། དེ་ལྟར་རྟོགས་པ་དེ་ཡང་མྱོང་ཐོག་ནས་འདྲ་ནོར་ལ་མ་ཤོར་བ་གལ་ཆེ་སྟེ། དེ་ཡང་རང་སྣང་གི་ཤར་ལུགས་རིག་པ་སྐད་ཅིག་མའི་འགྱུར་ལྡོག་སྤུ་རྩ་རླུང་གི་
བསྐྱོད་པ་ཙམ་ཞིག་ཡིན་པས། རང་གི་ཐད་སོའི་དུས་རིག་པ་མིན་བླ་མ་ཉམས་མྱོང་ཅན་གཅིག་དགོས། རྟོགས་པ་རྒྱུད་ལ་མ་སྐྱེས་པ་ལ་ནོར་ནས་ངོ་སྤྲོད་པ་
ཡང་ཡོད། སྐྱེས་པ་ངོ་མ་སྤྲད་པས་ཉམས་ཐོག་ཏུ་ལུས་པ་ཡང་ཡོད། སྐྱེ་བདོ་བ་ལ་ངོ་སྤྲད་སྔ་ནས་གོ་ཡུལ་དུ་ལུས་པ་ཡང་ཡོད་པས་ཤིན་ཏུ་དཀའོ། །

༄༅། །འདྲ་ནོར་ངོས་བཟུང་བ་ནི། དང་པོ་རགས་ཆོད་ཀྱི་མགོ་ཟུག་པ་དང་། མཉམ་བཞག་དུས་སྐད་ཅིག་མའི་ཕྲ་མཐའ་སེམས་སུ་ཆོད་པ་དང་
གཉིས་འདྲ་ནོར། རྟོགས་པ་ངོས་བཟུང་བས་རང་ཞིར་རྟོག་མེད་དུ་འགྲོ་བ་ཉམས་ཡིན་པ་དང་། རྣམ་རྟོག་སྐད་ཅིག་མ་དེ་དྲན་པས་ཟིན་པ་དེ་གནས་མི་དགོས་
པར་བློ་འདས་སུ་ཤར་བའི་རྟོགས་པ་གཉིས་འདྲ་ནོར། རྣམ་རྟོག་སྤྲོས་བྲལ་དུ་གོ་བས་རྟོག་པ་གོ་མཁན་དུ་ལངས་ནས་ཡུལ་མེད་པ་དང་། སྐད་ཅིག་མའི་ངོ་
བོ་རང་གསལ་དུ་ཤར་བས་འཁོར་འདས་ཀྱི་བློ་ཡུལ་ཟད་པ་གཉིས་འདྲ་ནོར་ཆེའོ། །དེས་ན་གོང་མ་རྣམས་ཐག་བཅད་དགོས། འདྲ་ནོར་དེ་རྣམས་ལ་མ་ཤོར་
བར་ངེས་པར་རྟོགས་པ་དང་། བཀའ་དང་བསྟན་བཅོས་མཐུན་པར་ངོ་སྤྲད་དོ། །གཉིས་པ་མ་ནོར་བར་ངོ་སྤྲད་པ་དངོས་ནི། ཁྱོད་ཀྱི་སེམས་མ་བཅོས་པར་རང་
ལུགས་སུ་བཞག་པའི་དུས་ན་རྣམ་པར་རྟོག་པ་རང་སར་ཞི་ནས། སེམས་རང་ལུགས་སུ་ལྷན་ནེ་གནས་པ་ཞིག་མི་འདུག་གམ། དེ་ལ་ཞི་གནས་ཟེར་བ་ཡིན། 

ད་ལྟ་སྒོམ་ཆེན་པ་སྐད་པ་ཕལ་ཆེར་དེ་ཀ་ལ་སྒོམ་དུ་བྱེད། རང་ཡང་བརླམས་གཞན་ལ་ཡང་དེ་བསྟན་པ་མང་སྟེ། དེས་སྒོམ་དུ་ཅུང་མི་བཏུབ་པ་ཡིན། དེ་
མེད་ཐབས་ཀྱང་མེད་པ་ཡིན་ནོ། །ཁྱོད་ཀྱི་སེམས་གནས་མཁན་གྱི་ངོ་བོ་ཁོ་རང་ལ་ལྟོས་དང་། དེའི་ངང་ལ་རྨུགས་པའམ། །ལུང་མ་བསྟན་ནམ། 
བཏང་སྙོམས་སུ་མ་ལུས་པར་སེམས་ཀྱི་ངོ་བོ་འདི་འདྲ་ཞིག་འདུག །བྱ་རྒྱུའམ། ངག་ཏུ་སྨྲ་རྒྱུའམ། །ཡིད་ཏུ་བསམ་རྒྱུའམ། ཚིག་རུ་བརྗོད་
རྒྱུའི་ངོས་བཟུང་རུང་མེད་ལ། ངོས་བཟུང་མེད་བཞིན་དུ་གསལ་ལ་མ་འགག་པའི་ཤེས་པ་སང་ངེ་། ཡེ་རེ། རྗེན་ནེ། ལྷང་ངེ་བ་དེ་མ་མཐོང་བའི་མཐོང་
རྒྱུ༑ མ་མྱོང་བའི་མྱོང་རྒྱུ། རིག་པ་ཡོད་རྒྱུ་ཅིག་ཡོད་ལ། ཁར་འདོན་དུ་མི་བཏུབ་པའི་གསལ་ལ་ངོས་བཟུང་མེད་པ་ཞིག་མི་འདུག་གམ། །དེ་ལ་ལྷག་
མཐོང་ཟེར་བ་ཡིན། འདི་གཉིས་ཚིག་ལ་སྔ་ཕྱི་བྱུང་ཡང་དོན་ལ་ཐ་དད་མེད་པར་སྒོམ་སྐད་ཅིག་མའི་ཐོག་ན་ཚང་བ་དེ་ལ་སྒོམ་སྐྱོན་མེད་སྐྱེས་པ་ཟེར་བ་ཡིན། 

༄༅། །སེམས་ཀྱིས་སེམས་ལ་བལྟས་ཙམ་ན། རང་སེམས་དངོས་པོ་དབྱིབས་དང་ཁ་དོག་ཅིའི་ངོ་བོར་ཡང་མ་གྲུབ་པ་ཅི་ཡང་མེད་པའི་
སྟོང་ལྷང་ངེ་བ་འདི་ལ་ངོ་བོ་སྐྱེ་མེད་སྟོང་པའི་ཡེ་ཤེས་ཟེར་བ་ཡིན། སེམས་སྐྱེ་མེད་སྟོང་པའི་རྩལ་དེ་རང་བཞིན་གསལ་ལ་གོ་མ་འགགས་པའི་ཅིར་ཡང་གསལ་
བར་འཆར་བ་འདི་ལ་རང་བཞིན་གསལ་བའི་ཡེ་ཤེས་ཞེས་བྱའོ། །སེམས་སྐྱེ་བ་མེད་པའི་ངོ་བོ་སྟོང་པ་ཅིར་ཡང་མ་གྲུབ་པ་དང་། རྩལ་ཅིར་ཡང་མ་འགགས་
པར་སྣ་ཚོགས་སུ་འཆར་བ་འདི་གཉིས་མིང་དང་ཚིག་ཙམ་ལས་དོན་ལ་གཉིས་སུ་མེད་པའི་རིག་པ་ཧྲིག་གེ་བ་འདི་ལ་ཐུགས་རྗེས་ཀུན་ལ་ཁྱབ་པའི་ཡེ་ཤེས་
ཞེས་བྱ་བ་ཡིན། །རིག་པ་སྐད་ཅིག་མ་འདི་ལ་དབྱིབས་དང་ཁ་དོག་ཅིའི་ངོ་བོར་ཡང་མ་གྲུབ་པས་རྟག་པའི་མཐའ་དང་བྲལ། །དེ་བཞིན་དུ་གསལ་བ་
སུས་ཀྱང་མ་བྱས་པའི་རང་བཞིན་གྱི་གསལ་བས་ཆད་པའི་མཐའ་དང་བྲལ། དུས་འདི་ཙམ་ནས་བྱུང་རྐྱེན་འདི་ལས་བྱུང་བྱ་བ་མེད་པས་སྐྱེ་བའི་མཐའ་དང་

བྲལ༑ །དུས་འདི་ཙམ་ནས་སེམས་ཤི་བའམ། འགགས་བྱ་བ་མེད་པས་འགགས་པའི་མཐའ་དང་བྲལ། མེད་བཞིན་དུ་འགགས་མེད་ཀྱི་རྩལ་ཅིར་
ཡང་འཆར་བས་གཅིག་གི་མཐའ་དང་བྲལ། སྣ་ཚོགས་སུ་སྣང་ཡང་རང་བཞིན་མེད་པར་གྲོལ་བས་དུ་མའི་མཐའ་དང་བྲལ། །དེ་ལ་མཐའ་བྲལ་དབུ་མའི་
ལྟ་བ་ཞེས་བྱ་བ་ཡིན། གོ་མཁན་མྱོང་མཁན་ལྟ་མཁན། སྒོམ་མཁན་སྤྱོད་མཁན་ཤེས་མཁན་སྐད་ཅིག་མ་ཁོ་རང་གིས་ཁོ་རང་ཡུལ་མེད་དུ་རང་ངོ་ཤེས་པས།
ཤེས་རབ་ཀྱི་ཕ་རོལ་ཏུ་ཕྱིན་པ་ཞེས་བྱ་བ་ཡིན། ཚོགས་དྲུག་གི་སྣང་བ་གང་ཤར་ལ་ཡིད་བྱེད་ཀྱི་སྤང་བླང་དགག་སྒྲུབ་བཟོ་བཅོས་མི་དགོས་པར། སྣང་སྟོང་ཟུང་འཇུག་
མངོན་དུ་གྱུར་ཅིང་། སྐད་ཅིག་སོ་མ་རང་ས་རང་སར་རང་འགྲོས་སུ་ཤེས་པས། ཕྱག་རྒྱ་ཆེན་པོ་ཞེས་ཟེར་བ་ཡིན། རང་གི་སེམས་སུ་སྣང་སྲིད་འཁོར་འདས་ཀྱི་
རྣམ་པ་མ་འདྲེས་གང་འཆར་ཡང་། འཆར་དུས་ཉིད་ལ་རིག་པ་སྐད་ཅིག་མའི་ངོ་བོར་ཡོངས་སུ་རྫོགས་པས། རྫོགས་ཆེན་པོ་ཞེས་ཟེར་བ་ཡིན། རྣམ་རྟོག །བག་

༄༅། །ཆགས། སེམས། སེམས་བྱུང་གི་དྲི་མ་ཐམས་ཅད་འགགས་པའམ། སོང་བའམ། དག་ཅིང་རིག་པ་ཡེ་ཤེས་དྲིལ་བྲལ་ཀ་
དག་ཆོས་སྐུར་རྟོགས་པས་གཞི་དོན་ཁྲེགས་ཆོད་ཀྱི་དགོངས་པ་ཞེས་བྱ་བ་ཡིན། སྐད་ཅིག་མའི་ངོ་བོའི་ཐད་ནས་མ་རིག་པ་ཞེས་བྱ་བའི་མིང་ལང་མེད་པས། །
ལྷན་ཅིག་སྐྱེས་པའི་ཡེ་ཤེས། ཆོས་ཉིད། ཡོངས་གྲུབ། དེ་བཞིན་ཉིད། དོན་དམ་པ། བདེ་གཤིགས་སྙིང་པོ། །ཁམས་རང་བཞིན་རྣམ་དག །མཐའ་བྲལ། ཟུང་
འཇུག །བློ་འདས། ཐིག་ལེ་ཉག་ཅིག །དབྱིངས། ཡེ་ཤེས་སྟོང་པ་ཉིད། ཞི་བྱེད། དོན་དམ་སྐྱེ་མེད། གསང་སྔགས། རིག་པའི་རྩལ་དབང་། རང་བྱུང་
ཡེ་ཤེས། ཀ་དག་ལ་སོགས་པ་ཞེས་ཟེར་བ་ཡིན། རྟོག་པ་ཤར་མ་ཐག་གི་རང་རིག་པའི་ཡེ་ཤེས་འདི་ཡང་། གློ་བུར་གྱི་དྲི་མ་རང་སར་དག་པའི་ཐད་ནས་ལམ་
བདེན་གྱི་ཡེ་ཤེས་ཟེར་བ་ཡིན། རྟོགས་པའི་དུས་ཀྱི་ངོ་བོ་ལ་མ་རིག་པའི་དྲི་མ་མེད་པས་སངས་རྒྱས་ཀྱི་མཁྱེན་ལྡན་ཡེ་ཤེས་དང་འདྲ་ཞེས་ཟེར་བ་ཡིན། རྣམ་

པ་གང་ཤར་གྱི་སྐད་ཅིག་མའི་ངོ་བོ་བློ་ལས་འདས་པ་དེ་རང་ངོ་ཤེས་པས་ལྟ་བ་ཞེས་བྱ། རང་ཐོག་ནས་ཆགས་པས་སྒོམ་པ་ཞེས་བྱ། སྤྱོད་ལམ་རྣམ་བཞིར་
དེའི་ངང་ལས་ཁྱེར་བས་སྤྱོད་པ་ཞེས་བྱ། སྐད་ཅིག་མའི་རང་ངོ་ཤེས་པ་ལ་ཤེས་བྱའི་ཡུལ་དང་། ཤེས་བྱེད་ཀྱི་ཤེས་པ་དེ་ལ་གོ་བ་ཞེས་བྱ། ཡིད་ཆེས་ཤིང་ངེས་
ཤེས་སྐྱེ་བ་དེ་ལ་མྱོང་བ་ཞེས་བྱ། ཤེས་བྱ་ཤེས་བྱེད་དེ་ལ་བརྟེན་མ་དགོས་པ་དེ་ལ་རྟོགས་པ་ཞེས་བྱ་བ་ཡིན། རྟོགས་པའི་ངང་དུ་སྡོད་པ་ལ་ཡེ་ཤེས་ཀྱི་ཚོགས་ཞེས་
བྱ༑ རིག་པའི་ཐད་དེ་བྱམས་སྙིང་རྗེར་ཤར་བས་བསོད་ནམས་ཀྱི་ཚིགས་ཞེས་བྱ། དེ་གཉིས་སྐད་ཅིག་མའི་སྟེང་དུ་དབྱེར་མེད་པས་ཚོགས་གཉིས་ཟུང་འཇུག་
བྱ༑ ཉོན་མོངས་པའི་ངོ་བོ་རྟོགས་ཤིང་ཟག་མེད་དུ་ཤེས་པ་ལ་སྔགས་ཀྱི་སྡོམ་པ་ལ་ཤེས་རབ་ཀྱི་བསླབ་པ་ཡིན། དེའི་ངང་ལ་གནས་པ་དེ་བྱང་སེམས་ཀྱི་
བསླབ་པ་ཡིན། དེ་ལྟར་གནས་ཙ་ཉོན་མོངས་པའི་མཚན་མ་དག་པའི་ཐད་དེ་སོ་ཐར་གྱི་སྡོམ་པ་ཚུལ་ཁྲིམས་ཀྱི་བསླབ་པ་ཡིན། དེ་ལྟར་སྡོམ་གསུམ་སྐད་

༄༅། །ཅིག་མའི་སྟེང་དུ་དབྱེར་མེད་པས་ཟག་མེད་ཀྱི་སྡོམ་པ་ཞེས་བྱ་བ་ཡིན་ནོ། །རིག་པ་ལྷ་རུ་གསལ་བ་ལ་བསྐྱེད་རིམ་ཞེས་བྱ། 
ལྷ་ངོ་བོ་སྟོང་པ་ལ་རྫོགས་རིམ་ཞེས་བྱ། དེ་གཉིས་སྐད་ཅིག་མའི་སྟེང་དུ་དབྱེར་མེད་པས་བསྐྱེད་རྫོགས་ཟུང་འཇུག་ཅེས་བྱ་བ་ཡིན་ནོ། །སྐད་ཅིག་མའི་
ངོ་བོ་སྤྲོས་དང་བྲལ་བ་ལ་གཞི་ཞེས་བྱ། དེ་རང་ངོ་མ་ཤེས་པ་རང་ངོ་ཤེས་པ་ལམ་ཡིན་པས་གཞི་ལམ་དང་འབྲེལ་ཞེས་བྱ། རང་ངོ་ཤེས་པའི་ངང་ལ་བརྟན་
པ་ཐོབ་ཅིང་མ་རིག་པ་དག་པས་ལམ་འབྲས་བུ་དང་འབྲེལ་ཞེས་བྱའོ་། སྐད་ཅིག་མའི་སྟོང་པའི་ཐད་དེ་ནས་སངས། རིག་པའི་ཐད་ནས་རྒྱས་པས་སངས་རྒྱས་
ཞེས་བྱ་བ་ཡིན། སྐད་ཅིག་མ་རིག་པའི་ཐད་ནས་སྤྲུལ་སྐུ་ཞེས་བྱ། སྟོང་པའི་ཐད་ནས་ཆོས་སྐུ་ཞེས་བྱ་བ་ཡིན། དེ་གཉིས་ཟུང་དུ་འཇུག་པའི་ཐད་ནས་
ལོངས་སྐུ་ཞེས་བྱ་བ་ཡིན་ནོ།། ༈ གསུམ་པ་བོགས་འདོན་གཅུན་ཐབས་མན་ངག་གི་ཉམས་ལེན་མཐར་བསྐྱལ་བ་ཡིན། དེ་ལྟར་རྟོགས་པ་ཤར་

ནས་མཉམ་རྗེས་གཉིས་བྱུང་བའི། རྗེས་ཤེས་ཀྱི་རྟོག་པ་བྱུང་དུས་མཐོང་ལམ་གྱི་ངོ་བོ་རང་དེ་འགྱུར་བས་རྟོགས་པ་རེད་པ་མིན། མཚན་མའི་མྱོང་བ་དེས་ངོ་བོ་
བསྒྲིབས་ནས་རྗེས་ཤེས་རེད་པ་ཡིན། དེ་རྟོགས་པའི་ངང་ལ་སྡོད་ཛ་རིག་པ་ཡུལ་ལ་མི་འཛིན་པར་རང་གསལ་དུ་གནས་པས། སྔ་མ་མཚན་མ་ཡོད་མ་མྱོང་
བའི་ཐད་དེ་རིག་པས་མཚམས་མ་མ་སྤངས་རང་སར་དག་ནས། རྟོགས་པའི་བོགས་ཉམས་ཀྱིས་འདོན་དེ་ལྟར་རྟོགས་པས། གནས་པའི་ཉམས་དང་
འགྱུ་བ་གཉིས་གཅིག་ལ་གཅིག་ལྟོས་ནས་བྱུང་བ་ཡིན། སྐད་ཅིག་མའི་ངོ་བོར་གནས་རྒྱུ་དང་མྱོང་རྒྱུ་ཡོད་མ་མྱོང་བའི་དོན་རྟོགས་ཙ། ཉམས་ཀྱི་དྲི་མ་དག་བྱེད་
རྟོགས་པས་བྱེད་དེ། རིམ་པ་ལྟར་མཐར་ཕྱིན་པའི་ལམ་མན་ཆད་ཀྱི་རྗེས་སྣང་ཕྲ་རགས་ཡང་ཕྲ་རྣམས་མ་སྤངས་རང་ངོ་ཤེས་པས་དག་པའོ། །དེ་
ཡང་མཉམ་གཞག་སྐད་ཅིག་མ་གཅིག་གིས་ཐོག་ན་གཅུན་གློད་གཉིས་སྤྲད་ཤེས་དགོས་ཏེ། རིག་པ་སྐད་ཅིག་མ་རང་ཐོག་ནས་ཆགས་པ་དེ་གཅུན་པས། །

༄༅། །དེ་འོག་འགྱུས་སུ་མི་ཤོར། རང་ཐོག་ན་ཆགས་པའི་ངང་ནས་སྒྲིམ་པའི་རྩོལ་བ་མེད་པས་གློད་པ་ངེས་དོན་རིག་
ཅིང་གསལ་བས་གནད་དུ་འགྲོའོ། །རྗེས་སུ་སྐད་ཅིག་མ་གཅིག་གི་ཐོག་ཏུ་སྐྱོན་ཡོན་གཉིས་ངོས་ཟིན་དགོས་ཏེ། རྗེས་ཤེས་སུ་རྟོགས་པ་གང་
རུང་ཞིག་ཐོལ་གྱིས་སྐྱེས་པ་དེ་མ་འགགས་པར་དེ་སྐད་ཅིག་ཡིན། །དེའི་སྟེང་དུ་སྐྱོན་ཡོན་གཉིས་ངོས་བཟུང་བ་ལ་སྐད་ཅིག་མའི་ངོ་བོ། ཡེ་ནས་
སྤྲོས་པ་ཐམས་ཅད་དང་བྲལ་བར་ཡོད་ཡོན་ཏན་ཡིན། དེ་རང་ངོ་མ་ཤེས་པའི་ཐད་དེ་སྐྱོན་ཡིན། ཡོན་ཏན་ངོས་བཟུང་བས་རྣམ་རྟོག་གང་ཤར།
ཉན་ཐོས་ལྟར་བཀག་མ་དགོས་པ་ཆོས་སྐུར་ཤར་བ་ཡིན་པས། གཞི་ལམ་དུ་བསླངས་ནས་སྐྱོན་ངོས་བཟུང་བས། རྟོག་པ་ཕྲ་རགས་
ཆོད་ནས་ལམ་རིམ་པར་བགྲོད་དེ། མཐར་ས་བཅུ་རྒྱུན་མཐའི་བར་དུ་ཡང་ངོས་བཟུང་དགོས་ཏེ། དེར་ཡང་རྟོགས་མེད་ངོ་མ་ཤེས་

ཡུན་སེ་གོལ་རྡེབ་པའི་བར་ཙམ་རེ་འོང་པར་གསུངས་པ་དེའི་ངོ་མ་ཤེས་པ་དེའི་ཐད་དེ་སྐྱོན་ཡིན་པས། ངོས་བཟུང་ནས་ལམ་འབྲས་བུ་དང་
འབྲེལ་ཐུབ་པ་ཡིན་ནོ། །སྤྱིར་ལམ་གྱི་སྐབས་སུ་ཐབས་ཀྱི་དགེ་བ་ལ་བོགས་མེད་ན། དེ་ཐབས་རྐྱང་པ་སོང་བས་དངོས་པོ་
དང་མཚན་མར་ཞེན་པའི་རྟགས་ཡིན་པས། ཆོས་ཐམས་ཅད་རང་བཞིན་མེད་པའི་དོན་ཤེས་པར་བྱས་ལ། འཁོར་གསུམ་ཡོངས་
སུ་རྟོག་པ་དང་བྲལ་བར་བྱའོ་། །དེས་ཐབས་ཤེས་རབ་ཟུང་དུ་ཆུད་དེ་བོགས་འདོན་དུ་འགྲོ། ཤེས་རབ་ཀྱི་དགེ་བ་ལ་བོགས་
མེད་ན་ཤེས་རབ་རྐྱང་པ་སྟང་པ་ཕྱོགས་གཅིག་པར་གོལ་བའི་རྟགས་ཡིན་པས་རྒྱུ་འབྲས་ལ་གཙོ་བོར་བྱས། རྟེན་འབྲེལ་ལ་གོ་བ་

༄༅། །བསྐྱེད། ཐབས་ལམ་གནད་དུ་བསྣུན་པས་བོགས་འདོན་དུ་འགྲོ། །ཞི་གནས་འཁོགས་མེད་ན་གནས་
ལུགས་དང་ཞལ་མ་འཇལ་གནས་པ་རྐྱང་པར་ཤོར་བའི་རྟགས་ཡིན་པས། རང་སེམས་ལ་རང་གིས་བལྟ་སྟེ་ལྷག་མཐོང་གི་བོགས་འདོན། ལྷག་མཐོང་ལ་
བོགས་མེད་ན་གནས་པའི་ཉམས་མྱོང་གི་རླན་ཆུང་བས་འཕྲོ་རྒོད་ཀྱི་རྣམ་རྟོག་མ་ཞི་བའི་སྐྱོན་ཡིན་པས། མ་ཡེངས་རྟོག་ཆོས་ཀྱི་དྲན་པ་བརྟེན་ཏེ། ཞི་གནས་
ཀྱི་བོགས་འདོན་ནོ། །མདོར་ན་ཐབས་ཤེས་གང་ཞེན་པ་དེ་ལ་སྟོབས་བསྐྱེད་དེ་ཟུང་དུ་ཆུད་པར་བྱའོ། སྤྱིར་ཡང་སྒོམ་པ་ཡུན་བསྲིང་སྟེ་རྒྱུན་ཆད་མེད་
པར་བྱེད་པ་བོགས་འདོན་གྱི་མཆོག་ཡིན་གསུངས། གཞན་ཡང་བཟང་ངན་བར་གསུམ་གྱི་རྣམ་རྟོག །ཉོན་མོངས་ཕྲ་རགས་སྦོམ་གསུམ། ན་ཚ་
སྡུག་བསྔལ་ཁམས་འདུས། འཇིག་རྟེན་ཆོས་བརྒྱད། ལྷ་འདྲེ་མི་གསུམ་འགལ་རྐྱེན་མཐུན་རྐྱེན་གང་དང་གང་རང་རྒྱུད་དུ་བྱུང་ཡང་རྗེས་སུ་མི་འབྲང་། 

སྤང་ཡང་མི་སྤང་། འགེགས་ཀྱང་མི་འགེགས། སྦྱོང་ཡང་མི་སྦྱོང་། བསྒྱུར་ཡང་མི་བསྒྱུར་བར་ཐད་ཀ་ཐད་ཀར་ངོས་བཟུང་ཞིང་གང་ཤར་སྐད་ཅིག་གྲྭ་
མ་ཉམས་པར་རང་བབས་རང་ལུགས་སུ་ལམ་དུ་ཁྱེར་བས་བོགས་ཐོན་ཏེ་ལམ་མཐར་ཕྱིན་ཏོ།། ༈ གཉིས་པ་ཟབ་ལམ་འོད་གསལ་ཐོད་
རྒལ་གྱི་སྔོན་འགྲོ་ལུས་ངག་ཡིད་གསུམ་གྱི་གནད་སྦྱོང་བ་ལ་གསུམ་སྟེ། ལུས་འདུག་སྟངས་རྟེན་འབྲེལ་གྱིས་ཆུན་པའི་ཕྱིར་སྔོན་དུ་ལུས་སྦྱོང་བ་དང་། །
ཁམས་གནས་ལུགས་ཀྱི་འོད་གསལ་མངོན་སུམ་དུ་སྣ་ཁྲིད་པའི་ཕྱིར་འོད་གསལ་གྱི་རྣམ་པ་ཡི་གེའི་ཚོགས་སུ་ངག་ཡིད་སྦྱོང་བ་དང་། དྲན་མེད་བློ་འདས་
ཀྱི་གཞི་ཐོག་ཏུ་མངོན་སུམ་འོད་གསལ་གྱི་རིག་པ་རང་སྣང་དུ་བསྐྱལ་དགོས་པའི་ཕྱིར་ལུས་ངག་སེམས་རྣམས་རྣལ་རང་ཐོག་ཏུ་ཕབ་སྟེ་རྩོལ་མེད་རང་ལུགས་
འདུག་པ་ལ་བསླབ་པའོ། །དང་པོ་ནི། ལུས་རྡོ་རྗེའི་སྐྱིལ་ཀྲུང་གིས་རྐང་མཐིལ་གཉིས་སྤྲད་དེ། རྟིང་པ་གསང་བར་གཏད་ནས། ལུས་དྲང་པོར་བསྲང་།

༄༅། །ལག་གཉིས་སྤྱི་བོར་མ་རེག་པར་ཐལ་མོ་སྦྱར་ཞིང་། ཡང་རྩེ་མར་རྩེ་གཉིས་རྡོ་རྗེའི་རྭ་གསུམ་པ་འདྲ་བ་ལ་འབད་དོ། དེ་ཡང་རང་
རང་གི་འབྱུང་བ་དང་མཐུན་པའི་ཁ་དོག་ཏུ་བསྒོམ་སྟེ། བྱི་གླང་སྟག་གསུམ་ནི་ཆུ་ལུས་དཀར་པོར་བསྒོམ་སྟེ། ཡོས་འབྲུག་སྦྲུལ་གསུམ་ནིས་ལུས་སེར་
བསྒོམས་ལ། རྟ་ལུག་སྦྲེལ་གསུམ་ནི་མེ་ལུས་དམར་པོར་བསྒོམ་ཞིང་། བྱ་ཁྱི་ཕག་གསུམ་ནི་རླུང་ལུས་ལྗང་གུར་བསྒོམ་མོ། ཡང་ན་ཁ་དོག་ལྔ་ལྡན་རྡོ་རྗེ་
རྩེ་གསུམ་པའམ། རྩེ་ལྔ་ཆེན་པོ་གཅིག་ཏུ་རང་ལུས་བསྒོམ་མོ། །དེ་ལྟར་རབ་ཞག་གསུམ། འབྲིང་བདུན། ཐ་མ་བཅུ་གཅིག་ཏུ་བསྒོམ་པས། འབྱོང་
རྟགས་ནི་ལུས་ཁོལ་བུ་རན་པ་དང་། ཁོང་རུལ་ཞིག་པ་བཞིན་ནམ། ཚུགས་མི་ཐུབ་ཅིང་དྲོང་སྐྱེ་བ་དང་རྣམ་རྟོག་མེད་པ་འབྱུང་ངོ་། མ་བྱུང་གི་བར་དུ་
བསྐྱར་རོ།། ༈ །གཉིས་པ་ཁམས་གནས་ལུགས་ཀྱི་འོད་གསལ་མངོན་སུམ་དུ་སྣ་ཁྲིད་པའི་ཕྱིར་འོད་གསལ་རྣམ་པ་ཡི་གེའི་ཚོགས་སུ་

ངག་ཡིད་སྦྱོང་བ་ལ་གཉིས་སྟེ། སྣང་བཞིའི་གོ་རིམ་དང་ཆ་མཐུན་དུ་སྣ་ཁྲིད་པར་བྱེད་པ་ལ་ངག་ཧཱུྃ་གིས་སེམས་སྦྱོང་བ་དང་། ལུས་ངག་ཡིད་གསུམ་གྱི་འཁྲུལ་
རྒྱུ་དང་ས་བོན་རྩ་བ་ནས་ཟད་ཅིང་ཡེ་ཤེས་གསུམ་གྱི་སྣ་ཁྲིད་པར་བྱེད་པ་ལ་སྐུ་གསུམ་ཐུགས་ཀྱི་ཡི་གེེས་རིགས་དྲུག་གི་ས་བོན་དྲུག་སྦྱོང་བའོ། །དང་པོ་ལ་བཞི་
སྟེ༑ རྒྱས་གདབ་པ་དང་། མཉེན་བཙལ་བ་དང་། ལམ་དུ་གཞུག་པ་དང་། རྩལ་སྤྱོང་བའོ། །དང་པོ་རྒྱས་གདབས་པ་ནི། ལམ་མངོན་སུམ་གྱི་སྣང་
བ་མཆེད་པ་ལ་གདོས་བཅས་ཀྱི་སྣང་བས་བསྒྲིབས་པ་དང་ཆ་མཐུན་དུ། སྔོན་འགྲོ་ལ་ཡོང་ཕྱི་སྣང་བ་ལ་རྒྱས་གདབ་པ་ནི། ལུས་སྐྱིལ་ཀྲུང་དྲང་པོར་
བསྲང་། ངག་ཏུ་ཧཱུྃ་ཧཱུྃ་ཧཱུྃ་ཧཱུྃ་ཧཱུྃ་ཞེས་རིང་པོ་དབུགས་ཀྱི་གྲུབ་ཚད་བརྗོད་ཅིང་སྣ་བུག་གཡས་ནས་ཡང་ཧཱུྃ་གི་རྣམ་པ་མང་པོ་གཅིག་སྟིང་ལ་གཅིག་ཐོན་ནས། དང་པོ་
ཁྱིམ་དང་། དེ་ནས་མཐོང་བའི་ཡུལ་དང་། དེ་ནས་རྒྱལ་ཁམས། །དེ་ནས་འཛམ་བུ་གླིང་། དེ་ནས་འཇིག་རྟེན་གྱི་ཁམས་ཐམས་ཅད་ཧཱུྃ་གིས་མེ་རེ་རེ་

༄༅། །ཁེངས་པར་བསམ་མོ། །དེ་དུས་རླུང་ཅི་ནས་ཀྱང་ཕྱིར་ཕུལ་བ་གནད་ཡིན་ནོ། །དེ་ནས་སྣང་བ་ཐམས་ཅད་བན་བུན་དུ་སོང་བ་དང་ཧཱུྃ་གིས་གང་བ་སྙམ་པ་
འཆར་ན་རྒྱས་ཐེབས་པའི་རྟགས་སོ། །དེ་ལྟར་མ་བྱུང་གི་བར་དུ་བསྐྱར་རོ།། ༈ །།དེ་ནས་ནང་ཕུང་ཁམས་ལ་རྒྱས་གདབ་པ་ནི། ཡང་སྐྱིལ་ཀྲུང་བྱས་ཏེ། ངག་ཏུ་ཧཱུྃ་ཞེས་རིང་བར་
བརྗོད་ཅིང་། ཕྱིའི་ཡིད་ཧཱུྃ་གི་རྣམ་པ་ཀུན་གཅིག་བྱུང་གཉིས་བྱུང་ལ་སྣ་བུག་གཡོན་ནས་ཁོང་པར་ཞུགས་ཏེ། ཁོང་པའི་ནང་ཐམས་ཅད་ཧཱུྃ་གིས་མེ་རེ་རེ་ཁེངས་པར་བསམ་མོ། །
རླུང་ཐུབ་ཚད་ནང་དུ་འཛིན་པ་གནད་ཡིན་ནོ། །རྟགས་ནི་ལྟོ་བ་མི་བདེ་བ་སྙམ་པ་དང་། ཧཱུྃ་གིས་གང་བ་སྙམ་པ་འབྱུང་ངོ་། །དེ་ལྟར་མ་བྱུང་གི་བར་དུ་བསྐྱར་རོ། །དེ་ནི་མངོན་སུམ་གྱི་
སྣང་བ་མཆེད་པ་དང་ཆ་མཐུན་སྦྱོང་བའོ། ༈ །གཉིས་པ་མཉེན་བཙལ་བ་ནི། དངོས་གཞི་ཉམས་གོང་འཕེལ་གྱི་སྐབས་སུ། དང་པོ་དངོས་དངས་བའི་རྫས་གཅིག་ལ་འབེན་བྱས་
ཏེ། མངོན་སུམ་གྱི་སྣང་བ་མཆེད་པ་འབེན་དང་ཕྲལ་ཏེ་གཡས་གཡོན་རྒྱབ་ཕྱོགས་སམ་གང་དུ་ཁྲིད་ཀྱང་རང་དབང་ཐོབ་པ་དང་ཆ་མཐུན་དུ་སྔོན་འགྲོ་ལ་ཡང་རང་གི་མདུན་དུ་མདུང་ཤིང་

ནམ་མཁའི་དབྱིངས་སུ་སླེབ་པ་ཞིག་ལ་ལུས་སྐྱིལ་ཀྲུང་དུ་བྱས་ཏེ། ངག་ཏུ་ཧཱུྃ་རིང་པོ་བརྗོད་ཅིང་། ཡིད་ཧཱུྃ་གི་ཐག་པ་ནར་རའི་ཡར་སྣེའི་རྩེ་མོའི་བར་དཀྲིས་ཤིང་། སྟེང་ནས་ཧཱུྃ་ཡེ་རེ་
འདུག་སྙམ་པ་ལ་དར་ཅིག་བཞག །དེ་ནས་ཡང་ཧཱུཾ་ཞེས་བརྗོད་ཅིང་། ཧཱུྃ་གི་ཐག་པ་མར་རྟིང་པའི་བར་འགྲོ་བ་དང་། ཡང་ཧཱུྃ་ལ་ཤེས་པ་གཏད།དེ་ལྟར་ཡང་ཡང་བློ་སྦྱོང་བ་ལ་ནན་
ཏན་དུ་འབད་པར་བྱས་པས། སེམས་གར་གཏད་དུ་ཟིན་པ་སྙམ་པ་འབྱུང་། མ་བྱུང་གི་བར་དུ་བསྐྱར་རོ། ༈ །གསུམ་པ་ལམ་དུ་གཞུག་པ་ནི། དངོས་གཞི་ཚད་ཕེབ་ཀྱི་དུས་སུ་
ཁྲེགས་ཆོད། བློ་འདས་གཞིའི་ཡོན་ཏན་འཁོར་འདས་ཀྱི་ཞིང་ཁམས་ཐམས་ཅད་རྩལ་སྣང་ཡོངས་སུ་རྫོག་པ་དང་ཆ་མཐུན་དུ་སྔོན་འགྲོ་ལ་ཡང་ལུས་སྐྱིལ་ཀྲུང་བྱས་ཏེ། ངག་ཏུ་ཧཱུྃ་རིང་
བར་བརྗོད་པས། ཡིད་ཧཱུྃ་གི་རྣམ་པ་མཐིང་ནག་ཁྲུ་གང་བ་ཞིག་རི་མོ་སྲིན་མོ་འགྲོས་ཀྱི་ལམ་ལ་ཕར་འཁྱོགས་ཚུར་འཁྱོགས་ལྟ་བུ་མཐོང་ཡུལ་གྱི་རིལ་སོག་པའི་བར་ནས་མི་མཐོང་བའི་ས་ཕྱོགས་
དང་བཅས་པ་ན་ཕར་མགྲོན་པོ་དོན་གཉེར་བ་བཞིན་དུ་ཞུགས་ནས་སོང་བས། འཇིག་རྟེན་གྱི་ཞིང་ཁམས་ཐམས་ཅད་ཀུན་ཏུ་བཀོལ་ཚེ་མེད་པར་ཀུན་ཏུ་ཁྱབ་པར་རྒྱུག་སྟེ། ཐམས་ཅད་ཀྱི་རྒྱུ་མཚན་ཧཱུྃ་གིས་

༄༅། །ཤེས་ཏེ། ལྐོག་གྱུར་གྱི་ཆོས་མེད་པར་བསམས་ལ་ནན་ཏན་དུ་སྦྱོང་ངོ་། ༈ །བཞི་པ་རྩལ་སྦྱོང་བ་ནི། ཡང་དངོས་གཞི་ཟད་སར་བསྐྱལ་བའི་སྐབས་ལ་ཕྱི་ནང་གི་ཞེན་སྣང་གདོས་
བཅས་ཐམས་ཅད་འཇའ་ལུས་སུ་གྲོལ་ཏེ་འོད་ཀྱི་ནང་ནས་ལག་སོར་བཀྲམ་པ་ཙམ་ལས་མེད་པ་དང་ཆ་མཐུན་དུ། འདིར་སྔོན་འགྲོའི་སྐབས་སུ་ཡང་ལུས་སྤྱི་
ཀྲུང་དུ་བྱས་ཏེ། ངག་ཏུ་ཧཱུྃ་དྲག་ལ་ཐུང་བར་བརྗོད་ནས། ཡིད་ཧཱུྃ་མཐིང་ནག་ཡེ་ཤེས་ལྔའི་མེ་འོད་དང་ལྡན་པ་ཆེ་ཆུང་གང་ལ་དམིགས་པའི་ཡུལ་དང་
འཚམས་པ་དེ་རེག་པ་ཙམ་གྱིས་མིག་ཡུལ་དུ་མཐོང་བའི་དངོས་པོ་ཐམས་ཅད་ཕར་ཐལ་ཚུལ་ཐལ་བཀོལ་ཚེ་མ་ལུས་པར་ཞུགས་པ་གདོས་བཅས་ཀྱི་བྱ་བ་བྱེད་རྒྱུ་མེད་
པར་བསམས་ཏེ་ནན་ཏན་དུ་སྦྱོང་བས། རྟགས་ནི་ཕྱིའི་སྣང་བ་སང་སིང་ཁྲལ་ཁྲོལ་དུ་སོང་བསྙམས་འབྱུང་ངོ། །མ་བྱུང་གི་བར་དུ་བསྐྱར་རོ།། ༈
དེ་ནས་ནང་ཕུང་པོ་ལ་རྩལ་སྦྱོང་བ་ནི། ངག་ཏུ་ཧཱུྃ་དྲག་ལ་ཐུང་བ་བརྗོད་པས་ཡིད་ཧཱུྃ་མཐིང་ནག་མཐོ་གང་པ་གཅིག་གི་རང་གི་ལུས་བཀོལ་ཚེ་མ་ལུས་པ་ཡར་ཐར་པ་དང་། 

མར་ཐལ་དང་། ཕལ་ཐལ་ཚུར་ཐལ་དུ་ཕུག་པས་གདོས་བཅས་ཀྱི་བྱ་བ་བྱེད་རྒྱུ་མེད་པར་བསམ་ཞིང་ནན་ཏན་དུ་སྦྱོང་བས། འབྱོང་རྟགས་ནི། ལུས་ཀྱི་
ཤ་བཀོལ་ཚེར་འཕར་བ་དང་། ཁྲལ་ཁྲོལ་དུ་སོང་སྙམ་པ་འབྱུང་ངོ་། །མ་བྱུང་གི་བར་དུ་བསྐྱར་རོ། །དེ་རྣམ་རབ་ཀྱིས་ཞག་རེ་རེ། འབྲིང་གིས་ཞག་
གཉིས་གཉིས། ཐ་མས་ཞག་བཞི་བཞི་བྱས་པས་ཉམས་སུ་ལོན་པ་ཡིན་ནོ། །གཉིས་པ་ལུས་ངག་ཡིད་གསུམ་གྱི་འཁྲུལ་རྒྱུ་ས་བོན་རྩ་བ་བ་ནས་ཟད་
ཅིང་ཡེ་ཤེས་གསུམ་གྱི་སྣ་ཁྲིད་པར་བྱེད་པ་སྐུ་གསུང་ཐུགས་ཀྱི་ཡི་གེས་རིགས་དྲུག་གི་ས་བོན་དྲུག་སྦྱོང་བ་ནི་སྦྱང་གཞི་འགྲོ་བའི་གནས་དྲུག་ཏུ། སྦྱོང་བྱེད་
ཡེ་གེ་གསུམ་གྱིས་ས་བོན་དྲུག་སྦྱང་བ་ནི། རང་གི་ལུས་ཀྱི་སྤྱི་བོར་ཨཿདཀར་པོ་ལ་ལྷའི་བག་ཆགས་ཐམས་ཅད་དཀར་མོག་སྒྲིབ་པའི་རྣམ་པ་ཅན་དུ་འདུས་
པར་བསམ། དེ་བཞིན་དུ་མགྲིན་པར་སུཾ༔ལྗང་སེར་ལ་ལྷ་མ་ཡིན་གྱི་བག་ཆགས་རྣམས་འདུས། སྙིང་གར་ཚན་ནྲྀ༔སྔོ་སྐྱ་ལ་མིའི་བག་ཆགས་རྣམས་འདུས་པ། 

༄༅། །ལྟེ་བར་ཏྲིཿདམར་ནག་ལ་དུད་འགྲོའི་བག་ཆགས་རྣམས་འདུས་པ། གསང་བར་པྲེཿལྗང་ཀུ་ལ་ཡི་དྭགས་ཀྱི་བག་ཆགས་རྣམས་
འདུས་པ། རྐང་མཐིལ་དུཿདུད་ཁ་ལ་དམྱལ་བའི་བག་ཆགས་རྣམས་འདུས་པ། སྤྱི་བོར་སྐུའི་ས་བོན་ཨོཾ་དཀར་པོ་འོད་ཟེར་འཕྲོ་བ། མགྲིན་པར་
གསུང་གི་ས་བོན་ཨཱཿདམར་པོ་འོད་ཟེར་འཕྲོ་བ། སྙིང་གར་ཐུགས་ཀྱི་ས་བོན་ཧཱུྃ་མཐིང་ནག་ལས་འོད་ཟེར་འཕྲོ་བ། དེའི་འོད་ཀྱིས་ས་བོན་དྲུག་དང་
ལུས་ངག་ཡིད་གསུམ་གྱི་སྒྲིབ་པ་མ་རིག་པ་འཁྲུལ་བའི་བག་ཆགས་ཐམས་ཅད་ཐུལ་ཐུལ་ཚིག་པར་བསྒོམ་ཞིང་། ཨོཾ་ཨཱཿཧཱུྃ་གསུམ་འབམ་ཚོ་བདུན་
དབྱངས་སྙན་གླུ་དང་བཅས་པས་ཞག་བདུན་དུ་བཟླའོ། །དེའི་དུས་སུ་བདག་ཅི་ལྟ་བ་བཞིན་དུ་སེམས་ཅན་ཐམས་ཅད་ཀྱི་གནས་གསུམ་གྱི་ཡི་གེ་
གསུམ་ལས་མེ་འབར་ཏེ་ས་བོན་དྲུག་ཚིག་པར་བསམ་ཞིང་། ཡང་བཟླའོ། །འབྱོངས་པའི་རྟོགས་སུ་སྡིག་སྒྲིབ་ཟད་པའི་རྨི་ལམ་མཚན་མ་སྣ་ཚོགས་

དང་༑ ལུས་ངག་ཡིད་གསུམ་ཐ་མལ་གྱི་ཞེན་པ་འགགས་ཏེ། ཤེལ་གོང་དག་པ་ལྟར་སལ་སལ་སོང་བ་སྙམ་བྱེད་པའོ། །དེ་ལྟར་མ་བྱུང་གི་བར་དུ་
བསྐྱར་རོ།། ༑ གསུམ་པ་དྲན་མེད་བློ་འདས་ཀྱི་གཞི་ཐོག་ཏུ་མངོན་སུམ་འོད་གསལ་གྱི་རིག་པ་རང་སྣང་དུ་བསྐལ་དགོས་པའི་ཕྱིར། ལུས་ངག་
སེམས་རྣམས་རྣམ་རང་ཐོག་ཏུ་ཕབ་སྟེ། རྩོལ་མེད་རང་ལུགས་སུ་འདུག་པ་ལ་གཉིས་ཏེ། བློ་རྩོལ་ཞེན་འཛིན་གྱི་དྲི་མ་དང་ཕྲལ་དགོས་པའི་ཕྱིར་རྣལ་
རང་ཐོག་ཏུ་དབབ་པ་དང་། རྣལ་དབབ་བྱ་བྲལ་གྱི་དོན་དང་རྟེན་འབྲེལ་ལུས་ཀྱི་གནད་འཛོམ་ན་གཞི་དང་གཞི་སྣང་གི་ཉམས་ལེན་ངོ་སྤྲད་ཀྱི་སྒོ་དེ་ནས་ཡོད་
པའི་ཕྱིར་འདུག་སྟངས་སོ་སོར་འཇོག་པའོ། །དང་པོ་ནི། གོང་གི་སྔོན་འགྲོ་རྣམས་ལ་བར་མ་ཆོད་པར་བརྩོན་པའི་སྟོབས་ཀྱིས་ལུས་སེམས་རྣམས་དུབ་
པའི་ཚེ། ལུས་དུར་ཁྲོད་ཀྱི་རོ་བཞིན་རང་མལ་དུ་བསྐྱུར། ངག་པི་ཝང་རྒྱུན་ཐག་ཆད་པ་བཞིན་བརྗོད་མེད་དུ་བསྐྱུར་རོ།  །ཡིད་རང་ཐག་ཆུ་བཅད་པ་བཞིན་

༄༅། །དྲན་བསམ་འཛིན་པ་དང་བྲལ་བར་བསྒྱུར་བ་ནི་རྣལ་དབབ་ཀྱི་དོན་ནོ། །དེ་ལྟར་རྣལ་དབབ་ལ་ཞག་གཅིག་གམ་གསུམ་སྤྱོད་བས་
ལུས་ངག་ཡིད་གསུམ་རྣལ་དུ་ཕེབ་པའི་རྟགས་ནི། ལུས་རྣལ་དུ་ཕེབས་བས་མི་འགུལ་བར་སྡོད་པ་དང་། ངག་རྣམ་དུ་ཕེབས་པས་སྨྲ་སྙིང་མི་འདོད་
པ་དང་། ཡིད་རྣལ་དུ་ཕེབས་པས་འཇིག་རྟེན་གྱི་བྱ་བ་ལ་ཡིད་མི་འཇུག་པའོ། །མ་བྱུང་གི་བར་དུ་བསྐྱར་རོ། ༑ གཉིས་པ་རྣལ་
དབབ་ཉིད་འདུག་སྟངས་སོ་སོར་འཇོག་པ་ལ་གསུམ་ལས། དང་པོ་ཉན་ཐོས་ཀྱི་འདུག་སྟངས་ལ་བསླབས་པ་ནི། ལུས་སྐྱིལ་ཀྲུང་མཉམ་
གཞག་དྲང་པོར་བསྲངས་ལ། མིག་སྣ་རྩེར་ཕབ་ལ་སེམས་རྩེ་གཅིག་ཏུ་གཏད་ནས་མཉམ་པར་བཞག་ཅིང་བསམ་བརྗོད་གང་ཡང་མི་བྱའོ། །གཉིས་
བྱང་སེམས་ཀྱི་འདུག་སྟངས་ལ་བསླབ་པ་ནི། ལུས་འདུག་སྟངས་གོང་དང་འདྲ་བ་ལས། མིག་ཐད་ཀར་ཧད་དེ་བལྟ་ཞིང་སེམས་གང་དུ་ཡང་མི་གཡོའོ།

གསུམ་པ་ཁྲོ་བོའི་འགྱིངས་སྟངས་ལ་བསླབ་པ་ནི། རྐང་པ་གཡས་བསྐུམ་གཡོན་བརྐྱང་། ཕྱག་གཉིས་གྲི་གུག་དང་ཐོད་ཁྲག་བསྣམས་པ། ཞལ་
གདངས་མཆེ་བ་གཙིག་པ་ལྟ་བུའི་སྟངས་སྟབས་བྱས་ཏེ། མིག་བར་སྣང་ལ་གྱེན་དུ་བགྲད། ངག་ཏུ་ཧ་ཧ་ཧི་ཧི་ལ་སོགས་པ་བརྗོད་ཅིང་། སེམས་སྤྲོས་པ་
དང་བྲལ་བར་བཞག་གོ། །དེ་ལྟར་སོར་འཇོག་པ་ལ་ཞག་གཅིག་གམ་གསུམ་སྦྱངས་པས། ལུས་ངག་ཡིད་གསུམ་སོར་ཆུད་པས་ལུས་ངག་ཡིད་
གསུམ་དགེ་སྦྱོར་ལས་འབྲལ་མི་ཕོད་པ་འབྱུང་ངོ་། །མ་བྱུང་གི་བར་དུ་བསྐྱར་རོ། །དེ་རྣམས་ཀྱིས་སྔོན་འགྲོའི་སྐོར་སོང་ངོ་།། ༑ གཉིས་
པ་དངོས་གཞིའི་གནད་དོན་དུ་གཉེར་བ་ལ་མངོན་སུམ་རང་ཐོག་ཏུ་ཉམས་སུ་ལེན་པ་ལ་གསུམ་སྟེ། ཉིན་སྣང་ཉི་མའམ། དངོས་པོ་དྭངས་པའི་རྫས་གཅིག་
ལ་བརྟེན་ནས་ཉམས་སུ་བླང་བ་དང་། མཚན་སྣང་མུན་པའི་ཁང་བུ་ལ་བརྟེན་ནས་ཉམས་སུ་བླང་་བའོ། །དང་པོ་ལ་གསུམ་སྟེ། འདུ་ཤེས་ཀྱི་རྟོག་པ་

༄༅། །འགགས་ཕྱིར་སྒོ་གསུམ་གནད་གཟིར་བ་དང་། བྱར་མེད་ཀྱི་དོན་རྒྱུད་ལ་གནས་ཕྱིར་ལུས་ངག་ཡིད་གསུམ་གྱི་བྱ་བ་བཏང་ཚུལ་དང་།
མངོན་སུམ་བློ་འདས་ཀྱི་རང་སྣང་རང་ཞལ་མཇལ་ཕྱིར་སྒོ་ཡུལ་རླུང་རིག་གི་གནད་བསྟུན་ཚུལ་ལོ། །དང་པོ་ལ་གསུམ་སྟེ། ལུས་གནད་དུ་གཟིར་བ་དང་། །
ངག་གནད་དུ་གཟིར་བ་དང་། ཡིད་གནད་དུ་གཟིར་བའོ། །དང་པོ་ལ་གཉིས་ཏེ། དེ་ཡང་སྐུ་གསུམ་གྱི་འདུག་སྟངས་དང་། སྐུ་ལྔའི་འདུག་སྟངས་
དང་༑ གཞིན་ཡང་འདུག་སྟངས་ཀྱི་བྱེ་བྲག་མང་པོ་དུ་ཡོད་དེ། འདིར་ལན་གཅིག་ལུས་གནད་ཆུན་ཆེ་བའི་ཕྱིར་གཙོ་བོ་སྐུ་གསུམ་ཀྱི་འདུག་སྟངས་དང་། 
ངལ་བསོ་རྒྱུན་ཁྱེར་གྱི་ཉམས་ལེན་ཡན་ལག་གམ་འཁོར་གྱི་འདུག་སྟངས་ཀྱིས་ཉམས་སུ་བླང་ངོ་། །དེ་ཡང་འདི་ལྟར་དབྱེར་མ་སྟོན་དང་། དགུན་ཆུང་
དབྱིད་ཀྱི་དུས་སུ་སྤྲིན་དང་ན་བུན་ཁུ་བླངས་མེད་པའི་ནམ་མཁའ་ཤིན་ཏུ་དྭངས་པའི་ཚེ། སྔ་དྲོ་ཉི་མ་སྤང་ཤར་དང་། ཕྱི་དྲོ་ཉི་མ་སྤང་ཐལ་གཉིས་

ཀྱི་འདིས་དང་མཐུན་པ་དེ་རུ་གཙོ་བོ་དང་འཁོར་གྱི་འདུག་སྟངས་ཀྱིས་ཉམས་སུ་བླངས་ཏེ། །དང་པོ་གཙོ་བོའི་འདུག་སྟངས་ནི། ཆོས་སྐུའི་བཞུགས་སྟངས་
སེང་གེ་ལྟ་བུ་སྟེ། གདན་གྱི་སྟེང་དུ་སེང་གེ་འགྱིངས་ཚུགས་སུ་འདུག་ལ། ལག་སོར་གཉིས་ནང་དུ་མཐེ་བོང་བཅང་སྟེ། །རྐང་མཐིལ་གཉིས་མདུན་
དུ་སྤྲད་པའི་དབུས་སུ་ས་ལ་བཙུགས། རོ་སྟོད་སེང་གེ་ལྟར་སོང་ངེ་བ་བྱ། མཇིངས་བ་ཡིད་ཙམ་གྱེན་དུ་བཏེགས་ཏེ། མིག་མི་མགུལ་བར་ནམ་
མཁའ་ལ་བལྟ་བའོ། །གཉིས་པ་ལོངས་སྐུའི་བཞུགས་སྟངས་གླང་ཆེན་ཉལ་བ་ལྟ་བུ་ནི། གདན་གྱི་སྟོང་དུ་ལུས་ཁ་སྦུབས་ཏེ། པུས་བྲང་སྦྱར་ལ་རྐང་
མཐིལ་གཉིས་ཕྱིར་བསྟན། གྲུ་མོ་གཉིས་ས་ལ་བཙུགས་ནས། ལག་མཐིལ་གཉིས་ཀྱིས་ཨོག་ཀོ་བཏེགས་ལ་སོར་མོ་འགྲམ་པ་ལ་སྦྱར། རྒལ་
པ་བསང་སྟེ་མིག་ནམ་མཁའ་ལ་ཟུར་གྱིས་ཧྲིག་གེ་མི་འགུལ་བར་བལྟའོ། །གསུམ་པ་སྤྲུལ་སྐུའི་བཞུགས་སྟངས་དྲང་སྲོང་ཙོག་པུ་ལྟ་བུ་ནི། གདན་གྱི་

༄༅། །སྟེང་དུ་རྐང་པའི་ལོང་བུ་གཉིས་གཤིབ་སྟེ། ཙོག་པུར་འདུག་པའི་པུས་མོའི་སྟེང་ནས་ལག་པ་གཉིས་བསྣོལ་ཏེ། ཐལ་མོས་གྲུ་
མོ་གཉིས་བཀབ་ལ། རྒལ་ཚིགས་དྲང་པོར་བསྲུང་། མིག་ཟིམ་གུས་བར་སྣང་ལ་བལྟ་བར་བྱའོ། །གཉིས་པ་ངལ་བསོ་རྒྱུན་ཁྱེར་གྱི་ཉམས་ལེན་ཡན་
གམ་འཁོར་གྱི་འདུག་སྟངས་ལ་བརྒྱད་དེ། དང་པོ་ཁྱུང་གི་འདུག་སྟངས་ནི། རྐང་མཐིལ་གཉིས་མདུན་དུ་སྤྲད་དེ། ལུས་དྲང་པོར་བསྲང་། ལག་གཉིས་
རྡོ་རྗེ་ཁུ་ཚུར་བྱས་ཏེ་བརླ་ཡི་སྟེང་དུ་དབབ། ལྟག་རྩ་འཐེན། འཇིང་པ་ཅུང་ཟད་དགུག །མིག་གཉིས་སྨིན་ཕྲག་མཁའ་ལ་ཟིམ་བུར་གཏད་དེ་ཉམས་
སུ་བླང་ངོ་།  །གཉིས་པ་གཅན་གཟན་སྟག་གི་འདུག་སྟངས་ནི། ཡང་རྐང་མཐིལ་གཉིས་མདུན་དུ་སྤྲད་དེ། ལག་གཉིས་རྡོ་རྗེ་ཁུ་ཚུར་སྒྲོ་བའི་རྩར་
དབབ། ལྟག་རྩ་འཐེན། མགྲིན་པ་དགུག །མིག་གཡས་གཡོན་སྨིན་ཕྲག་ལ་དྲིལ་ཏེ་ཐད་སོར་བལྟའོ། གསུམ་པ་སྐྱེས་བུའི་འདུག་སྟངས་ནི། །

ལུས་གནད་འདུག་ཚུལ་དྲང་སྲོང་ལྟ་བུ་ལ། ལག་གཉིས་སོར་མོ་བསྣོལ་ཏེ་བརླའི་ལྷུ་གཉིས་ཀྱི་ཞབས་ལ་འཁྱུད་དེ། འཇིང་པ་བག་ཙམ་གྱེན་དུ་བཏེགས་ལ། མིག་སྨིན་ཕྲག་གཡས།
གཡོན་ལ་དྲིལ་ཏེ་བལྟའོ། །བཞི་པ་ལྔའི་འདུག་སྟངས་ནི། རྐང་པ་གཉིས་ལོང་བུ་གཤིབ་སྟེ། མཐིལ་གཉིས་མཐི་བོང་བཅང་བའི་ཁུ་ཚུར་བྱས་ཏེ་རྐང་མགོའི་གཞོགས་གཉིས་
སུ་ཕབ། དཔུང་མགོ་འཐེང་ཅིང་བརྒྱང་། རྒལ་ཚིག་དྲང་པོར་བསྲང་། མིག་གཉིས་ཅུང་ཟད་ཟིམ་བུས་གཡས་གཡོན་གྱི་ཟུར་ལ་ཁྲིད་དེ་ལྟའོ། །ལྔ་པ་བྱ་རྒོད་
ཀྱི་འདུག་སྟངས་ནི། རྐང་པ་རྡོ་རྗེའི་འདུག་སྟངས་ལ་ཅུང་ཟད་མདུན་དུ་བརྐྱང་བར་བྱ། གལག་གཉིས་རྡོ་རྗེ་ཁུ་ཚུར་བྱས་ཏེ། རྒྱབ་ཏུ་དཕྱི་མགོའི་ཐད་དུ་བཙུགས་ཏེ། རྒལ་
ཚིགས་དྲང་པོ་བསྲང་། ལྟག་རྩ་འཐེན། མིག་གཉིས་ཟིམ་བུར་བྱས་ཏེ་ཟུར་གཉིས་སུ་ཁྲིད་དེ་བལྟའོ། །དྲུག་པ་གྱད་ཀྱི་འདུག་སྟངས་ནི། རྐང་གཉིས་སྐྱིལ་ཀྲུང་ལུས་དྲང་པོར་
བསྲངས་ཏེ། གྲུ་མོ་གཉིས་བརླ་ཡི་སྟེང་དུ་གཟུག །ལག་མཐིལ་གཉིས་ཀྱིས་འགྲམ་པ་སྐྱོར་ཏེ་མིག་གཉིས་ཟིམ་བུར་བྱས་ཏེ། ཕབ་པ་དང་བཟློག་པའི་ཐབས་ཀྱིས་གཡོན་ཟུར་དུ་བལྟའོ། །བདུན་

༄༅། །བ་ཆུ་སྲིན་གྱི་འདུག་སྟངས་ནི། རྐང་པ་སྐྱིལ་ཀྲུང་། ལག་མཐིལ་གཉིས་པུས་མོ་ལ་བཀབ་སྟེ། ལུས་དྲང་བོར་བསྲང་། མཇིང་པ་ཅུང་ཟད་
དགྱེ་བས་ཟུར་ལ་ཟིམ་བུས་ཁྲིད་དེ་བལྟའོ། །བརྒྱད་པ་སྐྱེས་བུ་གན་རྐྱལ་དུ་ཉལ་ཏེ། རྐང་པ་གཉིས་ཤད་ཀྱིས་བརྐྱངས་ཏེ་བརྟན་པོ་གཅིག་ལ་གཏད། ལག་པ་
གཉིས་ཀྱི་སོར་མོ་རྣམས་བསྣོལ་ཏེ་མགོའི་རྒྱབ་ནས་སྐྱོར། མིག་གཉིས་ཉི་མ་ལ་བལྟ་ཞིང་ཟུར་དུ་ཁྲིད་དོ། །འདུག་སྟངས་འདི་རྣམས་གང་ལ་ཡང་
གཞུང་བསྲང་ཞིང་། མཇིང་བ་ཅུང་ཟད་བཀུག་པ་གལ་ཆེའོ།། ༈ སྤྱིར་བཞུགས་སྟངས་གང་བཅའ་ཡང་བསྡམ་པ་བཙུམ་པ་མ་ཡིན་
བར༑ ཆ་ཆ་ནས་གློད་ཆགས་པ་གནད་དམ་པའོ། ཡང་འབོགས་འདོན་ལ་གྲང་ཤས་ཆེ་ན་སྤྲུལ་སྐུའི་བཞུགས་སྟངས་བྱས་པས་དྲོད་འབྱུང་། །
ཡང་ནད་ཚ་ཤས་ཆེ་ན་སྤྲུལ་སྐུའི་བཞུགས་སྟངས་ཀྱིས་སེལ། འབྱུང་བ་སྙོམས་ན་ལོངས་སྐུའི་བཞུགས་སྟངས་བྱས་པས་འགྲུབ་པོ། །དེ་ཡང་

ཉིན་ཞག་གཅིག་གིས་ཉམས་སུ་བླང་ཚལ་ནི། སྔ་དྲོ་གླང་ཆེན་གྱི་འདུག་སྟངས། གུང་ལ་སེང་གེ །ཕྱི་དྲོ་དྲང་སྲོང་དུ་གནས་པར་བྱའོ། །སྲོད་ལ་
དྲང་སྲོང་དང་། གུང་ལ་གླང་ཆེན། ཐོ་རངས་སེང་གེའི་འདུག་སྟངས་ཀྱིས་ཉམས་སུ་བླང་ངོ་། །དང་པོ་བསླབ་པ་ནི། ཐོག་མར་སྨྲ་བཅད་ཐུན་ཆུང་དུ་
ལ་བསླབ། དེ་ནས་ཡུན་རིང་པོ་ལ་བསླབ། སྐབས་སུ་སྨྲ་རྒྱུ་མེད་ཀྱང་སྨྲ་ཞིང་སུན་འབྱིན་ནོ། །གཉིས་པ་གནས་པ་ནི། དགེ་སྦྱོར་གྱི་ཚིག་མི་དགག །
གཞན་ཅི་ཡང་མི་སྨྲ་ཞིང་ལག་པས་བརྡ་བྱའོ། །གསུམ་པ་ལ་བཟླ་བ་ནི། ལྐུགས་པ་ལྟར་བྱས་ཏེ། དགེ་སྦྱོར་གྱི་ཚིག་དང་ལག་པའི་བརྡ་སྤང་། །
དེ་ལྟར་རྒྱུན་དུ་བརྗོད་པ་མེད་པར་གནས་པར་བྱའོ། །གསུམ་པ་ཡིད་གནད་དུ་གཟིར་བ་ནི། ངོ་བོ་སྟོང་པ་ཉིད་ཀྱི་ངང་ལ་རང་བཞིན་གསལ་བའི་རིག་པ་ལ་
བལྟ་ཞིང་། ཐུགས་རྗེ་འཛིན་མེད་སྤང་བླང་དང་བྲལ་བ་ལས་མ་ཡེངས་པར་བལྟའོ། །ལུས་ངག་ཡིད་གསུམ་གྱི་གནད་གཟིར་བ་ལ་ཞག་གསུམ་སྦྱངས་

༄༅། །པས༑ འབྱོངས་རྟགས་ནི། ལུས་བཞུགས་སྟངས་ལ་མི་བདེ་བ་མེད་པ་དང་། ངག་ལྐུགས་པ་ལྟར་འགྲོ་བ་དང་། སེམས་གཏད་
པའི་འབེན་ལ་རྟག་ཏུ་གནས་པ་བྱུང་ན་འབྱོངས་རྟགས་སོ། །དེ་ལྟར་མ་བྱུང་བར་དུ་བསྐྱར་རོ། །གཉིས་པ་བྱར་མེད་ཀྱི་དོན་རྒྱུད་ལ་གནས་ཕྱིར་
ལུས་ངག་ཡིད་གསུམ་བྱ་བ་བཏང་ཚུལ་ནི། དང་པོ་ལུས་ཀྱི་གསུམ་ལས། ཕྱི་འཇིག་རྟེན་གྱི་བྱ་བ་ཚོང་དང་སོ་ནམ་ལ་སོགས་པ་དང་། ནད་དམན་པའི་ཕྱག་
དང་སྐོར་བ་ལ་སོགས་པ་དང་། གསང་བ་རྣམ་གཡེང་དང་འདུ་འཛི་སྤངས་ཏེ་གཅིག་པུར་གནས་བའོ། ངག་ལ་གསུམ་ལས། ཕྱི་འཇིག་རྟེན་གྱི་འཁྲུལ་གཏམ་ལ་
སོགས་པ་དང་། ནང་བཟླས་བརྗོད་མདོ་འདོན་ལ་སོགས་པ་དང་། གསང་བ་སྨྲ་བརྗོད་བསྙེན་པ་ལ་སོགས་བཀག་ནས་ལྐུག་པ་ལྟར་གནས་པར་བྱའོ། །ཡིད་ལ་
གསུམ་ལས། ཕྱི་འཇིག་རྟེན་གྱི་འཁྲུལ་རྟོག་སྣ་ཚོགས་དང་། ནང་ཆོས་སྤྱོད་ཀྱི་བསམ་བློ་སྣ་ཚོགས་དང་། གསང་བ་རྣམ་རྟོག་གི་འཕྲོ་འདུ་བ་བཀག་ནས་དྲན་

བསམ་རྣམ་རྟོག་དང་བྲལ་བར་གནས་པའོ། །དེ་ལྟར་ལུས་ངག་ཡིད་གསུམ་བྱ་བ་བཏང་བ་ཞག་གསུམ་སྦྱངས་པས། བྱ་བ་ཐེངས་པའི་རྟགས་ནི། ལུས་
ངག་ཡིད་གསུམ་བྱ་བ་གང་དུའང་འཇུག་སྙིང་མི་འདོད་པ་འབྱུང་ངོ་། །མ་བྱུང་གི་བར་བསྐྱར་རོ། །གསུམ་པ་མངོན་སུམ་བློ་འདས་ཀྱི་རང་སྣང་
རང་ཞལ་མཇལ། སྤྱིར་སྒོ་ཡུལ་རླུང་རིག་གི་གནད་བསྟུན་ཚུལ་ལ་གསུམ་སྟེ། གནད་བསྟུན་ཚལ་དངོས་དང་། གནད་ལ་བརྟེན་ནས་རང་སྣང་གི་བྱེ་བྲག་
འཆར་ཚུལ་རྣམས་ངོ་སྤྲད་པ་དང་། ངོ་འཕྲོད་པའི་གནད་དེ་ཉམས་སུ་བླང་བའོ། །དང་པོ་སྒོའི་གནད་ནི། གོང་དུ་བསྟན་བཞིན་འདུག་སྟངས་ཀྱི་གནད་
རྣམས་དང་ལྡན་པར་བྱས་ལ། ཆོས་སྐུའི་གཟིགས་སྟངས་གྱེན་དུ་གཙུག་ཏོར་རྣམ་པར་བལྟ་བ་ལྟ་བུ། ལོངས་སྐུའི་གཟིགས་སྟངས་ཟུར་ལ་བྲམ་ཟེ་སྨྱུག་མ
སྲང་བ་ལྟ་བུ། སྤྲུལ་སྐུའི་གཟིགས་སྟངས་ཟུར་ལ་ཕབ་པ་དྲང་སྲོང་བསམ་གཏན་བསྒོམ་པ་ལྟ་བུའོ། གཟིགས་སྟངས་གང་ལ་ཡང་ཧ་ཅང་རྩོལ་བས་

༄༅། །བསྒྲིམས་ཏེ་བསྡམས་པ་ནི། རླུང་བཙན་ཐབས་སུ་གཅུན་པའི་གེགས་སུ་འགྱུར་བའི་ཕྱིར། མིག་དལ་བུས་མི་འགུལ་གློད་པ་གནད་
ཀྱི་དམ་པའོ། །དེ་ལྟར་སྒོ་ཡི་གནང་ལ་ཞག་གསུམ་སྦྱངས་པས། འབྱོངས་པའི་རྟགས་སུ་མིག་ཡུལ་ལ་ཅི་ཙམ་གཏད་ཀྱང་ཚུགས་པའོ། །མ་བྱུང་
གི་བར་དུ་བསྐྱར་རོ། །དེ་ལ་རྣལ་འབྱོར་པ་མིག་ཤས་ངན་པས་སྤྲུལ་སྐུའི་གཟིགས་སྟངས་དང་བསྟུན་ནོ། །གཉིས་པ་ཡུལ་གྱི་གནད་ནི། ཡུལ་རྐྱེན་
དང་བྲལ་བ་ནམ་མཁའ་སྟོང་པ། དབང་པོ་རྐྱེན་དང་བྲལ་བས་གནས་རྐྱེན་དང་བྲལ་བ་དྭངས་ཤིང་མཐོ་ལ་རབ་ཏུ་དབེན་པའི་ཚེ་ན་མཐོང་བའོ། ཡུལ་
གྱི་གནད་འབྱོངས་པའི་ཚེ་ན་རྟག་སུ་ཡུལ་ལ་གཏད་པ་ཙམ་གིས་ཡེ་ཤེས་འཆར་རོ། །མ་བྱུང་གི་བར་དུ་བསྐྱར་རོ། །གསུམ་པ་རླུང་གི་གནད་རབ་བཏུ་དལ་
བ་སྟེ༑ དེ་ཡང་སྣ་ནས་མི་བཏང་བར་ཁ་ནས་དྲང་ཞིང་ཕྱི་ནང་གི་རྒྱུ་བ་ཆ་སྙོམས་པ་ལས། ལས་དང་པོའི་དུས་སུ་ཅུང་ཟད་བསྡམ་པ་སྟེ། རྩོལ་བ་དང་

བཅས་པར་རང་མ་ཡེངས་པའོ། །ཁྱད་པར་དད་པ་དང་ངེས་འབྱུང་དང་། ཏིང་ངེ་འཛིན་འཕེལ་དུས་དལ་བུས་ནང་དུ་རང་ལུགས་སུ་གཟུགས་ལ། །
རྫོགས་པར་ཕྱིར་མི་བཏང་ལ། ཉོན་མོངས་པ་སྐྱེས་པ་དང་། སྙིང་མི་དགའ་བ་ལ་སོགས་པའི་ཚེ། ཧ་དྲག་པོས་ཕྱིར་འཕངས་ལ། ཅུང་ཟད་ཕྱིར་
བཟུང་བ་གནང་དོ། །དེ་ལྟར་རླུང་གི་གནད་ལ་ཞག་ཅི་རིགས་པར་སྦྱངས་པས། ལུ་གུ་རྒྱུད་མགུལ་ཕྲིག་མེད་པར་སྡོད་པའོ། །མ་བྱུང་གི་བར་དུ་བསྐྱར་
རོ༑། ༈ གཉིས་པ་གནད་ལ་བརྟེན་ནས་རང་སྣང་གི་བྱེ་བྲག་འཆར་ཚུལ་རྣམས་ངོ་སྤྲད་པ་ནི། རྒྱས་པར་གཞན་དུ་ཤེས། །མདོར་བསྡུས་
ཏེ་བསྟན་ན། རྒྱང་ཞགས་ཆུའི་སྒྲོན་མ་གོང་གི་གཟིགས་སྟངས་གང་རུང་གིས་གཅུན་ཏེ། རིང་གི་སྨིན་མཚམས་སུ་དབྱིངས་རྣམ་པར་དག་པའི་
སྒྲོན་མ་ཞེས་བྱ་བ་བར་སྣང་གི་འཇའ་འམ། རྨ་བྱའི་མདངས་ལྟ་བུ་འཆར་རོ། །དེ་དག་གི་ནང་དུ་ཐིག་ལེ་སྟོང་པའི་སྒྲོན་མ་ཞེས་བ་བ་ཆུ་གོར་མོར་རྡོ་ 

༄༅། །བརྒྱབ་པའམ། ཕུབ་ཀྱི་རྦ་འཁོར་ལྟ་བུའི་ནང་དུ་ཐིག་ལེ་ཉུངས་འབྲུ་ཙམ་མམ། སྲན་མ་ཙམ་དུ་འཆར་རོ། དེའི་ནང་ནས་ཤེས་
རབ་རང་བྱུང་གི་སྒྲོན་མའི་རྩལ་རིག་པ་རྡོ་རྗེ་ལུ་གུ་རྒྱུད་ཅེས་བྱ་བ་ཕྲ་བ་རྟ་རྔ་ལ་མདུད་པ་བྱས་པ་ལྟ་བུའམ། མུ་ཏིག་རྩལ་ལ་བརྒྱུས་པ་ལྟ་བུའམ། ལྕགས་
ཐག་བརྐྱངས་པ་ལྟ་བུའམ། མེ་ཏོག་གི་ར་བ་བརླུང་གི་བསྐྱོད་པ་ལྟ་བུ་དེ་དག་ཐམས་ཅད་ཀྱང་གཉིས་འབྲེལ་དང་གསུམ་ལ་སོགས་སུ་འཆར་རོ། དེ་ནི་
རང་རིག་པ་ལུ་གུ་རྒྱུད་ཐིག་ལེ་ཉག་གཅིག་ཅེས་བྱ་བ་ཡིན་ནོ། །དེ་ཡང་དབྱིངས་རིག་འདུ་འབྲལ་མེད་པ་ཉི་ཟླ་དང་ཟེར་གྱི་ཚུལ་དུ་གནས་སོ། །དེ་ཡང་
དབྱིངས་ཀྱི་རྟགས་སུ་འོད་ཁྱིམ། ཡེ་ཤེས་ཀྱི་རྟགས་སུ་ཐིག་ལེ། སྐུའི་རྟགས་སུ་ལུ་གུ་རྒྱུད། །དེ་རྣམས་ཀྱང་གནས་ལུགས་ཙིཏྟ་རིན་པོ་ཆེ་ན།  ངོ་བོ་ཀ་
ནས་དག་པ། རང་བཞིན་སྐུ་དང་ཞིང་ཁམས་འོད་གསལ་བ། ཐུགས་རྗེས་ཀུན་ལ་ཁྱབ་པར་བཞུགས་ཏེ། ལམ་དབང་པོས་མངོན་སུམ་འཆར་ཞིང་

མཐོང་བར་ཡོད་དེ། དེས་ན་ཡིད་དཔྱོད་འཛིན་པའི་ལྟ་བ་ཚིག་དང་བློས་བྱས་ཤེས་རབ་ལ་སོགས་རྟོག་དཔྱོད་ཀྱི་ལྟ་བ་བསྣུབས་པའོ། །དེ་ལྟར་སྒྲོན་མ་
བཞི་ལྡན་མངོན་སུམ་གྱི་སྣང་བ་ཁྲ་ཤིག་གེ་བ་འདི་ལ་སྣང་ཐོག་གི་སྐུ་གསུམ་དབྱེར་མེད་དུ་ངོ་སྤྲད་དེ། ངོ་བོ་འོད་གསལ་སྣང་ལ་རང་བཞིན་མེད་པ་གསལ་ལམ་
མེ་བ་འདི་ལོངས་སྐུ་ཡིན། གསལ་དུས་ཉིད་ན་གསལ་བྱེད་ཀྱི་མཁན་པོ་མ་གྲུབ་པའི་སྟོངས་སང་ངེ་བ་འདི་ཆོས་སྐུ་ཡིན། གསལ་སྟོང་དབྱེར་མེད་ཀྱི་སྣང་བ་
འདི་གོང་ནས་གོང་དུ་འཕེལ་ཞིང་རྣམ་པ་སྣ་ཚོགས་སུ་ཤར་བ་འདི་སྤྲུལ་སྐུ་ཡིན་ནོ། །དེ་ཡང་རྡོ་རྗེ་ལུ་གུ་རྒྱུད་འཁོར་ཐིག་ལེ་ཐིག་ཕྲན་གྱིས་བསྐོར་བར་བཞུགས་
ནས་དབྱིངས་སྣང་གི་ར་བ་དང་བཅས་པ་དེ་ནི། རང་རིག་པའི་ངོ་བོ་ཆོས་ཀྱི་སྐུ་ཐིག་ལེ་ཉག་གཅིག་ཅེས་བྱའོ། །སངས་རྒྱས་དང་ཞལ་དངོས་སུ་མཇལ་བ་ཞེས་
བྱ་བའོ། །མཁའ་འགྲོ་སྡེ་ལྔའི་ཞལ་དངོས་སུ་མཇལ་བ་ཞེས་བྱའོ། །ཡེ་ཤེས་ཀྱི་སྣང་བ་མཇལ་ཏེ་ལས་དང་སྡིག་སྒྲིབ་ཟད་པ་ཞེས་བྱའོ། །འཁོར་བ་

༄༅། །དང་རྒྱབ་གྱེས་པའོ། །དུག་ལྔ་ཡེ་ཤེས་སུ་ཤར་བའོ། །ཉོན་མོངས་མ་སྤངས་གནས་སུ་དག་པའོ། །ཆོས་ཉིད་མངོན་
སུམ་གྱི་སྣང་བ་མཐོང་བ་ཞེས་བྱའོ། སངས་རྒྱས་སྟོང་དང་བྱང་ཆུབ་སེམས་དཔའ་བླ་མ་ཡི་དམ་མཁའ་འགྲོ་ཐམས་ཅད་ཀྱིས་དབང་དུས་གཅིག་ལ་
བསྐུར་བ་ཞེས་བྱའོ། རིག་པའི་རྩལ་དབང་ཐོབ་པ་ཞེས་བྱའོ། །སངས་རྒྱས་དང་བྱང་ཆུབ་སེམས་དཔའ་བླ་མ་ཡི་དམ་མཁའ་འགྲོ་ཐམས་ཅད་ཀྱི་ཞལ་
མངོན་སུམ་དུ་མཐོང་བ་ཞེས་བྱའོ། །བྱིན་རླབས་ཀྱང་རང་བཞིན་གྱིས་འབྱུང་ངོ་། །མདོ་རྒྱུད་མན་ངག་ཐམས་ཅད་ཀྱི་དགོངས་དོན་མཐར་ཐུག་གི་བཞག་
སོ་ནི༑ རྡོ་རྗེ་ལུ་གུ་རྒྱུད་ཐིག་ལེ་ཐིག་ཕྲན་དང་བཅས་པའི་སྣང་བ་འདི་ཁོ་ན་ཡིན་ནོ། །དེ་ལྟར་ཚིག་དེ་དག་ལས་ཅན་ལ་བསྟན་ན་ཚིགས་གསུམ་པོ་
འདི་ཡིན་ནོ། །ཀྱེ་མ་རིགས་ཀྱི་བུ། ལུས་སེང་གེ་ལྟ་བུར་བྱས་ནས། མིག་དང་རིག་པ་རང་གི་སྨིན་མཚམས་ཀྱི་ནམ་མཁའ་ལ་མི་འགྱུར་བར་བལྟའོ། །

རིག་པ་དངོས་རྡོ་རྗེ་ལུ་གུ་རྒྱུད་ཁྲ་ཁྱུག་ཁྱུག་འདི་ལ་ལྟོས་དང་། སྣང་བ་འོད་དུ་ཤར་བ་འདི་སྐུ་གསུམ་གྱི་སྣང་བ་འདི་ཡིན་པས། དེ་རིང་ཕན་ཆད་ནས་རྡོ་རྗེ་སེམས་
དཔའ་དང་ཁྱད་པར་རྡུལ་ཙམ་ཡང་མེད་ཅེས་བསྟན་པའི་ཚིག་གསུམ་མོ།། ༑ གསུམ་པ་ངོ་སྤྲོད་པའི་དོན་དེ་ཉམས་སུ་བླང་བ་ནི། ལུས་
སེམས་ངག་གི་བྱ་རྩོལ་ཕྲལ་ཏེ། གཞི་དོན་མངོན་སུམ་གྱི་སྣང་བ་ཉམས་སུ་བླང་བ་སྟེ། དེ་ཡང་མིག་གི་གཟི་མ་དབུས་སུ་དྲིལ་ཏེ་གཟུགས་སྡུད་པའི་སྒོ་མ་
ཡིན་པར་མངོན་སུམ་འོད་གསལ་འཆར་བའི་སྒོ་དང་འཕྲོད་པར་བྱས་ལ། ཉི་ཟླ་ལ་སོགས་དངོས་པོ་དྭངས་པའི་རྫས་གང་རུང་གཅིག་ལ་མིག་ཟུར་གཏད་དེ།
ཁ་དོག་ལྔའི་བྱེ་བྲག་ཐིག་ལེ་ཐིག་ཕྲན་རྡོ་རྗེ་ལུ་གུ་རྒྱུད་ཁོར་ཡུག་མུ་ཁྱུད་དང་བཅས་པ་འཆར་བ་ངོ་སྤྲད་དོ། །ཟབ་མོ་མངོན་སུམ་གྱི་སྣང་བ་དེ་ལྟ་བུ་འཆར་ན་ངོ་
འཕྲོད་པ་ཡིན་པས། ཐོག་མར་སྤྲུལ་སྐུའི་གཟིགས་སྟངས་ཀྱིས་ཉི་མ་ནས་མར་ཁྲུ་གང་གི་སོར་གཏད་ལ། མིག་མི་འགུལ་བར་དབྱིངས་རྣམ་དག་གི་སྒྲོན་

༄༅། །མ་འཇའ་ཚོན་ལྟར་སྣང་བའི་དབུས་སུ། ཐིག་ལེ་སྟོང་པའི་སྒྲོན་མ་ཕུབ་འཁོར་ལྟ་བུ་བཞུགས་པའི་ནང་དུ་རྡོ་རྗེ་ལུ་
གུ་རྒྱུད་འོང་བར་བྱས་ལ་དར་ཅིག་བལྟའོ། །ལོངས་སྐུའི་གཟིགས་སྟངས་ཀྱིས་ཟུར་ནས་ཉི་མ་དང་ཁད་ཀྱིས་ཕྲལ་ལ་གཡས་ཕྱོགས་སུ་གཏད་དེ་བལྟའོ། །
དེ་ནས་ཆོས་སྐུའི་གཟིགས་སྟངས་དང་། གཞན་གཉིས་པོ་ཐུར་དང་ཐད་སོར་གང་མོས་གཏད་དེ་བལྟས་པས་དབྱིངས་ཀྱི་སྣང་བ་ཁ་དོག་ལྔ་ལྡན་ཁྲུ་གང་ཙམ་དུ་
མཐོང་ཞིང་། །སྒྲོན་མའི་སྣང་བ་ཐིག་ལེ་ཟླུམ་པོ་ཁྲིགས་སུ་མཐོང་ཞིང་། རིག་པའི་སྣང་བ་ལུ་གུ་རྒྱུད་ཕྲ་ལ་འགྱུ་བ་མཐོང་ངོ་། །དེ་ལྟར་བལྟས་ཀྱང་དབྱིངས་
དང་ཐིག་ལེ་མ་མཐོང་ན་མིག་གཉིས་མཉམ་པར་ཐད་དྲང་དུ་བལྟའོ། །དབྱིངས་མ་མཐོང་ན་ཉི་མའི་དྲུང་ནས་ཟུར་ལ་བལྟས་ཏེ་ཁང་ཀྱིས་དྲངས་ལ་བལྟའོ། །
དེ་ནས་དཀར་ཤས་ཆེ་ན་གཡས་སུ་བཟློག་པ་དང་། སེར་ཤས་ཆེ་ན་གྱེན་ལ་བཟློག་པ་དང་། ལྗང་ཤས་ཆེ་ན་གཡོན་ལ་བཟློག་པ་དང་། དམར་ཤས་ཆེ་ན་ཐུར་

དུ་དབབ་པ་དང་། མཐིང་ཤས་ཆེ་ན་དབུས་སུ་དྲིལ་བ་དང་། ལྔ་ལྡན་སྙོམས་པར་གསལ་ན་གཟིགས་སྟངས་གང་ཡིན་དེ་ལས་མི་འགྱུར་བ་གནད་ཡིན་ནོ། །
དེ་བཞིན་དུ་གོམས་འདྲིས་བྱས་པས། དབྱིངས་སྣང་དུམ་བུར་དང་། གྱེན་འགྲེང་དུ་མཐོང་ན་ཤུར་དུ་བལྟའོ། །རྩིབས་ཤར་དུ་མཐོང་ན་མདུན་དྲིལ་ལ་བལྟའོ། །
གྲུ་བཞིར་མཐོང་ན་གཡས་སུ་བལྟའོ། །ཟླུམ་པོར་མཐོང་ན་གཡོན་དུ་གཅུན་ནོ། །ཟླ་གམ་དུ་མཐོང་ན་སྟོང་དུ་བལྟའོ། །གྲུ་གསུམ་མཐོང་ན་ཐུར་དུ་དབབ་
པོ༑ །ཡེ་ཤེས་ལྔའི་དབྱིབས་གཙོ་འཁོར་ལ་སོགས་པ་གསལ་ན་དེ་ཉིད་ལས་མི་འགྱུར་བར་བལྟ་ཞིང་ཉམས་སུ་བླང་ངོ་། དེ་ཡང་ཉི་ཟླ་མར་མ་འདི་
རྣམས་ལ་བལྟ་མ་ཤེས་ན་འོད་ལྷིང་ལྷིང་ཕྲིག་ཕྲིག །ལྡེམ་ལྡེམ་ལ་སོགས་ཀྱིས་འགགས་ནས་ལུ་གུ་རྒྱུད་ངོས་མི་ཟིན་པར་རིག་པ་པྲ་ཡས་ཟིན་ལང་དང་། སྣང་
བ་ཡུལ་ཕྱིར་འབྲང་བ་ལ་སོགས་པ་འབྱུང་ཉེན་ཡོད་པས། གནད་ནས་ཟིན་པ་ཁག་ཆེའོ། བལྟ་མ་ཤེས་ན་ཉི་མས་མིག་ཚིག་སྟེ་དམར་པོར་སོང་། ཟླ་བའི་རླུང་

༄༅། །ཟེར་གྱིས་ཆུ་འགགས་མར་མེའི་མདངས་ཀྱིས་སྐྱ་རིམ་ཏུ་འགྲིམ་པ་ལ་སོགས་འབྱུང་བསམ་མཁས་པར་བྱའོ། །དེ་ཡང་ཕྱོགས་གང་དུ་ཁྲིད་ཀྱང་མངོན་སུམ་
གྱི་སྣང་བ་དེ་མ་ཡལ་གྱི་བར་བལྟ་ཞིང་ཉམས་སུ་བླང་ངོ་། །སྣང་ཆ་དེ་ཡལ་བ་དང་ཉི་མ་ལ་སོགས་སྔོན་གྱི་འབེན་ལ་བསྙགས་ཏེ་སྔོན་བཞིན་ཁྲིད་དེ་ཉམས་སུ་བླང་ངོ་། །དེ་
ལ་མངོན་སུམ་གྱི་ཡེ་ཤེས་སྒྲིབ་མེད་དུ་ཤིག་གེར་འཆར་བའི་ཚེ། དྲན་རིག་གི་རྩོལ་རྟོག་གང་ཡང་མེད་པའི་གནད་གཅིག་ལ་བློ་འདས་ཀྱི་ཉམས་ལེན་ཟབ་མོ་ཡོད་པས། འཆར་
སྣང་དེ་རྣམས་ཀྱི་བྱེ་བྲག་གང་ལ་ཡང་འདུ་ཤེས་ཀྱི་མིང་མ་བཏགས། ངོས་མ་བཟུང་ལ་རྟོག་མེད་དུ་ས་ལེ་ཤིག་གེར་ཉམས་སུ་བླང་ངོ་། །དེ་ཡང་ལས་དང་པོ་པ་རྣམས་ཀྱི་
འཇམ་རླུང་ཕྱིར་ཕུལ་བ་དང་། ནང་དུ་བཟུང་བའི་ཡུན་ལ་བསྐྱལ་ཏེ་ཉམས་སུ་བླང་ངོ་། །གོང་དུ་ངོ་སྤྲོད་ཀྱི་སྐབས་སུ་བཤད་པ་བཞིན་གཞི་དང་གཞི་སྣང་གི་དོན་རིམ་གཉིས་
ཟུང་འཇུག་གི་དགོངས་པ་མདོ་རྒྱུད་ཀུན་གྱི་བརྗོད་བྱ་ཟབ་མོ་ངོ་སྤྲོད་དེ་ཤེས་རབ་ཀྱི་གནད་ཟབ་དོན་ལ་ཐེ་ཚོམ་ཆོད་པར་བྱས་ཏེ་ཉམས་སུ་བླང་ངོ་། །གཞན་ཡང་མངོན་སུམ་གྱི་སྣང་བའི་སྒོ་

འཕྲོད་པའི་ཚེ། དེ་ལས་གཞན་གྱི་ཨི་འཆར་གྱི་རེ་བ་དང་། མི་འཆར་གྱི་དོགས་པ་རྣམས་སྤངས་ཏེ་ཉམས་སུ་བླང་ངོ་། །དེ་ལྟར་མངོན་སུམ་གྱི་དུས་སུ་
གཙོ་བོ་སྐུ་གསུམ་གྱི་འདུག་སྟངས་ལ་བསླབ་ཅིང་། འཁོར་གྱི་འདུག་སྟངས་རྣམས་ཞོར་ལ་ངལ་བསོའི་རྟེན་ཙམ་དུ་བྱའོ། །ཉམས་གོང་འཕེལ་གྱི་
སྐབས་སུ་རང་སྣང་གི་ཡེ་ཤེས་ལས་སུ་རུང་བའི་ཚེ། གཙོ་བོའི་འདུག་སྟངས་ཞོར་ལ་བྱ་ཞིང་འཁོར་གྱི་འདུག་སྟངས་ལ་གཙོ་བོར་བསླབ་པོ། །གཞན་
ཡང་གནད་དུ་གང་འགྲོ་བ་ཞིག་ལ་བརྟེན་ཏེ་དབྱིངས་སྣང་བློ་འདས་ཀྱི་མངོན་སུམ་གྱི་འཆར་སྒོ་དང་། དུར་ཁྲོད་ཀྱི་རོ་བཞིན་རྩོལ་རྟོག་བྲལ་བར་ཉམས་སུ་བླང་ངོ་། །
ཕྱི་ནམ་མཁའ་སྟོང་པ་ལ་བརྟེན་ཏེ་དབྱིངས་སྣང་ཕྲ་བ་རིག་ནག་པོ་སྣང་བ་སྐྲའི་ཉག་མ་ཙམ་ནས་བཟུང་སྟེ། རང་སྣང་གི་དཀྱིལ་འཁོར་མ་རྫོགས་ཀྱི་བར་ཐམས་
ཅད་ཤེས་རབ་རང་བྱུང་གི་སྒྲོན་མ་ཐེ་ཚོམ་མེད་པར་བྱས་ལ། ལུས་སེམས་ངག་གི་བྱེད་རྩོལ་ཐམས་ཅད་བོར་ཏེ། མངོན་སུམ་གྱི་བྱེ་བྲག་གང་འཆར་ཡང་

༄༅། བྱ་བྲལ་བློ་འདས་ཀྱི་ཡེ་ཤེས་རང་སྣང་ཉག་གཅིག་གི་གནད་དུ་འགྲོ་བར་བྱས་ལ་ཉམས་སུ་བླང་ངོ་།། ༈ །།
གཉིས་པ་མཚན་སྣང་མུན་པའི་ཁང་བུ་ལ་བརྟེན་ནས་ཉམས་སུ་བླངས་བ་ལ་གཉིས་ཏེ། སྔོན་དུ་མུན་པའི་ཁང་བུ་བཞེངས་པ་དང་། ཁུང་བུའི་
ནང་དུ་ཅི་ལྟར་ཉམས་སུ་བླང་ཚུལ་ལོ། །དང་པོ་ནི། གནས་དངས་ཤིང་མཐོ་བ་བརླན་གཤེར་མེད་པའི་སར། མུན་ཁང་གི་ཚད་རབ་འབྲིང་
གཉིས་ནི་གཞུང་དུ་ཤེས་སོ། །འདིར་བྱ་སླ་བའི་ཕྱིར་ཐ་མའི་ཚད་དུ་བཞེངས་ནས། འོག་ཁང་འཁོར་ལོ་བགེགས་ཀྱི་ཐོག་ཏུ་ལོགས་རེ་ལ་
འདོམ་གང་དང་མདའ་གང་བ། ཡར་མར་དུ་མི་ལངས་ནས་ལག་པ་བརྐྱངས་བའི་ཚད་དུ་བྱའོ། །སྟེང་འོག་ཕྱོགས་མཚམས་སུ་ཞལ་བྱི་དོར་
དང་ལྡན་པ། དཀར་བའི་གསེང་བུག་ཅུང་ཟད་ཀྱང་མེད་པ། སྒོ་ཡི་དཔངས་སུ་མཐོ་བཞི་པ། འབྱོར་ན་སྒོ་ཡོལ་རིམ་པ་གསུམ་དང་ལྡན་

པ། དེ་ཙམ་མ་འབྱོར་ན། །འཛུལ་སྒོ་ཅན་བྱས་ཏེ། སྒོམ་ཁང་གི་ནང་ཐམས་ཅད་ལ་དྲི་བཟང་གིས་ཆག་ཆག་གདབ་བོ། །སྤོས་ཀྱིས་བདུག་
དབུས་དྲང་པོར་མལ་བྱ། གཞན་ཡང་གེགས་སེལ་གྱི་ཁུང་སྒོ་བཏོད་ཅིང་། བཟའ་བཏུང་བསྐྱལ་བའི་སྒོ་འཁྱུད་སྒོ་འཁྱོག་ཅན་བྱ་ཞིང་། 
ཞབས་ཕྱོགས་སུ་གཤད་ལྕི་འདོར་བའི་བུག་འདེས་དང་བསྟུན་ལ་བྱའོ། །སྐབས་འདིར་ཁྲ་ཁྲིད་གསལ་བུག་ལ་བསླབ་ན། དེ་དག་གི་ལག་
ལེན་གསལ་སྒོ་བཏོད་ཚུལ་ནི། དེ་ཡང་གྲུབ་ན་ཕྱོགས་བཞི་གཞན་ལ་མ་གཏད་པའི་རང་ལོགས་བཞིར་ཡོད་པའི་ཤར་དུ། རང་གི་ལྟ་སྟངས་
ཐང་ཀར་འོང་སར། རྒྱ་གར་གཉུགས་སུ་མཐོ་དོ། ཞིང་དུ་མ་ཁྱུད་གང་བ་ལ་ཞལ་དང་བཅས་པ་བྱ། ལྷོར་རང་གི་སྙིང་གའི་ཐད་དུ་སྐར་ཁུང་གྲུ་
བཞི་མགོ་ཤོང་བ་ཙམ་བྱ། ནུབ་ཏུ་ལྟེ་བའི་ཐད་ཀར་གསལ་བུག་ཟླ་གམ་མ་ལག་མགོ་ཤོང་བ་ཙམ་བྱ། བྱང་དུ་ས་མཚམས་སུ་བུག་པ་ཟླུམ་པོ་

༄༅། མཐེ་བོང་ཤོང་བ་ཙན་བྱའོ། །གལ་ཏེ་སྒོམ་ཁང་རང་ལོགས་སུ་མེད་ན། ལོགས་དུ་ཡོད་
དང་བསྟུན་པའི་གསལ་བུག་བཞི་ཚད་ཆེ་ཆུང་མཐ་ངམན་རྣམས་གོང་ལྟར་རིག་པས་དཔགས་ཏེ་ཤེས་པར་བྱའོ། །གཞན་
སྐར་ཁུང་སྐྲ་ཉག་ཤོང་བ་ཙམ་ཡང་མེད་ཅིང་སྒོ་ཡོལ་དང་ལྡན་པར་བྱའོ། །དེ་ནས་ལུས་ངག་ཡིད་གསུམ་ཕྱི་ནང་གི་རྣམ་
གཡེངས་དང་བྲལ་བར་ལུས་ཀྱི་བསྐུ་བྱུག་འཇམ་རྩི་བཟའ་བཏུང་གི་ཚད་ལ་ཕབ་པ་རྣམས་བརྟེན་པ་ཞག་གསུམ་ཙམ་ཅི་
བདེར་སོར་གཞུག་ལ། དེ་རྣམས་གྲུབ་ནས་སྒོམ་ཁང་གི་ནང་དུ་སྔ་དྲོ་དང་པོ་ལ་ཞུགས་ཤིང་ནང་ཚང་ཅན་གྱི་གདན་ལ་གནས་པས། ཐོག་
མར་ཆོས་སྐུའི་བཞུགས་སྟངས་དང་ལྟ་སྟངས་ཀྱིས་སྐར་ཁུང་གཞན་རྣམས་དམ་དུ་བཀག །ཉི་ཤར་ཟེར་ལ་ཕྱོགས་ཀྱི་དཀར་ཁུ་ཕྱེས་ཏེ། དེ་ལ་གཏད་ལ་མི་

འགུལ་བར་གཟིར་རོ། དེ་ནས་སྔ་དྲོའི་ཆ་ལ་ལྷོ་ཕྱོགས་ཀྱི་བུག་པ་ཕྱེས་ལ། ལོངས་སྐུའི་བཞུགས་སྟངས་དང་ལྟ་སྟངས་ཀྱིས་གཟིར་རོ། །གུང་ལ་ཅི་བདེར་གནས་སོ། །ཉི་མ་དགོངས་མོར་
བབས་པའི་ཚེ། ནུབ་ཀྱི་གསལ་བུག་ཕྱེས་པ་ལ། སྤྲུལ་སྐུའི་བཞུག་སྟངས་དང་གཟིགས་ཀྱིས་ཉམས་ལེན་བྱའོ། ཉི་མ་ནུས་པ་དང་། བྱང་བུག་ཕྱེས་ལ། ལུས་རྣམ་སྣང་གི་
ཆོས་བདུན་བཅའ་བའི་མིག་དངས་མ་བྱང་གིས་མཚམས་ཀྱི་བུ་གར་གཏད་དེ། མངོན་སུམ་དུ་གཟིར་བས་དབྱིངས་རིག་ཨི་གསལ་བལྟའོ། །དེ་མ་ཟིན་གྱིས་བར་དུ་སྐར་ཁུང་རྣམས་ལ་
གོང་བཞིནང་བསླབ་བོ། །དེ་ལྟར་རྒྱ་སྐར་རྣམས་མཐོང་ནས་མར་རིམ་པར་དབབ་ཅིང་། གཅིག་ལ་བལྟས་ཚེ་གཞན་རྣམས་རིམ་གྱིས་བཀག་པ་གནད་དོ། །
དེ་ནས་བྱང་གི་གསལ་བུག་ལ་ལུ་གུ་རྒྱུད་ཟིན་པ་དང་། སྐར་ཁུང་ཐམས་ཅད་བཀག་ལ་མཚན་སྣང་མུན་པའི་མན་ངག་འོག་ནས་བྱུང་བ་ལྟར་བསྒོམ་མོ་
ལོགས་བཞི་རང་ལོགས་སུ་མེད་པའི་སྐར་ཁུང་གཅིག་མ་སོགས་པ་ལའང་། བལྟ་ཚུལ་གོང་ལྟར་རིམ་པ་ནས་ཕབ་ཅིང་། ཇེ་ཆུང་དུ་བཏང་བའི་གནད་ཤེས་

༄༅། །པར་བྱས་ཏེ་ལག་ཏུ་བླང་ངོ་། །དེ་རྣམས་གང་ལའང་རིག་པ་རྡོ་རྗེ་ལུ་གུ་རྒྱུད་ལ་བལྟ་ཞིང་དེ་ཉིད་ཟིན་པ་གལ་ཆེའོ། །དེ་ལྟར་རིམ་པ་
བཞིན་ཉམས་སུ་བླངས་པས། མཐར་གསལ་བུག་ཕྲ་ཞིང་ཕྲ་བ་ལ་བརྟེན་ནས་ཀྱང་རྡོ་རྗེ་ལུ་གུ་རྒྱུད་སྣང་བའོ། །གལ་ཏེ་སྔར་ནས་ཉིན་སྣང་ལ་ཉམས་སུ་བླངས་
ཏེ་ཆེར་གོམས་པས་ན། དེ་དག་ལ་མ་བརྟེན་པར་མུན་ཁང་དུ་གཞུགས་ཀྱང་རུང་ངོ་། དེ་དག་ལས་ལོག་པ་ནི་མུན་ཁང་དུ་མི་འཇུག་གོ། །ཅི་སྟེ་གོམས་ཤུགས་མེད་
པས་སྐྱོན་གེགས་མང་བའི་ཕྱིར་རོ། །དེ་བས་རིམ་སྐྱེས་པ་ལས་དང་པོ་པ་རྣམས་ལ་འདི་ལྟར་ཁྲིད་པས་གེགས་སྐྱོན་མི་འབྱུང་བ་ཡིན་ནོ། །རང་སྣང་གི་བྱེ་བྲག་
འཆར་ཚུལ་དང་། ཉམས་སུ་བླང་ཚུལ་གོང་འོག་ཉིན་སྣང་མཚན་སྣང་གི་སྐབས་དང་མཐུན་ནོ།། ༈ གཉིས་པ་ཁང་བུའི་ནང་དུ་ཅི་ལྟར་ཉམས་སུ་བླང་ཚུལ་
ལ་གསུམ་སྟེ། འོད་རྩ་ཨར་ལ་གཏད་པ་དང་། དེ་ལས་བྱུང་བའི་རང་སྣང་གི་བྱེ་བྲག་རྣམས་ངོ་སྤྲད་པ་དང་། ངོ་འཕྲོད་པའི་དོན་དེ་ཉམས་སུ་བླང་བའོ། །དང་

པོ་ལ་གཉིས་ཏེ། འཇུག་ཐབས་དང་། ཨར་གཏད་དངོས་སོ། །དང་པོ་ནི། རང་ཉིད་ནང་དུ་ཞུགས་ནས་སྟན་བདེ་བ་ལ་འདུག་སྟེ། ཡི་དམ་དྲག་པོའི་ལྷ་གང་རུང་ཞིག་ལ་ང་རྒྱལ་
བཟུང་སྟེ་བགེགས་བསྐྲད་པའི་སྔགས་བརྗོད་ཅིང་། གུ་གུལ་གྱི་དུད་པས་བདུག་ལ་མཚམས་བཅད་དེ། མཚོན་ཆ་དང་མེ་རིའི་གུར་ཁང་དུ་བསྒོམ་མོ། །དེ་ནས་སྐྱབས་འགྲོ་སེམས་
བསྐྱེད་ལ་སོགས་བླ་མའི་རྣལ་འབྱོར་བསྒོམ་ཟིན་པའི་ལ། ཁྲེགས་ཆོད་བློ་འདས་ཀྱི་དགོངས་པ་ལ་ཡུན་ཅི་རིགས་སུ་བཞག་གོ། །གཉིས་པ་ཨར་གཏད་དངོས་ནི། དྲང་སྲོང་ཙོག་བུའི་འདུག་
སྟངས་བྱས་ཏེ་ ལག་པའི་གྲུ་མོ་གཉིས་བརླའི་པུས་མོའི་སྟེང་གལ་བདེར་གཏད་ལ། རང་གི་རླུང་ཐུབ་ཚད་གཅིག་གཟུང་སྟེ། ལག་གཡས་གཡོན་གྱི་མཐིབ་མཛུབ་གསུམ་ཡི་གེ་འབྲུ་
གསུམ་དུ་བསྒོམས་ལ། མིག་མཐའ་གཉིས་ནས་ཅུང་ཟད་བཙིར་བའམ་མིག་གི་འབྲུའི་སྟེང་ནས་པགས་པ་དང་བཅས་པ་དལ་བུས་མནན་ནོ། །ཡུན་འགའ་ཞིག་གིས་འོད་གསལ་འཆར་
བའི་ཚད་བཟུང་སྟེ། ཅུང་ཞིག་ནི་མ་ཡིན་ནོ། །འོ་ན་ཅི་ལྟར་ཡིན་ཞེ་ན། དང་པོ་མཐའ་ནས་དལ་བུས་མནན་སྟེ་མ་བར་དུ་མནན། ཅུང་ཟད་ན་བ་དང་དལ་བུས་གློད་ལ་ཕྲལ་ལོ། །དེའི་རྗེས་སུ་རླུང་རོ་

༄༅། །ཡང་བཏང་ངོ་། །དེ་ཡང་སྐབས་སུ་སྒྲོན་མ་དངས་སུ་གཞུག་ཅིང་ཨར་གཏད་ནི། ཚོད་དང་བསྟུན་པ་གལ་ཆེ་སྟེ། ཧ་ཅང་དྲགས་ན་མིག་ན། མགོན། སྐྱུགས་ལོགས་ལ་སོགས་འབྱུང་ཉེན་ཡོད་
པས་མཁས་པར་བསླབ་བོ། །གཉིས་པ་དེ་ལས་བྱུང་བའི་རང་སྣང་གི་བྱེ་བྲག་འཆར་ཚུལ་རྣམས་ངོ་སྤྲད་པ་ནི། དང་པོ་དུ་བ་ལྟ་བུ་དང་། སྨིག་སྒྱུ་ལྟ་བུ་དང་། སྤྲིན་
དང་། ཁུ་རླངས་ལྟ་བུ་དང་། ས་རྡོ་རི་བྲག་རྩི་ཤིང་ནགས་ཚལ་ལྟ་བུ་དང་། ཆུ་བོ་འབབ་པ་ལྟ་བུ་དང་། མེ་འབར་བ་ལྟ་བུ་དང་། རླུང་འཚུབས་མ་ལངས་པ་ལྟ་བུ་དང་། ནམ་
མཁའ་དྭངས་པ་ལྟ་བུ་དང་། ཉི་མ་དང་། ཟླ་བ་དང་། སྐར་མ་དང་། ཀློག་འགྱུ་བ་ལྟ་བུ་དང་། འགྲོ་བ་རིགས་དྲུག་གི་གཟུགས་དང་། སེམས་ཅན་རྣམ་པ་སྣ་ཚོགས་ཀྱི་
གཟུགས་དང་། ལྷའི་གནས་ལ་སོགས་པ་དང་། འོད་སྣང་དཀར་པོ་དང་། སེར་པོ་དང་། དམར་པོ་དང་། ལྗང་གུ་དང་། མཐིང་ག་དང་། སྣ་ཚོགས་དང་། དྲ་མིག་རིས་དང་། ཟ་
འོག་རིས་དང་། རྨ་བྱའི་མདོངས་ལྟ་བ་དང་། ཐིག་ལེ་དང་། ཐིག་ཕྲན་དང་། ལུ་གུ་རྒྱུད་དང་། མཆོད་རྟེན་ལྟར་བུ་དང་། སངས་རྒྱས་དང་བྱང་ཆུབ་སེམས་དཔའ་

དང་། ཉན་ཐོས་དང་། རང་སངས་རྒྱས་ལ་སོགས་པའི་སྐུ་མང་པོ་སྣང་བ་དང་། འཇའ་འོད་ཀྱི་བར་དང་མཚམས་རྣམས་སུ་ལྷ་སྐུ་ཆེ་བ་དང་། ཆུང་བ་དང་། བར་
བ་སྣ་ཚོགས་སུ་འཆར་བ་མཐོང་བར་འགྱུར་རོ། །མདོར་ན་འདོད་པའི་ཡོན་ཏན་བསམ་གྱིས་མི་ཁྱབ་པ་ལ་ལོངས་སྤྱོད་པའི་རྣམ་པ་དང་། ཤེས་བྱའི་ཡུལ་དུ་ཡོད་
ཚད་དང་སྲིད་ཚད་ཀྱི་འཁོར་འདས་ལམ་པའི་བྱེ་བྲག་བསམ་གྱིས་མི་ཁྱབ་པའི་རྣམ་པ་འཆར་རོ། །དེ་རྣམས་རྣམ་སྨིན་ཨ་འཐས་ཀྱི་བག་ཆགས་དངོས་སོ། །
གདོས་བཅས་ཀྱི་སྣང་བ་མ་ཡིན། དེ་དང་འདྲ་བའི་རྣམ་པ་སྣང་བ་ཡི་གེར་ཡང་བྲི་མི་བཏུབ་གོ། །དེ་ཡང་ཅི་སྣང་ཅི་སྲིད་བཟང་ངན་གྱི་རྣམ་པ་ཐམས་ཅད་བློ་འདས་
རང་སྣང་ཡེ་ཤེས་ཀྱི་ངོ་བོ་ཉག་གཅིག་ལས་གཞན་གྱི་སླད་རྡུལ་ཙམ་ཡང་མི་སྲིད་དེ། འོ་ན་བྲལ་བ་འབྲས་བུ་གཞན་རྒྱུད་ཀྱི་ཡེ་ཤེས་དེ་རང་སྣང་གི་ཆ་ལ་མཐོང་ངམ་
ཞེ་ན༑ དེ་ནི་མཐོང་བ་མེད་དེ་རང་སྣང་གི་ལུགས་སུ་བཞག་ན་ཐམས་ཅད་རང་སྣང་མིན་པ་གཞན་མེད་པའོ། །རང་སྣང་གི་དཀྱིལ་འཁོར་དེ་རྣམས་ཀྱང་འདུ་

༄༅། །ཤེས་ཀྱི་རྩོལ་རྟོག་ཆ་ཕྲ་བ་དང་བཅས་པ་བྲལ་ནས་རྩོལ་མེད་རང་བཞིན་གྱིས་ཤར་ཏེ། ཟབ་ལམ་ཐབས་མཁས་པའི་གནད་ཀྱི་ཉམས་ཉེན་དོན། 
གཉེར་བའི་ཚེ། ཉི་ཟླའི་དཀྱིལ་དུ་མུན་པ་མི་སྲིད་པ་བཞིན་དུ་ཐམས་ཅད་ཡེ་ཤེས་ཀྱི་སྣང་བ་ལས་གཞན་གྱི་ཞེན་འཛིན་དང་གདོས་བཅས་ཀྱི་སྣང་བའི་མིང་ཡང་མི་
སྲིད་དོ། །སྣང་བ་འདིའི་བྱེ་བྲག་རྣམས་ནི་ཐོག་མའི་ཁམས་བདེ་གཤེགས་སྙིང་པོའི་ཡོན་ཏན་རང་སྣང་གི་གདང་ས་མངོན་སུམ་དུ་གསལ་བ་ཙམ་ལས་གཞན་གང་
རྩོལ་ཞིང་སྒྲུབ་དུ་མེད་པའོ། །དེ་ནས་སྣང་བ་དེ་རྣམས་ཀྱི་བཟང་ངན་ཕན་གནོད་མེད་པའི་ཕྱིར། སྤང་བླང་དགག་སྒྲུབ་ཀྱི་ཞེན་པ་མེད་པར་མཁས་དགོས་སོ། །
དེ་རྣམས་ཀྱི་སྣང་བའི་ངོ་བོ་ནི། ཕན་གནོད་མེད་པའི་རོལ་པ་དགག་སྒྲུབ་མེད་པའི་ཆོས་ཉིད། རྣམ་པ་ཀུན་ལྡན་གྱི་སྟོང་པ་ཆེན་པོ། །མ་འཁྲུལ་པའི་སེམས་ཅན། །མ་
གྲོལ་བའི་སངས་རྒྱས། ལམ་མེད་པའི་ལམ་སྣང་། ཚ་སྲེག་མེད་པའི་མེ། རླན་གཤེར་མེད་པའི་ཆུ། མི་སྟོང་པའི་ནམ་མཁའ། སྲ་བ་མེད་པའི་ས། དངོས་པོར་

འདོགས་མི་ནུས་པའི་རླུང་། སྡུག་བསྔལ་མེད་པའི་དམྱལ་བ། བཀྲེས་སྐོམ་མེད་པའི་ཡི་དྭགས། གླེན་ལྐུགས་མེད་པའི་དུད་འགྲོ། བྲེལ་ཕོངས་མེད་པའི་སྡེ་
རིགས། འཁོན་སེམས་ཕྲག་དོག་མེད་པའི་ལྷ་མ་ཡིན་གྱི་བྱེ་བྲག །དགའ་སེམས་འདོད་འཇོ་མེད་པའི་མཐོ་རིས་ལྷ་ཚོགས་གཉིས། འདྲེན་སྟོན་མི་ནུས་པའི་སྟོན་པ། གསུང་
མི་ཤེས་པའི་ཆོས་འཆད། ཡོན་ཏན་མི་ཤེས་པའི་ཆོས་ཉན། བཟང་ངན་མེད་པའི་སྟོན་འཁོར། རྣམ་པ་ཡུལ་ན་མེད་པའི་འཇིག་རྟེན་བརྟན་གཡོ། ཞེས་གསུངས་
པ་ལྟ་བུའམ། དོན་དེ་ཉིད་ཆོས་ཐམས་ཅད་ཀྱི་ཆོས་ཉིད་ཁོ་ན་ཉིད་ཡིན་པའི་པའི་ཕྱིར། མདོ་རྒྱུད་རྣམས་ཀྱི་ལུང་གིས་ངེས་པའི་ཕྱིར་ཐེ་ཚོམ་མེད་པའི་ཚུལ་གྱི་
ཁུངས་དྲངས་ན་མང་དུ་ཡོད་ཀྱང་ཡི་གེ་མང་གི་དོགས་ནས་ལུང་སྦྱོར་ཐམས་ཅད་མ་བྲིས། དེའི་ཚེ་འཁྲུལ་པ་གནས་སུ་དག་ནས་ཡེ་ཤེས་ཀྱི་རང་སྒྲ་འུར་འུར་སིང་
སིང་པོ་དེ་ཆོས་ཀྱི་སྒྲ་སྒྲོགས་སུ་ཐོས་པར་འགྱུར་རོ། །འཁྲུལ་པའི་དྲི་གནས་སུ་དག་ནས་ཡེ་ཤེས་ཀྱི་དྲི་ཟག་པ་མེད་པ་ཚོར་བར་འགྱུར་རོ། །འཁྲུལ་པའི་དྲི་གནས་སུ་དག་ནས་ཡེ་

༄༅། །ཤེས་ཀྱི་རོ་མཆོག་བརྒྱ་དང་ལྡན་པའི་རོ་མཉམས་སུ་མྱོང་བར་འགྱུར་རོ། །འཁྲུལ་པའི་རེག་བྱ་གནས་སུ་དག་ནས་ཡེ་ཤེས་ཀྱི་རེག་བྱ་བདེ་བ་ཆེན་པོའི་དྲོད་ལ་སྤྱོད་པར་འགྱུར་
རོ། །དེ་ཡང་ཡེ་ཤེས་ཀྱི་རང་སྣང་དང་། རྣམ་ཤེས་འཁྲུལ་སྣང་གཉིས་ཀྱི་ཁྱད་པར་ནི། ད་ལྟ་གློ་བུར་བག་ཆགས་ཀྱི་འཁྲུལ་གཟུགས། སྒོ་ལྔ་རྣམ་ཤེས་ཀྱི་གསལ་ཆ། ས་ཆུ་མེ་རླུང་གི་གཟུགས་
བརྙན། རྣམ་ཤེས་འཁྲུལ་སྣང་གི་ངོ་བོ་ཁ་ཙམ་ལས་གཞན་ཕྱི་ནང་བར་གསུམ་གང་ནའང་མི་སྲིད་དོ། །གནས་ལུགས་རང་སྣང་གི་བྱེ་བྲག་རྣམས་ནི། གཉེན་པོས་བཤིག་ཏུ་མེད་ཅིང་
འགྱུར་བ་མེད་ལ། རྣམ་ཤེས་འཁྲུལ་སྣང་གི་ལུས་གཟུགས་སམ། བག་ཆགས་སེམས་ཀྱི་སྣང་བ་འདུས་པ་འདི་བྲལ་བའི་ཆོས་ཅན། དཔྱད་མི་བཟོད་གློ་བུར་གྱི་
མཚན་ཉིད་ཅན་ཡིན་པའི་ཕྱིར། འདི་མ་ནོར་བར་ངོ་སྤྲད་དགོས་པའོ།། ༈ །།གསུམ་པ་ངོ་འཕྲོད་པའི་དོན་དེ་ཉམས་སུ་བླང་བ་ནི། དེའི་ཚེ་འོད་
གསལ་གྱི་སྣང་བ་གང་འཆར་བ་དེ་མ་ཡལ་གྱི་བར་དུ་ལུས་སེམས་ངག་གི་བྱ་བ་ཕྲལ་ཏེ་བྱ་བྲལ་བློ་འདས་ཉག་གཅིག་གི་དྲན་སྣང་ལྷུག་པར་འཆར་བའི་ངང་དེའི་ཐོག་ཏུ་

བཞུགས་ཏེ་ཉམས་སུ་བླང་ངོ་། །ཡལ་བ་དང་སྔར་བཞིན་འོད་གསལ་གྱི་ཨར་ལ་གཏད་དོ། །དེ་བཞིན་ཞག་བདུན་ཚན་ཙམ་ལ་རྩོལ་བས་འབད་ཅིང་ཉམས་
སུ་བླང་ངོ་། །དེ་ཕྱིན་ཆད་ནས་རྩོལ་བ་མ་བྱས་ཀྱང་ཟབ་མོ་བློ་འདས་ཀྱི་སྣང་བ་ཤིག་ཤིག་ལམ་ལམ་དུ་འཆར་ནས་ལུས་འདུག་སྟངས་ཀྱི་ཚད་དང་ལྡན་པའི་ཨོག་
མཁར་གྱི་སྟེགས་ནས་ཉམས་སུ་བླང་ཚུལ་ནི། དེ་ཡང་སྟན་མངའ་གང་གྲུ་བཞི་ནང་ཚང་ཅན། གཡས་གཡོན་ལ་སྔར་སྐྱོར་ཐག་ཐུག་མེད་པར། ལུས་
གནད་རྐང་པ་ཅུང་ཟད་བསྣོལ་བས་སྒོམ་ཐག་ཕོ་བ་རང་པུས་མོའི་བར་ལ་བཏང་ལ་པུས་མོ་གཉིས་ཅུང་ཟད་བསྡམ། ལག་པ་གཡས་གཡོན་གཉིས་ཀྱི་དཔུང་
རྩ་དམ་གློད་རན་པར་བསྡམ་པ་བསྣོལ་མར་བྱ། ཡང་ན་དྲང་སྲོང་ལྟར་འཁྱུད་དོ། །སྒོམ་མཁར་དྲི་བཟང་གི་ཤིང་དྲོད་དང་ལྡན་པར་དྲང་པོ་ལ། རང་གི་མཐོ་
གསུམ། སོར་གསུམ་པ་སྦོམ་ཕྲ་རྦ་ཕྲ་ཤོས་ཙམ་ལ། རྐེད་པ་བུམ་ལྡིར། རྩ་བ་ཟླུམ་པོ། །རྩེ་མོ་ཨོག་སྟེགས་ཟླ་གམ་ལག་མཐིལ་དང་མཉམ་པ། དར་རམ་རས་

༄༅། །བལ་གྱི་འབོལ་ལྕིབས་ཅན་དེ་སྒྲོ་བ་ནས་སོར་བཞིའི་སར་བཙུགས་ཏེ། ཨོག་གོར་བཙུགས་ལ། དེ་ལ་བསྟོད་ཕུར་སྲོག་ཤིང་གི་ཚུལ་
དུ་བྱས་ནས་གཡོ་འགུལ་དང་ཕྲག་ཕྲིག་མེད་པར་མིག་ཐད་སོ་དྲང་པོའི་ནམ་མཁར་མདུང་ཚུགས་སུ་གཏད་ཅིང་། རླུང་དལ་བར་བྱས་ལ་སེམས་ཀ་དག་འཕྲོ་རྟོག་དང་
བྲལ་བའི་ངང་ནས་ལྷུག་གྲུབ་འོད་གསལ་གི་སྣང་བ་དེ་ལ་རྟོག་དཔྱོད་དེར་འཛིན་མེད་པར་ཉམས་སུ་བླང་ངོ་། །དེ་ཡང་བློ་འདས་ཀྱི་ངང་དུ་སྐད་ཅིག་ཀྱང་མ་ཡེངས་པར་
ཉམས་སུ་བླང་ངོ་། །གལ་ཏེ་སེམས་བྱུང་གི་རྗེས་ལ་ཡེངས་ཐབས་སུ་ཤོར་ན་ཟབ་མོ་མངོན་སུམ་སྣང་བ་ཡལ་ནས་མེད་དོ། །དེའི་ཚེ་སྔར་རྩོལ་བའི་ཆེད་དུ་མི་གཉེར་
ཏེ༑ གུང་མཛུབ་ཀྱི་རྩེ་མོ་གཉིས་ཀྱི་ཐོག་ཏུ་ཐོག་པ་ཙམ་རེ་མནན་ནོ། །དེ་ལྟར་བྱས་པས་ཟབ་མོ་འོད་གསལ་གྱི་སྣང་བ་ཁྲ་ལམ་ལམ་གསལ་ཤིག་ཤིག་ཏུ་འཆར་ཏེ། །
གཞི་དོན་རང་བྱུང་གི་སྣང་བ་དེ་ལ་དགག་སྒྲུབ་ངོས་བཟུང་གི་འདུ་ཤེས་ཀྱིས་མ་བསླད་པར། རྩོལ་མེད་གཞི་དོན་ཉག་གཅིག་ཏུ་རྡོ་རུས་སྤྲད་དེ་ཉམས་སུ་བླང་ངོ་། །

ཡང་སྐབས་སུ་ལག་མཐིལ་གཉིས་ཀྱིས་བཀབ་ལ་བལྟའོ། །ལར་ཕྱི་ནང་གི་གདོས་བཅས་ཐམས་ཅད་བསྒྲིབས་ཏེ་མི་མཐོང་བའི་སྐབས་ལ་ཅི་དང་ཅི་འཆར་བ། 
ཐམས་ཅད་བཟོ་བཅས་དགག་སྒྲུབ་མེད་པར་ཉམས་སུ་བླང་ངོ་། །འདི་ནས་གྲོལ་བའི་ཚད་དུ་མ་ཕེབས་ཀྱི་བར་དུ་ཉིན་སྣང་དང་མཚན་སྣང་གི་ཡེ་ཤེས་གང་ལ་ཡང་
ཤེས་རབ་རང་བྱུང་གི་སྒྲོན་མ་ཐེ་ཚོམ་མེད་པར་བྱས་ཏེ་བྱ་བྲལ་རྩོལ་མེད་དུ་ཉམས་སུ་བླང་བ་ལས་གཞན་མེད་དོ། །དེ་རྣམས་ཀྱི་དངོས་གཞི་གནད་དོན་དུ་གཉེར་བ་མངོན་
སུམ་རང་ཐོག་ཏུ་ཉམས་སུ་བླང་ཚུལ་སོང་ངོ་།། ༈ གསུམ་པ་རྗེས་ཀྱི་བོགས་འདོན་ལས་སུ་རུང་བྱེད་སྣང་བ་མཆེད་ཐབས་ཀྱིས་ཆོས་ཟད་ཀྱི་སར་བསྐྱལ་བ་ལ་
གསུམ་སྟེ། ཉིན་སྣང་གི་ཉམས་ལེན་བོགས་འདོན་མཆེད་ཐབས་དང་། མཚན་སྣང་གི་ཉམས་ལེན་བོགས་འདོན་མཆེད་ཐབས་དང་། ཉིན་མཚན་བསྲེ་བའི་ཉམས་
ལེན་བོགས་འདོན་མཆེད་ཐབས་སོ། །དང་པོ་ནི། འདུག་སྟངས་ཀྱི་སྒོ་སྤྲད་པ་དང་ཟུར་དུ་ཁྲིད་པ་ལ་བསླབ་པ་གནད་ཆེའོ། ཟབ་མོ་འོད་གསལ་གྱི་བྱེ་བྲག་ཅི་ལྟར་འཆར་ན། 

༄༅། །ཡང་ངོས་བཟུང་དང་། ངོ་ཤེས་དང་། རེ་དོགས་ཀྱི་བློ་རྩོལ་ཕྲལ་ལ་སྐད་ཅིག་ཀྱང་མ་ཡེངས་པར་རྟོག་མེད་དུ་ཧད་དེ་ཤིག་གེར་ཉམས་སུ་
བླངས་ན་མངོན་སུམ་མཆེད་པའི་གནད་འདི་ལས་ཆེ་བ་མེད་དོ། །ཡང་བར་བར་དུ་གྲིབ་མའི་ནང་དུ་ཁྲེགས་ཆོད་བློ་འདས་ཀྱི་དོན་ལ་ལུས་ངག་སེམས་ཀྱི་རྩོལ་བ་ཐམས་
རྣལ་རང་ཐོག་ཏུ་དབབ་སྟེ་ངལ་ཡུད་ཙམ་རེ་བསོ་བ་དང་། ཉི་མ་ལ་སོགས་འབེན་གྱི་ཟུར་ལ་ཁྲིད་དེ་འདུག་སྟངས་གསར་པ། ཤེས་པ་སོ་མ། གློད་སོ་མ། ཟབ་མོ་
མངོན་སུམ་ཀྱི་ཡེ་ཤེས་ཀྱང་། སྐད་ཅིག་དང་པོའི་སྣང་བ་བཅད་དེ་ལས་དང་པོ་བས་ཡུན་ཐུང་ལ་རྣམ་གྲངས་མང་དུ་མཐུད་ཅིང་ཉམས་སུ་བླངས་ན། རིག་པའི་བཀྲག་
མདངས་སྨིན་པའི་དགོས་ཆེད་ཡོད་དོ། །ཡང་ག་བུར་གྱི་ཆུ་མིག་ཏུ་བསྐུས་ཏེ་ཕྱིས་ཤིང་ཉི་མའི་ཟུར་ལ་ཁྲིད་ན་ཡེ་ཤེས་ཀྱི་བཀྲག་མདངས་རྒྱས་པའི་དགོས་ཆེད་
དོ༑ །གཞན་ཡང་ཟླ་བ་དང་། མེ་ལོང་དང་། མར་མེ་དང་། ཤེལ་དང་། ཁང་པའི་གློ་སྐར་དང་། མཁར་ཕོར་ཆུའི་བཀང་བ་རྣམས་ལ་བལྟ་ཞིང་ཟུར་དུ་ཁྲིད་

ལ་ཉམས་སུ་བླང་ངོ་། །དེ་རྣམས་ལ་ཁ་དོག་ལྔ་ལྡན་གྱི་བཀྲག་མདངས་མེད་ན་ཉི་ཟླ་ལ་ཁྲིད་ཅིང་། ཡང་འདི་རྣམས་ལ་ཁྲིད་བལྟ་ཞིང་ཁྲིད་དོ། །ཡང་ཟླ་བ་བལྟ་དུས་
མིག་གི་ཤུལ་ན་བྱ་མོ་ནག་མའི་སྒང་རྩི་སེར་པོ་བྱུགས་ན་འཕེལ་ཆེའོ། །ཉིན་མོ་སཱུརྻའི་སྐབས་སུ་སིང་རས་དམར་ནག་གམ། རྒྱ་ཁ་ལྟ་བུས་བཀབ་པས་འཕེལ་ཆེ་
འབྱུང་བ་ཡང་སྙོམས་པར་འགྱུར་རོ། མར་མེ་ལ་བལྟ་དུས་མིག་ལ་ག་བུར་དང་། ཙནྡན་གྱི་ཆུ་བྱུགས་པས་ཤེས་མེད་ཚགས་པོར་འགྱུར་རོ། །ཐམས་ཅད་ཀྱི་
གནད་དུ་རླུང་དལ་བས་ཕྱིར་འཛིན་པ་དང་། འགྲོ་འོང་ཁལ་བྱེད་པ་དང་། ལུས་སྐུ་གསུམ་གྱི་འཁྲུལ་འཁོར་དང་མི་བྲལ་མི་འགུལ་བ་གནང་ངོ་། །དེ་ལྟར་བྱ་ཞིང་
ཉམས་སུ་བླངས་བས་མངོན་སུམ་གྱི་ཡེ་ཤེས་གསར་དུ་སྨིན་ཏེ་འཆར་བའི་ཚེ། ངོ་ཤེས་ངོས་བཟུང་གི་རྩོལ་བ་མ་ཤོར་ན་སྐད་ཅིག་དང་པོའི་རང་མདངས་སྨིན་པ་ཡིན་པས་
དྲན་མེད་དུ་ཤིག་གེར་ཉམས་སུ་བླངས་ངོ་། །དེ་ཡང་ངོ་ཤེས་དང་ངོས་བཟུང་གི་དྲན་རྩོལ་སྐད་ཅིག་ཙམ་གྱིས་ཡེ་ཤེས་བསྒྲིབས་ཏེ་མེད་དོ། །དེས་ན་དྲན་མེད་ངང་ལ་

༄༅། །རྩོལ་མེད་དུ་མངོན་སུམ་ཡེ་ཤེས་ཀྱི་སྣང་བ་ཉམས་སུ་བླང་བའི་གནད་ལ་མཁས་དགོས་སོ། །གཞན་ཡང་ལུས་ཀྱི་གེགས་སེལ་བཟའ་
གི་བཅུད་བརྟེན་ཚུལ་ནི། ནད་ཚ་བ་ལ་དྲི་ཆུ་མང་པོ་བཏང་། གྲང་བ་ལ་ལྒ་སྐྱ་དང་པི་པི་ལིང་གཉིས་ཆང་བཀོལ་དུ་བཏང་། རླུང་ལ་ཞུན་ཆེན་ཛཱ་ཏི་དང་སྦྱར་ལ་བཏང་། །
བད་ཀན་ལ་འུ་སུ་ཆུ་གྲང་དང་སྦྱར་ལ་བཏང་། མཁྲིས་པ་ལ་ཨ་བར་སྐྱུར་གསུམ་གྱི་བསྡུས་གྲང་བཏང་། ལུས་ཀྱི་བསྐུ་བྱུགས་བྱ་ཐབས་ནི། མངོན་གསུམ་གནད་ལ་
སྦྱོང་བའི་དུས་སུ། ལུས་ལྗིད་ཅིང་འཐིབས་པ་དང་། སྟོད་རྣམས་བསྡམས་ཤིང་དབུགས་མི་བདེ་བ་དང་། ཤེས་པ་འཐིབས་ཅིང་དབང་པོ་བསྒྲིབས་ན། །དེ་
ཡང་རྩ་ཁམས་རྣམས་འཁྲུགས་པ་དང་། བསྒྲིབས་ཤིང་ཆུ་སེར་གནས་པའི་རྟགས་ཡིན་པས། དེ་ལ་རྩ་ཤད་འདི་ལྟར་བྱ་སྟེ། ཨ་བར་སྐྱུར་གསུམ་གྱི་ཐང་བྱས་
ནས་སྐབས་སྐབས་སུ་བཏང་བར་བྱའོ། །དེ་བཞིན་དུ་མར་རྙིང་འབྲི་མར་གྱི་སྐབས་སྐབས་སུ་ཉི་མར་བསྐུ་མཉེ་བྱས་ན། དེའི་རྩ་ནད་ཐམས་ཅད་སེལ་ཞིང་སྒྱུ་ 

ལུས་བདེ་སྟེ། ཤེས་པ་ཁམས་ཡང་དྭངས་པ་དང་། ཉམས་ཀྱི་མངོན་སུམ་མཆེད་པར་འགྱུར་རོ། །སྒོའི་གེགས་སེལ་སྨན་སྦྱོར་བྱ་ཐབས་ནི། དུས་གཉན་ནམ་
མིག་ལ་ཟན་བསྒྲེས་པའི་གཏོར་མ་བརྒྱ་རྩ་བརྒྱད་བཏང་ན་མིག་ནི་ལོང་བར་མི་འགྱུར་རོ། །ཡང་ན་ངས་པར་སྔ་མོ་ལངས་པའི་དུས་སུ། ལག་མཐིལ་གཉིས་ཤུགས་
ཀྱིས་འཕུར་བས་དྲོད་འབར་བ་དང་། མིག་ལ་ཡང་ཡང་ལྷན་ནས་མིག་རྐྱག་བསལ་ཞིང་ལྡེམ་ཚུབ་བྱའོ། །དེ་བཞིན་དུ་བྱས་ན་མིག་གི་ཤེད་སྐྱེ་ཞིང་གྲིབ་མི་འབྱུང་
ངོ་༑ གཞན་ཡང་ནངས་པར་སྔ་པའི་ཚེ་ན། ཁ་རུལ་མཆིལ་མ་བྱུགས་པས་ཀྱང་མིག་གི་རབ་རིབ་སེལ་བ་ཡིན་ནོ། གཞན་ཡང་ཟླ་བ་ཕྱེད་པའི་མིག་སྨན་བསྟན་པ་
ནི༑ རྩྭ་ཨ་ཝ། སྔོ་རྟག་དུ། གོ་སྙོད། བཅའ་བ། ར་མོ་ཤག་གི་རྩ་བ་རྣམས་ཞིབ་ཏུ་བརྡུངས་ཏེ། བ་གསར་གྱི་འོ་མ་ཕུལ་བཅུ་དྲུག་ནང་དུ་བསྡུས་ལ། ཚ་ཤས་
ཆེ་ན་བཟང་དྲུག་དང་། གྲང་ཤས་ཆེ་ན་བུར་དཀར་དང་། སྙོམས་ན་སིང་ལྡིང་དང་། ཙནྡན་དཀར་དམར་དང་དྲུག་ཁྱོར་གང་ཙམ་བཏབ་ནས། མཛོ་མོའམ། བ་གསར་

༄༅། །གྱི་མར་སྲང་ལོ་གྲངས་ཙམ་དུ་བྱ་མོ་ནག་མོའི་གསེར་སྒང་སྦྱར་བའི་སྨན་མར་ཐུར་འགོ་རེ། ཚེས་བཅུ་དྲུག་གི་ཐོ་རངས་བཞིན་ཟོས་པས་
མིག་གསལ་ཞིང་འགྲིབ་པ་ཡང་ཕྱེད་པ་ཡིན་ནོ། །ཕྱིས་མིག་ལ་ནད་གང་ཡང་མི་འཇུག་གོ། །གཞན་ཡང་སྣང་བ་ལ་བལྟ་བའི་ཚེ། ཁྲ་ཁྲིད་ཀྱི་ཨ་ཝ་དགུ་
པོ་རྒྱུན་དུ་བརྟེན། བྱ་མོ་ནག་མོའི་སྒང་རྩི་སེར་མོ་དང་། བ་སེར་མོའི་ཞུན་མར་དང་། ཨ་རུ་ར་གསེར་མདོག་དང་། གི་ཝཾ་དང་། ཡུང་བ་དང་། མེ་ཏོག་ལུག་མིག་པའི་
ལྟེ་བ་སེར་པོ། །མེ་ཏོག་ལུག་རུ་སེར་པོ། །ཁ་ཆེ་གུར་གུམ་དང་། ཉའི་མིག་རྣམས་སེར་པོ་དགུ་སྦྱོར་ཞེས་བྱ་སྟེ། ཞིབ་ཏུ་བྱས་ལ་མིག་ལ་བྱུགས་ན་མིག་ཤེད་སྐྱེ་ཞིང་
མིག་སྐྱོན་ཐམས་ཅད་དག་པར་འགྱུར་རོ། །ཡང་སྲིན་བུ་མེ་ཁྱེར་དང་། ཀླང་མ་ལྷང་ཚེར་དང་། བྱ་མོ་ནག་མའི་གསེར་སྒང་བསྲེས་པ་མིག་གི་སྟེང་དུ་བྱུགས་ནས། 
ཨོཾ་ཆེན་ཀོང་ཆེན་བྷ་ཧ་ན་ཞུན་ཆེན་ཧན་གྷ་མེ་སྟོན་ཡང་། ཅེས་འབུམ་བཟླས་ན་ཡེ་ཤེས་ཀྱི་སྤྱན་དུ་གསལ་བས་འོད་སྣ་ཚོགས་སུ་འཆར་ཞིང་། འོད་ཀོར་ཕོར་བ་ཙམ་དུ་

འཆར་བར་འགྱུར་རོ། །རྫས་མེད་ཀྱང་ཞག་རེ་བཞིན་བརྒྱ་རྩ་བརྒྱད་རེ་བརྗོད་ན་སྣང་བ་གོང་འཕེལ་དུ་འཆར་རོ། །དེ་རྣམས་ཀྱིས་བླ་མའི་མན་ངག་ཕྱག་ལེན་གྱི་ཁྲིད་
གནད་ཀྱི་ཞལ་ཤེས་ཏེ། ཉིན་སྣང་གི་བོགས་འདོན་བྱེ་བྲགས་འགའ་ཞིག་ཐལ་ལོ།། ༈ གཉིས་པ་མཚན་སྣང་གི་ཉམས་ལེན་བོགས་འདོན་མཆེད་
པའི་ཐབས་ནི། གནད་ཀྱི་མན་ངག་ལ་བརྟེན་ཏེ་ཟབ་མོ་མངོན་སུམ་རང་རིག་ཡེ་ཤེས་ཀྱི་སྣང་བ་གང་དང་གང་གི་རྣམ་པ་འཆར་ཟིན་པ་ཐམས་ཅད་མ་ཡལ་གྱི་བར་དུ་
ལུས་ངག་སེམས་ཀྱི་རྩོལ་བ་དྲན་རིག་ཐམས་ཅད་ཕྲལ་ཏེ། དྲན་མེད་རང་བྱུང་བློ་ལས་འདས་པའི་གཞི་ཐོགས་ཏུ་བསྐྱལ་ལ་མཁས་ན། མངོན་སུམ་གྱི་སྣང་བ་འདི་ལས་འཕེལ་
ཆེ་བ་མེད་དོ། །བྱེ་བྲག་ཏུ་འཇིག་རྟེན་གྱི་ཞིང་ཁམས་རྣམས་ལ་བལྟ་བར་འདོད་ན། གདོང་པ་ཕྲ་བའི་ཉག་ནས་མཐེབ་མཛུབ་ཀྱིས་བཟུང་ཞིང་། མིག་ཟུར་སྔ་སོ་གཉིས་ཀྱི་
བགས་ཤུན་ཐོག་ཏུ་མ་ན་བ་ཙམ་གྱིས་མནན་ཏེ། གཞན་གྱི་རྩོལ་རྟོག་བྲལ་བར་འདུག་ན། ཡུལ་ཁམས་མི་འདྲ་བའི་སྣང་བ་མང་དུ་འཆར་ཏེ། རྣམ་རྟོག་གི་འཕྲོ་ཆ་

༄༅། །མ་ཤོར་བ་གལ་ཆེའོ། །ཡང་སྲིན་བལ་ལམ། ཕྱིང་འབོར་ཧྲིལ་མོ་མིག་འབྲས་ཙམ་པ་གཉིས་མིག་ལ་ལྷན་ལ་སྣམ་བུ་ནག་པོའམ། །
དམར་པོ་ཞིང་སོར་བཞི་པས་དམ་གློད་རན་པར་ལྟག་ཁུང་དུ་བཅིངས་ལ་ལུས་དྲང་པོར་བསྲང་། རླུང་དར་བར་ཁ་ནས་བཏང་ཞིང་དབང་པོ་ཐད་ཀར་གཏད་དེ་ཉིན་
མཚན་དུ་གནས་པར་བྱའོ། །ཡང་སྐབས་སྐབས་སུ་ཕྱིང་བུ་ནག་པོ་ལ་བྱ་མོ་ནག་མོའི་གསེར་ཐིག་དང་། ག་བུར་དང་། ཙནྡན་གྱི་ཆུས་བྱུགས་པ་དེ་མིག་ལ་བཀབ་
ལ་དམ་གློད་མཚམས་པར་བཅིངས་ལ་སྔར་བཞིན་ཉམས་སུ་བླང་ངོ་། །གཞན་ཡང་དུ་བ་ལྟ་བུ། སྨིག་སྒྱུ་ལྟ་བུ། མར་མེ་ལྟ་བུ། གཟུགས་མཛེས་པ་དང་མི་མཛེས་
བའི་རྣམ་པ་གང་ལ་ཡང་ཞེ་འདོད་དང་དགག་སྒྲུབ་ཀྱི་བློ་རྩོལ་མི་ཤོར་བ་གནད་ཆེའོ། །ཅིའི་ཕྱིར་ན་གཉིས་སྣང་བློའི་ཡུལ་མ་ཡིན་ཏེ། བློ་འདས་ཡེ་ཤེས་ཀྱི་སྣང་བ་ཡིན་
པས་ཐབས་ནི་མན་ངག་རྩ་རླུང་འདུག་སྟངས་ཀྱི་གནད་གཅིག་ལ་བརྟེན་པའི་བརྡ་ཐབས་མ་གཏོགས། བསམ་བྱུང་གི་ཡུལ་ན་ཡེ་ཤེས་མངོན་པའི་ཐབས་མེད་དོ། །ཅུང་

ཞིག་ཕྱིས་ཕྱིས་ནས་གོམས་པ་དང་། ཡིག་འབྲུ་རྡོ་རྗེ་རིན་པོ་ཆེ་པདྨ་ལ་སོགས་ཡིད་ལ་བྱའོ། །ཡང་རི་མོ་མཁས་པས་བྲིས་པ་འདྲ་བའི་སྐུའམ་ཞིང་ཁམས་
བཀོད་པ་རྣམས་ཡིད་ལ་བྱའོ། །གཞན་ཡང་དག་མ་དག་གི་ཞིང་ཁམས་རྣམས་ཡིད་ལ་བྱ་སྟེ། ཡིད་ལ་ཤིག་ཤིག་འཆར་བ་དང་མ་ཡལ་གྱི་བར་དུ་ཀློད་པ་གནད་
ཡིད་ནོ། །འོ་ན་གོང་དུ་ཡེ་ཤེས་ཀྱི་སྣང་བ་བློའི་ཡུལ་ན་མེད་ཚུལ་བཤད་པ་དང་། འདིར་ཡིད་ལ་བྱེད་པ་གཉིས་འགལ་བ་ཅན་དུ་འདུག་སྟེ། ཡིད་ལ་བྱེད་པ་ཞིག་
བློ་སྣང་ཡིན་མོད་ཞེ་ན། འདིར་ཡིད་ལ་བྱེད་པ་ནི་ཡིད་ལ་བྱེད་པ་དང་སྣང་བ་འཆར་བ་དུས་མཉམ་སྣང་བ་འཆར་བ་དང་འཛིན་རྟོག་བྲལ་བ་དུས་མཉམ་སྟེ། སྐད་ཅིག་
དང་པོའི་སྣང་བ་ཅན་ཡིན་པའི་ཕྱིར། སྔ་ཕྱིར་གཉིས་སྣང་མ་ཡིན་པས་འགལ་བ་མེད་དོ། །འདིར་རྣམས་ཀྱི་དུས་སྐབས་ཀུན་ཏུ་ལུས་སེམས་ཕྲལ་ཏེ་བར་དོའི་
སྐབས་ཆོས་ཉིད་ལྷུན་གྲུབ་ཀྱི་སྣང་བར་འདུག་སྟེ་ཉམས་སུ་བླང་བ་ནི་གནད་གལ་པོ་ཆེའོ། །དེ་ནས་ཞག་ལྔའམ་བདུན་ནས་མཐེབ་མཛུབ་ཀྱི་རྩོལ་བ་བཞག་ཀྱང་རང་

༄༅། །སྣང་བ་ནི་ཨར་གཏད་འབྱོངས་པའི་ཚད་དོ། །དེ་ནས་དྭངས་སུ་གཞུག་པ་ནི། རྡོ་རྗེའི་སྐྱིལ་ཀྲུང་རྣམ་སྣང་གི་ཆོས་བདུན་ལྟར་བྱས་
ལ༑ མིག་གཟིགས་སྟངས་ཐུར་དུ་བལྟ་བ་ཞག་བདུན། ཐད་དྲང་དུ་བལྟ་ལ་ཞག་བདུན། གྱེན་དུ་བལྟ་བ་ལ་ཞག་བདུན་དུ་ཉམས་སུ་བླང་ངོ་། །ཡང་མུན་ཁང་
དུ་ཞུགས་ནས་འོད་གསལ་ཉམས་སུ་ལེན་པའི་ཚེ། །ཕྱི་ནང་གསང་བའི་གེགས་གསལ་བ་ལ། དང་པོ་ཕྱི་ལུས་ཀྱི་གེགས་ནི། ཐོས་ཆུང་འདོད་སེམས་བརྩོན་
འགྲུས་ཅན་མུན་སྒོམ་ལ་ཞུགས་པས། གཞི་ཁྲེགས་ཆོད་ཀ་དག་གི་དོན་ཅི་ལྟ་བ་བཞིན་ཤེས་རབ་ཆུང་བས་མ་རྟོགས། ཐོད་རྒལ་གྱི་བཤད་པ་སྙན་པོ་ཐོས་པ་ལ་
བརྟེན་ནས་ཚེ་གཅིག་ལུས་གཅིག་སངས་རྒྱས་མྱུར་འདོད་ཀྱིས་བརྩོན་འགྲུས་ཆེར་བསྐྱེད་དེ་བསྒྲིམས་པས། ལུས་ཧ་ཤ་ཆད་ནས་ཀོབ་རྩེ་ཞ་འཁུམ་ལྟ་བུར་འགྱུར་
བ་དང་། གཟེར་ཆུས་དང་། རེངས་མ་དང་། ནད་བཙན་ཐབས་སུ་ལངས་པ་ལ་སོགས་པ་འབྱུང་སྟེ། དེ་ལ་ནི་ཐོག་མར་ཁྲེགས་ཆོད་ཀྱི་དོན་ལེགས་པར་གནད་དུ་

ཚུད་པར་གདབ། དེ་ནས་ལུས་ལྷོད་ཀྱིས་གློད་ལ་ཅུང་ཞིག་སོར་བཞག་སྟེ། ཉི་མ་ལ་བསྲོ་ཞིང་ཏིལ་མར་ལ་སོགས་ཀྱི་བྱུགས་པ་བྱ། ནད་ལངས་ན་རབ་ཀྱིས་
ནད་ཐོག་ཏུ་རོ་སྙོམས། རླུང་མདུང་ཚུགས་སུ་གཏད་དེ་སྒོམ། འབྲིང་གིས་ནས་དེར་བླ་མ་བསྒོམས་ཏེ་དེ་ལ་མོས་གུས་ཀྱི་སེམས་ཟིན་པ་དང་། རྗེས་སུ་བདུད་
རྩིར་བཞུ་ལ་བདེ་ཁྲིལ་ལེ་བར་བསྒོམ། ཐ་མས་ནད་ལ་གང་འཕྲོད་ཀྱི་སྨན་དཔྱད་བརྟེན་རང་བབས་སོར་འཇོག་གི་ཉམས་སུ་བླང་ངོ་། །ཡང་སྤུན་པོ་བློ་མང་བྱ་
བློ་ཅན་མུན་ཁང་ལ་ཞུགས་པས། ལུས་གནད་མ་ཆུན་པར་ཚབ་ཚུབ་མང་བས། ལུས་ཟ་ཟི་ངང་ཁོལ་བུར་ན་བ་དང་། གཟེར་བ་དང་། གཉིད་མེད་པ་ལ་
སོགས་འབྱུང་བས། དེ་ལ་ལུས་གནད་ཆུན་པའི་ཐུན་ཐུང་ལ་གྲངས་མང་བར་བྱས་ནས་གཉུག་བསྲིང་ཞིང་བསྒོམ་པར་བྱའོ། །ཡང་མི་ཉོར་པོ་ཤེད་མིང་བཏང་སྙོམས་
ཅན་མུན་ཁུང་དུ་ཞུགས་པས། ལུས་རྨྱ་བ་དང་། གཉིད་པ་དང་། ལུས་གནད་འཆུགས་པ་ལ་སོགས་འབྱུང་བས། དེ་ལ་བསིངས་ཤིང་བསྒྲིམས་ཏེ། གོས་སྲབ་

༄༅། །པ། མལ་ཆུང་ལ་མཐོ་བ་བྱའོ། །ཡང་གླེན་པ་ཨུ་ཚུགས་སྙིང་རུས་ཅན་མུན་ཁང་དུ་ཚོད་མེད་ནན་
ཞུགས་བྱས་པས། ལུས་སྟོད་སྨོད་ཁྱབ་པར་ན་བ་དང་། གཟེར་བ་དང་། རྩ་ལ་ཟུག་ནས་གཟེར་བ་དང་། སྣ་སུན་ནས་མི་འཇུག་པ་དང་། ཐོམ་པོ་སྨྱོ་ཐབས་
རིགས་འབྱུང་བས། དེ་ལ་ངེས་འབྱུང་དང་། སྐྱོ་ཤས་བློ་ལྡོག་བསྒོམ། གཙོ་ཆེར་སྒོམ་མཁར་ལ་བརྟེན། ཉིན་མོ་དང་བསྲེས་ཏེ་བསིངས་ཤིང་ལུས་ལ་དྲི་ཆུ་
བྱུགས། ཁུ་ཚུར་སྙིང་གར་བརྡག་གམ། མཁལ་རྩ་བཅིང་ངོ་། །ཡང་ལས་ངན་སྐལ་མེད་དམ། དམ་སེལ་ལམ། སྡིག་ཅན་སྒྲིབ་གཡོགས་ཅན་མུན་
ཁང་དུ་ཞུགས་པས། ལུས་ལ་གེགས་ཀྱི་རྣམ་པ་མང་དུ་བྱུང་ཞིང་། རྩ་ཐིག་རླུང་གསུམ་དང་། ཉམས་ཀྱི་བེ་གགས་མོང་པོ་འབྱུང་བས། །དེ་ལ་སྐབས་
སུ་ཕྱག་དང་བསྐོར་བར་ཞུགས། སྐོང་བཤགས་དང་། ཡིག་བརྒྱ་དང་། བླ་མ་ལ་དབང་ཞུ། འབུལ་བ་དང་། ཚོགས་འཁོར་བྱ། ལུས་གནད་ཀྱིས་དྲག་ཏུ་

གཅུན་ཅིང་གནད་ལ་བོར་བ་ལ་སོགས་རྣམས་གང་རིགས་ཤེས་པར་བྱའོ། །གཞན་ཡང་ལུས་ལ་གྲང་རྡུལ་འབྱུང་ཞིང་འདར་ན། ཕྱེ་མར་གྱི་ཕྱིས་པའི་རྗེས་ལ་
རང་ངམ་གྲོགས་ཀྱིས་དྲག་ཏུ་འཕུར་ལ་གོས་དྲོད་ཅན་བརྟེན། ལུས་ཚ་ཡལ་ཡལ། ཟ་སྦིར་སྦིར། རྩི་ཡམ་ཡམ། ཟ་ཕུང་གི་ཁྲོད་དུ་ལྷུང་བ་ལྟ་བུར་བྱུང་ན། ཆད་
ན་ལོན་གརྲ་མོ་བྲེ་གང་དང་། མར་ཁུ་ཆུ་ཚོད་ཕུལ་གང་བསྲེ་ཞིང་བཀོལ་ནས་ཕུལ་དོར་གྱུར་པའི་ནང་དུ་ཕྱེ་ཅུང་ཟད་བཏབ་སྟེ། ལུག་ཞོ་ཙམ་བྱས་ལ་དྲོད་མ་ཡལ་
བ་ལ་བརྟེན་ནས་གོས་དྲོད་མོ་གོན། ཡང་ལུས་བྱིང་ཟ་ཞིང་ཕྲུག་དགོས་པའི་མི་བཟོད་པར་བྱུང་ན་ཆང་གི་སྦང་གླད་དང་། ཚྭ་མར་དང་། ལྕི་བ་སེར་ཀ་མའི་
ཐལ་བ་བསྲེས་པའི་སྐྱོ་མ་བྱུགས་ཏེ་མེ་ཉི་ལ་བསྲོ་ཞིང་དྲག་ཏུ་འཕུར། རྗེས་ལ་རྩམ་པས་ཕྱིའོ། །ཡང་ལུས་ཀྱི་ཚིགས་པ་ན་བ་དང་། སྐྲང་བར་གྱུར་ན། ཉི་
མ་ལ་བྱུགས་ཤིང་ཆང་གི་སྙིང་པོ་དང་། ཏིལ་མར་རམ། འབྲི་མར་ཕྱེད་མར་བསྲེས་པས་ཅུང་ཟད་བཀོལ་བ་ལ། སྤང་སྤོས་དང་གོ་སྙོད་ཀྱི་ཕྱེ་མ་ཐུན་རེ་བཏབ་

༄༅། །པས་བྱུགས་ཤིང་འཕུར། རྗེས་ལ་རྩམ་པས་ཕྱིའོ། །ཡང་མགོ་ན་པ་དང་། འཐོམ་པ་དང་། སྐྱུགས་ལོག་པ་རྣམས་ལ་ཕར་ཆེར་ཅུང་ཟད་
གཡེང་བས་ཕན། དེས་མ་ཕན་ན། མཐིལ་བཞི་དང་ཐོད་སྲུབ་རྣམས་ལ་སྣུམ་ཚན་བྱུགས་སོ། །ཡང་མིག་རྩ་ལ་སོགས་པ་མ་བདེ་ན། ལག་པའི་མཐིལ་གཉིས་དྲག་ཏུ་
འཕུར་བའི་དྲོད་ཡང་ཡང་མིག་ལ་སྦྱར། དེས་མ་ཕན་ན་གཞན་ནས་བྱུང་བ་ལྟར་མིག་གི་སྨན་སྦྱོར་གང་འཕྲོད་བསྟེན་པར་བྱའོ། མདོར་ན་རླུང་མཁྲིས་བད་ཀན་ལ་
སོགས་གང་ལ་གང་ཕན་གྱི་ཟས་དང་སྨན་བསྟེན་ནོ། །ཁམས་རིགས་ཀྱི་གེགས་སེལ་ལ། མེ་ཤས་ཆེ་བའི་མིས་གོས་སྲབ་གདན་མལ་དམའ་བར་བྱའོ། །རླུང་ཤས་
ཆེན་ཟས་དྲོད་ཅན་བསྟེན། །ལྟ་སྟངས་ཕབ་བོ། །ས་ཤས་ཆེ་ན་མལ་སྤོ་ཅུང་ཟད་ཉི་མ་དང་སྤེལ་ལོ། ཆུ་ཤས་ཆེ་ན་བསིལ་དྲོད་སྙོམས་པ་དང་། ལུས་གནད་ཅུང་ཟད་
ཐུན་དུམ་བུར་མཐུད་དོ། །མདོར་ན་བླ་མ་ཉམས་རྟོགས་དང་ལྡན་པ་གཅིག་གིས་ཁྲིད་དེ་གང་འོས་ལམ་དུ་གང་འགྲོ་ཐམས་ཅད་ལ་རིགས་པའི་མདའ་བསྣུན་ནོ། །ནང་

རྩ་ཐིག་རླུང་གསུམ་གྱི་གེགས་སེལ་ནི་ཆགས་ལམ་གསང་ཁྲིད་རྣམས་ཀྱི་སྐབས་སུ་ཤེས་སོ། །གསང་བ་ཉམས་ཀྱི་གེགས་སེལ་བ་ནི། མུན་པའི་རྣལ་འབྱོར་ལ་ཞུགས་
ནས༑ བློ་ཡིད་གཉིས་ཐེ་ཚོམ་གྱི་བསམ་པ་རྟོག་དཔྱོད་མང་པོ་ལ་འཕྲོ་ན། ཐག་ཆོད་ཀྱི་གདེངས་བརྟེན་ཏེ་ལེགས་རུང་ཉེས་རུང་དེ་ཉིད་ལ་བློ་ལྷན་གྱིས་བཀལ་ལ་ཉམས་སུ་
ལེན་ནོ། །ཡང་རྩམ་དུད་གྲོལ་བའམ། གནས་དྲུག་གི་རླུང་གནད་དུ་ཚུད་པས། བར་དོ་དང་རིགས་དྲུག་གི་གནས་འབྱོངས་ཤར་ཞིང་བསྔངས་སྐྲག་སྐྱེས་ན། བླ་མའི་
གྲོགས་ཀྱིས་རིགས་དྲུག་ཏུ་སྣང་བ་རང་གི་སེམས་ལས་དོན་ལོགས་ན་གྲུབ་ཏུ་མེད་དོ། །མེད་བཞིན་སྣང་བ་རྨི་ལམ་དང་སྒྱུ་མ་ལྟ་བུའི་དཔེ་བཤད། ལུས་སྟོང་
པ་ཕྲུ་མ་ལྟར་བསྒོམ་ཞིང་བག་ཡངས་སུ་གློད། འཇིགས་སྣང་སྐྱེ་དུས་མཆན་རྩ་གཉིས་ལག་པས་བསྣོལ་མར་བསྡམ་ཞིང་རྡོ་རྗེའི་རྦ་རླབས་བྱའོ། །ཡང་རྟོག་པ་འོག་
འགྱུ་ལུང་མ་བསྟན་དང་། ཉམས་ལ་འབྱམས་ནས་ཡུན་སོང་བ་མ་ཚོར་གནས་འབྱམས་ལ་སོང་ན། སྐྱོ་ཤས་དང་ངེས་འབྱུང་གི་རིག་པ་ལ་ངར་བཏབས། དབང་

༄༅། །པོ་ལ་ཧུར་ཕྱུང་། ཤེས་པ་གཟེངས་བསྟོད་ལ་བསྒོམ། ཐུན་ཆུང་ལ་གྲངས་མང་བ་ལ་བསླབ་ཅིང་ལུས་གནད་བསྒྲིམ་མོ། །ཡང་
རྟོག་པ་པྲ་ཡས་དང་། ཧ་ཅང་རྒོད་ཅིང་འཕྲོ་བ་ལ། སྤྲུལ་སྐུའི་ལྟ་སྟངས་བྱ། ཨོག་བཏེགས་ཕབ། ཤེས་པ་འཕང་སྨད་དོ། །ཡང་འདོད་ལོག་ཆགས་
སེམས་སྙིང་རྗེ་སྐྱོ་ཤས་ལ་སོགས་ལེགས་ཉེས་ཀྱི་བསམ་ནོ་མང་པོ་ལ་འཕྲོ་ན། ཁྲེགས་ཆོད་ཀྱི་ལྟ་ཐོག་ཏུ་ངར་བསྐྱེད། བོགས་སུ་གང་འགྲོ་རིག་པའི་མདའ་བསྣུན་
ནོ༑ །ཡང་ན་ཡི་དམ་གྱི་བསྐྱེད་རིམ་གསལ་རེ་གདབ། ཞེན་ལོག་དང་དགོས་མེད་མི་སྡུག་པ་ལ་སོགས་གཉེན་པོའི་གནད་གང་འགྲོ་རེ་བཏང་ངོ་། །ཡང་མངོན་
སུམ་ཀྱི་སྣང་བ་དབྱིངས་རིག་འོད་གསལ་བཀྲག་དང་ལྡན་པ་ལ། རྟག་ལྟ་དང་མངོན་ཞེན་ཅུང་ཟད་བྱུང་ན། དེ་ལྟ་བུའི་གསལ་སྣང་ཐམས་ཅད་ཆུ་ཟླ་འམ་མེ་ལོང་གི་
གཟུགས་བརྙན་ལྟར་སྣང་ལ་རང་བཞིན་མ་གྲུབ་པར་འཛིན་བློ་དང་ཕྲལ་ལ་ངོ་སྤྲད་པར་བྱའོ། །ཡང་ཁྲེགས་ཆོད་གཞི་སྣང་གི་ཏིང་ངེ་འཛིན་ལ་འབྱམས་ནས། ཐོད་

རྒལ་མངོན་སུམ་འོད་གསལ་གྱི་སྣང་བ་མི་ཟིན་པ་སྲིད་པས། དེ་ལ་ཕྱོགས་ཀྱི་སྐར་ཁུང་ཅུང་ཟད་རེ་ཕྱེ་ལ་ཨར་གཏད་དང་སྤེལ་ཞིང་ཐུན་དུམ་བུར་བྱས་པས། འབྱམས་
པའི་འཕྲོ་ཆོད་དེ་ཟིན་ནས་སྣང་སྟོང་གི་ཉམས་རྨད་དུ་བྱུང་བ་འཆར་ཞིང་གོང་དུ་འཕེལ་བར་འགྱུར་རོ། །གཞན་ཡང་བདེ་གསལ་མི་རྟོག་པའི་ཉམས་ཀྱི་གོལ་ས་དང་། །
གེགས་སེལ་ཚུལ་རྣམས་མྱོང་བ་ཅན་གྱི་བླ་མས་ཅི་ལྟར་རིགས་པའི་ཚུལ་གྱིས་བསལ་བར་བྱའོ། །གཞན་ཡང་ཉམས་སུ་ལེན་པའི་རྣལ་འབྱོར་གྱི་ལུས་ངག་ཡིད་གསུམ་
ལ་ལམ་རྟགས་ཀྱི་འཆར་ཚུལ་ལས། སྐྱོན་ཡོན་ཏན་དུ་འགྱུར་བ་དང་། ཡོན་ཏན་སྐྱོན་དུ་འགྱུར་བ་ལ་སོགས་པ་རྣམ་གྲངས་མང་དུ་འབྱུང་བ་རྣམས། རྣམ་དཔྱོད་དང་། 
གཞུང་དང་། རང་གི་མྱོང་བ་རྣམས་སྤྲད་ལ་ལེགས་པར་བརྟགས་ཏེ། བླང་དོར་གྱི་མཚན་ཉིད་ཤེས་པར་བྱེད་པ་གལ་ཆེ་ཞིང་། །ཉམས་རྟགས་ཕལ་མོ་ཆེ་རྣམས་
ནི་ཇི་མི་སྙམ་ཙམ་གྱིས་ཝུ་བ་ཆུར་ཞིག་པ་ལྟར་འགྱུར་རོ། །མུན་པའི་རྣལ་འབྱོར་དུ་འཇུག་པ་ལ། དང་པོ་འཇུག་སྒོ་ལ་དལ་གྱི་ཐབས་མཁས་པས་བསླབ་

༄༅། །ཅིང་ཉམས་སུ་བླང་བས་གེགས་མི་འབྱུང་། །ཅུང་ཟད་བྱུང་སེལ་བསླའོ། །དང་པོ་འཇུག་སྒོ་ཉེས་ན་བར་ཆད་གེགས་ཀྱི་རྒྱུ་མང་ཞིང་གོལ་
ས་ཆེ་བས། འཇུག་པ་ལ་མཁས་པ་གནད་ཤིན་ཏུ་ཆེའོ། །དེ་རྣམས་ཀྱི་མཚན་སྣང་བོགས་འདོན་གྱི་གནད་འགའ་ཞིག་ཐལ་ལོ།། ༈ གསུམ་པ་ཉིན་མཚན་
བསྲེ་བའི་ཉམས་ལེན་བོགས་འདོན་མཆེད་ཐབས་ནི། སྔོན་གྱི་ཉམས་ལེན་དེ་རྣམས་ལ་བསླབ་པས་གོམས་པའི་ཚེ་བར་བར་དུ་མིག་བཙུམ་ཏེ་གློད་ན་ཉིན་སྣང་བཞིན་
འཆར་རོ། །མི་འཆར་ན་སྔོན་བཞིན་ཉི་མ་ལ་བསླབ་པ་དང་། ཡང་མིག་བཙུམ་ནས་གློད་དོ། །དེ་ནི་ཉིན་སྣང་མཚན་སྣང་ལ་ཁྲིད་ཐབས་སོ། །ཡང་མཚན་སྣང་མུན་
ཁང་དུ་ཞུགས་པའི་ཚེ། ཉིན་སྣང་གི་བྱེ་བྲག་རྣམས་ཡིད་ལ་བྱས་ཏེ་གློད་དོ། །གཞན་ཡང་ཐོ་རངས་དང་ནམ་ལངས་ཀྱི་དུས་སུ་ཉེན་སྣང་གི་འོད་གསལ་རྣམས་ཡིད་
ལ་བྱས་ཏེ་གློད་ཅིང་གཉིད་དང་སྦྲེལ་ལ་རྨི་ལམ་འོད་གསལ་དུ་ཆོད་པའི་ཉམས་ལེན་ལ་བརྩོན་པ་གལ་ཆེའོ། །དེ་རྣམས་ཀྱིས་ཉིན་མཚན་བསྲེ་བའི་འོད་གསལ་

ཁོར་ཡུག་ཏུ་འགྲོ་བའི་དགོས་པ་ཡོད་དོ། །མཉམ་རྗེས་བསྲེ་ཞིང་བོགས་དབྱུང་བ་ནི། དེ་ལྟར་མུན་པའི་རྣལ་འབྱོར་ལ་ཉམས་སུ་བླངས་པས། རབ་ཉིན་མཚན་
འདྲེས་པ། འབྲིང་མུན་སྣང་དུ་དལ་ཡོངས་སུ་རྫོགས་པ། ཐ་མ་ཡང་མུན་ཁང་དུ་རྡོ་རྗེ་ལུ་གུ་རྒྱུད་འོད་ཁྱིམ་དང་བཅས་པ་མངོན་སུམ་དུ་རྗེན་ཅེ་རེ་མཐོང་བ་ཙམ་དུ་གྱུར་པ་
དང་༑ །རྣམ་གཡེངས་རབ་ཏུ་ཆེ་བའི་ས་ཕྱོགས་ཏེ། དེ་ཡང་མིའི་རྣམ་གཡེང་གྲོང་ཁྱེར་ཆེན་པོའི་འདུས་སའམ། མི་མ་ཡིན་པའི་རྣམ་གཡེངས་དུར་ཁྲོད་ཆེན་པོའི་དཀྱིལ་
ལམ༑ གཉིས་ཀའི་རྣམ་གཡེངས་ཚོང་དུས་ཆེན་པོའི་གནས་གང་འཕྲོད་དུ། རབ་སྐྱོར་མེད་རྗེན་པ། འབྲིང་སྐྱོར་ཅན། ཐ་མ་སྒོམ་ཁང་མུན་པ་ཅན་ནམ། བསམ་
གཏན་གྱི་ཁང་བུ་སྤྱི་རྒྱུག་ལྟར་གང་འཕྲོད་ལ་བརྟེན་ཏེ། ལུས་ངག་ཡིད་གསུམ་གྱི་བྱ་བ་དགུ་ཕྲུག་སུ་བཏང་ལ་གཞུང་ལྟར་རང་གི་ཉམས་སུ་ཅི་ལྟར་དབེན་པའི་གནས་སུ་བླངས་
པ་བཞིན་དུ། དེ་ལྟར་ཉམས་སུ་བླངས་པས་ཚོགས་དྲུག་ཡུལ་སྣང་གང་ལ་ཡང་དབང་པོ་མི་སྤྲོ་བར་མངོན་གསུམ་གྱི་གནད་ལ་གཡོ་བ་མེད་པར་འདུག་ཕན་ཆད་རྣལ་འབྱོར་པས་

༄༅། །ཉམས་ལེན་ལ་བརྟན་པ་ཐོབ་ཏེ། འཁོར་བའི་གཡང་ས་སྒྲོལ་བ་ཞེས་ཀྱང་བྱ། ཚེ་གཅིག་ལུས་གཅིག་གིས་རྣལ་འབྱོར་གྲོལ་བ་ཞེས་བྱའོ། །དེ་ལྟར་
མ་གྱུར་ཅིང་ཏིང་ངེ་འཛིན་ལ་བརྟན་པ་མ་ཐོབ་པར། ཚོགས་དྲུག་ཡུལ་སྣང་ལ་འབྱམས་ན། སླར་དབེན་པའི་གནས་སུ་ལེན་པའམ། དེ་ཉིད་དུ་བསྲེ་ཞིང་ཉམས་སུ་བླངས་
པ་གང་འཐད་ཀྱིས་ཉམས་སུ་བླང་བར་བྱའོ། །མདོར་ན་ཐོག་མར་ཉིན་སྣང་གི་རྣལ་འབྱོར་བརྟེན་པར་བྱ། དེ་ནས་མཚན་སྣང་གི་རྣལ་འབྱོར་ལ་བརྟེན་པར་བྱ། གང་ལ་ཡང་དྲོད་
ཚད་རྣམས་མ་ཡེངས་པར་བརྟགས་པར་བྱའོ། །ཚུལ་དེ་རྣམས་ཀྱིས་རྗེས་ཀྱི་བོགས་འདོན་མཆེད་པའི་ཐབས་འགའ་ཞིག་གོ །དེ་ལྟར་ཉམས་སུ་བླངས་པས་སྣང་བ་བཞི་ཚད་
དུ་ཕྱིན་ནས་གདོད་མའི་དབྱིངས་སུ་བརྩོན་འགྲུས་རབ་རྣམས་ཚེ་འདི་ཉིད་ལ་གྲོལ་ལ། འབྲིང་རྣམས་བར་དོའི་རང་སྣང་ལ་བརྟན་པ་ཐོབ་ཅིང་། ཐ་མ་ཡང་རང་བཞིན་སྤྲུལ་
སྐུའི་ཞིང་དུ་བར་དོ་མེད་པར་སངས་རྒྱས་པའོ། །དེ་ལྟར་སྦྱོར་དངོས་རྗེས་གསུམ་གྱི་རང་སྣང་རྫོགས་པར་བྱེད་པའི་ཐབས་ཁྲིད་ཀྱི་རིམ་པ་རྣམས་སོང་ངོ་།། ༈ 

གསུམ་པ་དེ་ལྟར་ཉམས་ལེན་ཁྲིད་དུ་གདབ་ཚུལ་གྱི་ཞབས་བསྡུ་བ་ལ་གསུམ་སྟེ། དང་པོ་རབ་ཉམས་ཁྲིད་དུ་གདབ་པ་ནི། །དེ་ཡང་སྔོན་འགྲོ་ནས་བཟུང་སྟེ་
མཐར་ཉམས་རྟགས་ཀྱི་རིམ་པ་བཅུ་གཉིས་ཐུག་པར་དཔོན་སློབ་ལྷན་ཅིག་ཏུ་རེ་རེ་ཞིང་རྟགས་ཚད་ལ་ཕབ་པར་ཉམས་སུ་བླང་བར་བྱས་ཏེ། དབང་པོའི་ཁྱད་
དང་མཐུན་པར་གྲོལ་བར་འགྱུར་ཞིང་། དེ་ལ་ནི་ལོ་ཟླ་ཚེས་གྲངས་ཀྱི་དུས་མི་འཛིན་པར། རབ་རྟགས་མ་རྫོགས་ཀྱི་བར། འབྲིང་རིག་པ་ཚད་ལ་མ་ཕེབས་ཀྱི་
བར༑ ཐ་མ་ཡང་ཉམས་ལེན་གཅིག་རྐྱ་ཕེར་བ་ཙམ་མ་བྱུང་གི་བར་གདབ་པར་བྱའོ། །གཉིས་པ་འབྲིང་ཚིག་ཁྲིད་དུ་གདབ་པ་ནི། །དེ་ཡང་ཐུན་མོང་གི་སྔོན་
འགྲོ་བདུན་གྱི་དམིགས་རྐང་རེ་ལ་ཞག་རེའམ། གང་ཟག་གི་ཉམས་ཚོད་དང་བསྟུན་ལ་བྱའོ། །དེ་ནས་འཁོར་འདས་རུ་ཤན་དབྱེ་ཞིང་ཁྲེགས་ཆོད་ཀྱི་དོན་ངོ་
སྤྲད་པ་ལ་ཞག་ལྔ་ལ་སོགས་གང་འཐད་གང་ཟག་གི་དབང་པོ་རབ་འབྲིང་དུ་བསྟུན་ལ་བྱའོ། །དེ་ནས་ལུས་སྦྱོང་ལ་ཞག་གཅིག་གམ་གསུམ་དུ་བསླབ། །དེ་

༄༅། །ནས་ངག་ཡིད་སྦྱོང་བ་ལ་ཞག་གཉིས་གཉིས་སམ། བཞི་བཞིའོ། །དེ་ནས་ཡི་གེ་འབྲུ་གསུམ་ལ་ཞག་བདུན་དུ་བཟླའོ། །དེ་
ནས་ལུས་ངག་ཡིད་གསུམ་རྣལ་དུ་ཕབས་པ་དང་སོར་གཞུག་པ་གཉིས་ལ་ཞག་གསུམ་རེ་བྱའོ། །དེ་ནས་ཐོད་རྒལ་གྱི་དངོས་གཞི་སྒོ་གསུམ་གྱི་གནད་གཟིར་བ་
ལ་ཞག་གསུམ་མོ། །དེ་ནས་ལུས་ངག་ཡིད་གསུམ་བྱ་བ་བཏང་བ་ལ་ཞག་གསུམ་མོ། །དེ་ནས་སྒོ་ཡུལ་རླུང་རིག་གི་གནད་བསྟུན་པ་ལ་ཞག་གསུམ་མོ། །དེ་
 ལྟར་ཐོད་རྒལ་མངོན་སུམ་གྱི་ངོ་སྤྲོད་ཐེབ་པར་བྱ་ཞིང་། སྣོད་ཀྱི་མཚན་ཉིད་ཤེས་པར་བྱས་ལ། ཨར་གཏད་ཀྱི་ལག་ཁྲིད་དང་། རྒྱུན་ཁྱེར་ཉིན་མཚན་གྱི་རྣལ་
འབྱོར་ཀྱང་གདབ་པར་བྱ་བ་ནི། ཐུན་མོང་དུ་མི་གདབ་པ་གནད་ཡིན་ནོ། དེ་ལྟར་མངོན་སུམ་གྱི་སྣང་བ་ངོ་སྤྲད་ཅིང་མཐོང་བ་དེ་ལས་མི་འབྲལ་བར་ཉམས་སུ་
བླངས་ཏེ། སྣང་བ་བཞི་མ་རྫོགས་བར་དུ་མཐའ་རྟེན་རྒྱབ་བརྟེན་བྱས་ཏེ་ཉམས་སུ་བླང་། །དེ་ཡང་རབ་ཉམས་ལེན་གྱི་གནད་ཤེས་པ། འབྲིང་དོན་གོ་བ། ཐ་

མ་ཡང་རིམ་པ་གོ་མ་ལོག་ཙམ་གྱིས་ཚིག་ཟིན་ཅིང་ཉམས་ལེན་གནད་ཤེས་པར་བྱའོ། །གསུམ་པ་ཐ་མ་ལུང་ཁྲིད་དུ་གདབ་པ་ནི། རབ་ཟླ་བ་གཅིག །འབྲིང་
ཞག་བཅུ་གསུམ། ཐ་མ་ཞག་བདུན་གྱི་ཁོངས་སུ་ཁྲིད་ལུང་རྫོགས་པར་གདབ་པས་དེས་ཀྱང་གང་ཟག་དབང་པོ་རྣོན་པོའམ། སྔོན་གྱི་ལས་འཕྲོ་ཡོད་པ་རྣམས་ནི་
ངོ་འཕྲོད་པར་འགྱུར་རོ། །འབྲིང་བརྩོན་འགྲུས་དང་ལྡན་ཞིང་མོས་གུས་ལ་ལྡེམ་རྐྱང་མ་ཞུགས་ན། ཉམས་སུ་ལེན་པའི་ཕྱོགས་རྟོགས་རྙེད་པར་འགྱུར་རོ། །
ཐ་མ་རྣམས་ཀྱང་འབྲེལ་པ་ཐོབ་པའི་བྱིན་རླབས་ཀྱིས་དེང་ཕྱིན་ཆད་ངན་སོང་དུ་ལྟུང་མི་སྲིད་ཅིང་། སྐྱེ་བ་འདིའི་འོག་རོལ་དུ་སྐྱེ་བ་གཞན་གྱི་བར་མ་ཆོད་པར་ཆོས་
འདི་ལྟ་བུ་ལ་སོགས་པ་དང་མཇལ་ཞིང་ཉམས་སུ་ཚུལ་བཞིན་དུ་ལོན་ནས་རང་གཞན་ལ་ཕན་པའི་སྐལ་བ་དང་ལྡན་པར་འགྱུར་རོ། །མདོར་ན་དཔོན་སློབ་ཐམས་
ཅད་ཀྱིས་ཉམས་ཁྲིད། ཚིག་ཁྲིད། ལུང་ཁྲིད་གསུམ་གང་བྱེད་ཀྱང་། ཉམས་ཁྲིད་ལ་ཉམས་ལེན་གྱི་སྲང་དུ་ཚུད་པ། ཚིག་ཁྲིད་ལ་ཚིག་དོན་འབྲེལ་པས་

༄༅། །ཉམས་ལེན་གྱི་གནད་གོ་བ། ལུང་ཁྲིད་ལ་དོན་འབྲུ་ཐོག་ཏུ་མ་ལུས་ཤིང་བཀའ་ལུང་རྗེས་གནང་རྫོགས་པར་གདབ། ཐམས་ཅད་
ཀྱང་བཤད་ལོ་ཉན་ལོ་ཙམ་གྱིས་ལོ་འདོད་ཀྱི་དབང་དུ་མ་སོང་བར། གནད་ཐོག་ཏུ་ཕེབས་པ། རྒྱུད་ཐོག་ཏུ་ཁེལ་བ། དོན་ཐོག་ཏུ་འདྲིལ་བ་གལ་ཆེ་བ་ཡིན་ནོ། 
ཞེས་གསུངས་སོ།། ༈ །།ཟབ་མོ་སྙིང་ཐིག་ཆོས་སོ་ཅོག་རྣམས་ལས། །ཟབ་ཁྲིད་མི་འདྲ་རྒྱ་ཆེ་གྲངས་མང་ཡང་། །ཟབ་གནད་ཀུན་འདུས་ལག་ལེན་འདི་ཁོ་ན། །ཟབ་ཟབ་ཡིག་ཚོགས་མང་པོས་
དགོས་མེད་སྙམ། །འདི་ནི་མཚུངས་མེད་ཤཱཀྱའི་མཚན་ཅན་གྱིས། །ཟབ་དོན་མངོན་སུམ་གསལ་བྱེད་མན་ངག་ལས། །བླ་མས་ཞལ་ཤེས་ལག་ཁྲིད་བྱས་པ་རྣམས། །ཁོ་བོས་གུད་ཏུ་བཀྲ་ཤིས་རྒྱ་མཚོས། ཕྱུངས་
ནས་བྲིས་པ་ལ། །དོན་དུ་མི་འབྱུང་ཉེས་སྐྱོན་གང་ཡོད་རྣམས། །བླ་མ་ཡབ་སྲས་གཉིས་ལ་བཟོད་པར་གསོལ། །དོན་དུ་འགྱུར་བའི་དགེ་བ་ཡོངས་བསྔོ་ཞིང་། །རང་གཞན་ཐམས་ཅད་ཚེ་འདིར་གྲོལ་བར་ཤོག། སརྦ་མངྒ་ལཾ།། །།
